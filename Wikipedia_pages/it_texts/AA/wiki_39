{"id": "15531", "revid": "1543377", "url": "https://it.wikipedia.org/wiki?curid=15531", "title": "Offensiva delle Ardenne", "text": "Loffensiva delle Ardenne (in tedesco \"Ardennenoffensive\", in inglese \"Battle of the Bulge\") fu l'ultima grande offensiva strategica tedesca sul fronte occidentale durante la seconda guerra mondiale. Il nome in codice assegnato dalla Wehrmacht era originariamente \"operazione Wacht am Rhein\" (guardia al Reno), ideato per nascondere la natura offensiva dell'operazione. Successivamente, nel dicembre del 1944, l'operazione fu rinominata per motivi di sicurezza \"Herbstnebel\" (Nebbia autunnale).\nL'offensiva delle Ardenne era molto ambiziosa secondo il progetto originale di Adolf Hitler, che sperava addirittura in una clamorosa sconfitta alleata e in una ripetizione della disfatta anglo-francese di Dunkerque. Nonostante la grande superiorit\u00e0 alleata di uomini e mezzi (l'esercito tedesco schierava ancora 164 divisioni sul fronte orientale e solo 74 divisioni all'ovest), durante la prima settimana le forze tedesche ottennero alcune significative vittorie e riuscirono a sfondare in profondit\u00e0. Totalmente sorpresi, i comandi alleati e le truppe sul campo, preda di un eccessivo sentimento di superiorit\u00e0 e sicurezza, inizialmente mostrarono segni di cedimento e sbandamento, facendo temere un disastro strategico.\nLa battaglia termin\u00f2, dopo un mese di scontri, con la vittoria finale degli Alleati e il fallimento dell'offensiva tedesca, ma le dure perdite subite nelle Ardenne, soprattutto dall'esercito statunitense, costrinsero a una revisione degli schieramenti e dei piani, rallentarono l'attacco al cuore della Germania e provocarono anche una crisi nel comando supremo tra il maresciallo Bernard Law Montgomery e i generali statunitensi. Indirettamente, tuttavia, a causa dell'impiego da parte dei tedeschi di considerevoli riserve di uomini e mezzi corazzati, questa battaglia facilit\u00f2 anche la riuscita della schiacciante offensiva in massa dell'Armata Rossa sul fronte orientale iniziatasi il 12 gennaio 1945.\nIosif Stalin e la storiografia sovietica, al contrario, parlarono di un salvataggio degli Alleati in grande difficolt\u00e0 da parte della \"anticipata\" offensiva dell'Armata Rossa che avrebbe costretto Hitler a interrompere definitivamente qualsiasi tentativo offensivo a ovest. Un'analisi alternativa sostiene infine che l'offensiva abbia permesso agli Alleati di sconfiggere l\"\u00e9lite\" dell'esercito tedesco, che si trov\u00f2 fuori dalle difese della Linea Sigfrido e in grave difficolt\u00e0 dal punto di vista logistico, e che ci\u00f2 abbia facilitato di molto il successivo attacco alla Germania.\nSituazione strategica.\nDopo il fallimento dell'operazione Market Garden, il generale Dwight Eisenhower e i comandanti alleati si erano concentrati su progetti offensivi pi\u00f9 limitati e realistici, abbandonando le speranze estive di una trionfale marcia diretta su Berlino e su una fine della guerra entro il Natale 1944. La battaglia d'autunno sul fronte occidentale si concentr\u00f2 quindi sulla conquista completa del porto di Anversa, affidata alle truppe canadesi, per alleviare le grandi difficolt\u00e0 logistiche alleate dopo le rapidissime avanzate di agosto e settembre, e sulla cosiddetta battaglia della linea Sigfrido. Gli scontri sanguinosi e le sterili vittorie tattiche alleate (conquista di Aquisgrana, battaglia della Foresta di H\u00fcrtgen, conquista di Strasburgo, assedio di Metz) permisero a Hitler di guadagnare tempo e di ricostituire le sue forze in vista di un ultimo disperato sforzo offensivo all'ovest.\nLa sua mente aveva del resto ideato grandiosi contrattacchi gi\u00e0 nella fase finale della battaglia di Normandia, ipotizzando uno sfruttamento delle nebbie e delle notti invernali per sorprendere gli Alleati in una situazione in cui non potevano sfruttare la loro superiorit\u00e0 aerea. Durante l'autunno 1944, mentre gli Alleati continuavano ad attaccare le linee difensive tedesche e ottenevano apparenti successi locali, Hitler affiancato dai suoi fedelissimi (feldmaresciallo Wilhelm Keitel, generale Alfred Jodl e ministro Albert Speer) prosegu\u00ec i suoi ambiziosi piani di rivincita, ammassando truppe e materiali freschi e riuscendo a mantenere l'assoluto segreto su questi progetti.\nNel frattempo la massiccia offensiva sovietica dell'estate 1944 si era esaurita nella Polonia orientale di fronte agli aspri contrattacchi tedeschi, mentre i sovietici in questa fase (dopo la battuta d'arresto sulla Vistola) si impegnarono nelle durissime battaglie nei Balcani che portarono alla liberazione della Romania, Bulgaria e Jugoslavia e quindi alla combattuta e prolungata battaglia d'Ungheria. Anche in questa regione Hitler impegn\u00f2 forti riserve corazzate riuscendo a rallentare notevolmente la progressione sovietica.\nL'esercito tedesco condusse con energia e abilit\u00e0 le battaglie autunnali su tutti i fronti, ottenendo un quasi miracoloso rinvio della disfatta, dopo aver rischiato il crollo nell'estate precedente e dopo l'attentato al F\u00fchrer del 20 luglio. Avvantaggiandosi del miglioramento della situazione globale, Adolf Hitler prosegu\u00ec a sviluppare e organizzare i suoi progetti offensivi all'ovest, e contemporaneamente condusse con la massima decisione le varie battaglie difensive sia all'est sia all'ovest sollecitando spesso brutalmente i suoi generali sulla necessit\u00e0 della massima combattivit\u00e0 e della massima durezza per infliggere perdite al nemico e guadagnare tempo.\nI piani di Hitler.\nIl progetto offensivo prescelto e ideato da Hitler fu il pi\u00f9 ambizioso e potenzialmente foriero di risultati decisivi, non soltanto a causa dei suoi tratti di megalomania e irrazionalit\u00e0 ma anche per la necessit\u00e0 di ottenere una vittoria completa contro gli Alleati, per evitare la disfatta della Germania e il crollo del nazismo di fronte ai suoi potenti nemici. Una vittoria locale avrebbe solo rinviato l'inevitabile sconfitta. Di conseguenza altri progetti minori scaturiti dalla pianificazione dell'OB West (il comando supremo a ovest) del feldmaresciallo Gerd von Rundstedt o del Gruppo d'armate B (generale Walter Model), come la cosiddetta \"kleine L\u00f6sung\" (\"piccola soluzione\") che prevedeva un attacco a tenaglia contro la 1\u00aa Armata statunitense del tenente generale Courtney Hodges, furono immediatamente scartati da Hitler.\nFin da settembre (o forse da agosto, dopo la fallimentare operazione L\u00fcttich) sembra che Hitler avesse ripreso in mano la documentazione del famoso \"Fall Gelb\" del 1940, il che conferma che il desiderio di ripetere col piano delle Ardenne le grandi vittorie di inizio guerra albergava nella mente del F\u00fchrer fin da quel periodo. Una nuova avanzata in profondit\u00e0 dei panzer, questa volta d'inverno, una sanguinosa sconfitta inflitta agli statunitensi (considerati da Hitler una massa amorfa di soldati dilettanti dal fragile morale) e un secondo accerchiamento dei britannici in Belgio avrebbero condotto, nella sua visione, non solo a decisivi successi militari, ma forse anche alla caduta del governo Churchill e a un ritorno di stanchezza e disillusione statunitense di fronte al prolungarsi della guerra.\nIl piano strategico tedesco (originariamente denominato in codice \"Wacht am Rhein\", \"guardia sul Reno\", e successivamente \"Herbstnebel\", \"nebbia autunnale\"), era noto nella pubblicistica e nei comandi alleati anche come \"offensiva von Rundstedt\". In realt\u00e0 la parte giocata dal prestigioso feldmaresciallo nell'offensiva fu minima e la battaglia, condotta principalmente dal feldmaresciallo Model e dal generale Hasso von Manteuffel, con i costanti interventi di Hitler, prevedeva di squarciare a met\u00e0 lo schieramento alleato, penetrando attraverso le Ardenne per poi raggiungere in pochissimi giorni la Mosa e attraversarla. Quindi vi sarebbe stata una rapida avanzata verso nord per raggiungere e conquistare il fondamentale porto di Anversa, centro logistico principale per l'afflusso dei rinforzi e dei mezzi e materiali alleati.\nSecondo i piani di Hitler, l'intero 21\u00ba gruppo d'armate del maresciallo Montgomery e due delle tre armate del 12\u00ba gruppo del generale Omar Bradley (1\u00aa Armata del generale Hodges e 9\u00aa Armata del generale William Simpson) sarebbero state isolate e poi distrutte capovolgendo il rapporto di forze sul fronte occidentale e permettendo alla Germania di guadagnare tempo per sviluppare altre \"Wunderwaffen\" (le cosiddette armi segrete della propaganda hitleriana) e per ristabilire la situazione sul precario fronte orientale con opportuni trasferimenti di truppe.\nPoich\u00e9 il territorio era montagnoso e coperto da foreste, e quindi apparentemente poco adatto per un attacco corazzato in forze, Hitler contava su un decisivo effetto di sorpresa per ottenere alcuni clamorosi successi iniziali, che avrebbero dovuto creare il caos nella lenta e macchinosa catena di comando alleato e scuotere il debole (secondo Hitler) morale delle truppe statunitensi.\nIndubbiamente le truppe scelte tedesche, specialmente le Waffen-SS, furono anche troppo pronte a mettere in pratica sul terreno le concezioni hitleriane a favore di un'offensiva rapida e vigorosa, diretta anche a scuotere il morale alleato con l'uso di mezzi terroristici di condotta bellica. Tipica in questo senso la veloce avanzata del colonnello Joachim Peiper, che effettivamente semin\u00f2 in un primo momento il panico sul terreno e nei comandi statunitensi. Numerosi furono gli episodi brutali contro civili belgi e soldati statunitensi catturati, che nelle aspettative di Hitler avrebbero dovuto costituire il modello della condotta offensiva tedesca nelle Ardenne.\nLa confusione iniziale tra gli statunitensi fu accresciuta anche dall'azione di piccoli gruppi di \"commando\" tedeschi travestiti da statunitensi ed equipaggiati con armi e mezzi alleati (denominata operazione Greif e coordinata dal famoso colonnello Otto Skorzeny) che, interrompendo le comunicazioni, alterando la segnaletica stradale e compiendo azioni di sabotaggio di ogni genere, provocarono ritardi e difficolt\u00e0 nei trasporti di truppe e un clima di insicurezza tra i soldati alleati. Per alcuni giorni i comandi alleati mostrarono una certa confusione, vennero prese eccezionali misure di sicurezza e si temette per possibili attentati alla vita anche del generale Eisenhower.\nIn realt\u00e0 solo una parte del piano di infiltrazione e sabotaggi ottenne qualche successo e, anche se la maggior parte dei soldati tedeschi travestiti scamp\u00f2 alla cattura, i risultati furono limitati; inoltre altre operazioni diversive e alcuni lanci di paracadutisti fallirono completamente. In particolare la cosiddetta operazione St\u00f6sser, condotta dai paracadutisti del tenente colonnello Frederich August Freiherr von der Heydte alle spalle del settore di Elsenborn che in un primo tempo allarm\u00f2 al massimo le retrovie alleate fino a Parigi, si concluse, a causa di errori nei lanci e dell'inesperienza delle truppe, con un disastro e lo stesso comandante cadde prigioniero.\nLe difese e i piani alleati.\nIl settore dell'altipiano delle Ardenne in Belgio era piuttosto debolmente difeso dall'ala destra della 1\u00aa Armata statunitense, costituita da due divisioni di fanteria del V Corpo d'armata (tenente generale Leonard Gerow) e da tre divisioni dell'VIII Corpo d'armata del tenente generale Troy Middleton. Nel settore settentrionale dell'area che sarebbe stata attaccata, il V corpo d'armata schierava tra Monschau e l'importante cresta di Elsenborn la 2\u00aa Divisione fanteria (unit\u00e0 esperta e affidabile) e la 99\u00aa Divisione fanteria (molto meno esperta, essendo arrivata in linea a novembre); tra Losheim e Diekirch era in linea l'VIII corpo d'armata con l'inesperta 106\u00aa Divisione fanteria nello Schnee Eifel, la 28\u00aa Divisione fanteria sull'Our e l'ottima 4\u00aa Divisione fanteria pi\u00f9 a sud. L'VIII Corpo d'armata schierava in totale una forza combattente di circa soldati con 394 cannoni, 242 carri medi M4 Sherman e 182 \"tank-destroyer\" (cacciacarri): una grave inferiorit\u00e0 numerica e di materiali rispetto alle forze attaccanti.\nLe uniche riserve immediatamente a disposizione del generale Hodges erano il 14\u00ba Cavalry group (un gruppo da combattimento leggero meccanizzato che in parte sbarrava il pericoloso varco di Losheim) e l'inesperta 9\u00aa Divisione corazzata (maggior generale John W. Leonard) che aveva sparpagliato i suoi \"Combat Command\" nelle retrovie delle forze del generale Middleton. In realt\u00e0 a livello dell'alto comando i generali Eisenhower, Bradley e Hodges mantenevano grande fiducia sulle prospettive generali della lotta sul fronte occidentale e ritenevano impossibile per l'esercito tedesco sferrare una grande offensiva strategica. Quindi, sostenuti anche dalle deduzioni del colonnello Dickson, capo del servizio informazioni della 1\u00aa Armata, convinto che il nemico avrebbe potuto organizzare solo un modesto contrattacco tattico, non rafforzarono lo schieramento nelle Ardenne e continuarono a progettare offensive invernali lungo tutto il fronte (il generale Patton avrebbe dovuto attaccare gi\u00e0 il 18 dicembre sul fronte del Saar, mentre il generale Hodges stava pianificando una nuova offensiva nella Roer), mancando di organizzare adeguate forze di riserva.\nIl 16 dicembre quindi le riserve strategiche disponibili per lo SHAEF erano molto limitate e si riducevano alla 101\u00aa Divisione aviotrasportata, alla 82\u00aa Divisione aviotrasportata e alla 2\u00aa Divisione corazzata, mentre in Gran Bretagna erano presenti la 17\u00aa Divisione aviotrasportata e la 87\u00aa Divisione fanteria. Peraltro anche il maresciallo Montgomery condivideva l'ottimismo dei generali statunitensi e riteneva definitivamente fiaccata la potenza delle armate tedesche all'ovest, complice anche la segretezza imposta da Hitler e le errate previsioni dell'intelligence. Solo al comando del generale Patton il colonnello Koch, capo del servizio informazioni della 3\u00aa Armata statunitense, mise in guardia contro il pericolo di un attacco nemico nelle Ardenne e fin dal 12 dicembre lo stesso Patton diede ordine di studiare eventuali piani per rischierare verso nord le sue forze per contrattaccare un'offensiva in forze.\nLo schieramento tedesco.\nAlla vigilia dell'offensiva delle Ardenne l'esercito tedesco dell'ovest (\"Westheer\") era potentemente rafforzato a seguito della decisione di Hitler di passare all'offensiva, con l'afflusso di 18 nuove divisioni e di carri armati a scapito del fronte orientale (al quale furono inviati solo 920 carri a novembre e dicembre): era perci\u00f2 salito dai soldati e mezzi corazzati dell'ottobre 1944 a uomini, mezzi corazzati e aerei. Le forze alleate mantenevano ancora una netta superiorit\u00e0 di forze, incrementata anche dallo schiacciante predominio aereo e il generale Eisenhower disponeva di circa tre milioni di soldati ( statunitensi, britannici e canadesi, francesi) con oltre mezzi corazzati e aerei, tuttavia il comando tedesco contava di concentrare il massimo di forze nel settore ristretto delle Ardenne per ottenere la superiorit\u00e0 locale, sbaragliare di sorpresa le difese sul posto e sfruttare il successo con un'audace avanzata in profondit\u00e0 senza dare tempo al comando alleato di prendere contromisure efficaci.\nPer l'offensiva nelle Ardenne il comando tedesco del Gruppo d'armate B del feldmaresciallo Model concentr\u00f2 tre armate: la 6. SS-Panzer-Armee del generale Josef Dietrich avrebbe svolto il compito principale avanzando nella valle dell'Ambleve in direzione di Liegi e poi di Anversa, con una massa di quattro divisioni corazzate delle Waffen-SS (circa 640 blindati); la 5. Panzerarmee del generale von Manteuffel avrebbe protetto, con tre divisioni corazzate dell'esercito, il fianco sinistro di Dietrich, marciando verso Bastogne e la Mosa di Dinant per poi procedere verso Bruxelles; la 7\u00aa Armata del generale Erich Brandenberger, con tre divisioni di fanteria e una divisione paracadutisti, avrebbe attaccato ancora pi\u00f9 a sud per sostenere il fianco sinistro di Manteuffel e bloccare eventuali controffensive statunitensi da sud.\nNel complesso le forze tedesche di prima schiera erano costituite da sette divisioni corazzate, due divisioni paracadutisti e dodici divisioni \"Volksgrenadier\": circa soldati, cannoni, carri armati e quasi aerei (la met\u00e0 dei promessi inizialmente da G\u00f6ring). Le forze di riserva a disposizione dell'OKW ammontavano ad altre otto divisioni, tra cui una divisione corazzata e due divisioni \"Panzergrenadier\", pi\u00f9 due brigate meccanizzate scelte (la F\u00fchrer-Grenadier-Brigade e la F\u00fchrer-Begleit-Brigade). Nel complesso i tedeschi avrebbero impegnato in tutta la battaglia circa soldati, che entrarono in combattimento con un morale piuttosto alto nonostante le disfatte e le ritirate precedenti, e mezzi corazzati.\nQuesta grande concentrazione di truppe e mezzi avvenne in gran segreto, ingannando il servizio informazioni alleato che non individu\u00f2 l'entit\u00e0 delle forze nemiche o le consider\u00f2 destinate a contrattaccare un'eventuale offensiva alleata, e fu realizzato in alcune settimane, con un limitato utilizzo di mezzi meccanici per il trasporto (i cannoni furono trainati in gran parte da cavalli) grazie a spostamenti notturni su strade ricoperte di paglia, mentre il rombo dei panzer fu coperto da sorvoli a bassa quota di aerei sulle posizioni statunitensi e il rumore dei cingoli dalla paglia sparsa sulle strade che portavano al fronte.\nCarenze organizzative limitarono in parte, tuttavia, l'efficacia di questa notevole massa offensiva; in primo luogo l'insufficienza di mezzi motorizzati idonei e la scarsezza di carburante (le \"Panzer-Division\" entrarono in combattimento con solo due pieni di benzina invece dei cinque previsti); inoltre anche la difficolt\u00e0 di spostamento nelle impervie strade ardennesi intralci\u00f2 grandemente l'avanzata e imped\u00ec il completo spiegamento delle forze mobili che spesso vennero ritardate o bloccate da penosi ingorghi stradali.\nInoltre, nel complesso, il comando tedesco non tenne nel dovuto conto, nella sua pianificazione estremamente rigida nei tempi e negli obiettivi da raggiungere, delle difficolt\u00e0 del terreno, boscoso, parzialmente innevato, con poche vie di comunicazione principali facilmente controllabili da parte del nemico e con numerosi ostacoli naturali che si prestavano ad azioni di contenimento o rallentamento di un'eventuale offensiva. In questa situazione si rivel\u00f2 molto pi\u00f9 difficile del previsto effettuare rapide manovre con pesanti colonne corazzate e mantenere un sollecito ritmo di avanzata. Nel 1940 la manovra tedesca aveva avuto uno straordinario successo anche perch\u00e9 effettuata in primavera, con forze molto pi\u00f9 consistenti e contro pochissima resistenza da parte di un nemico franco-belga peggio equipaggiato, che si ritir\u00f2 dalle Ardenne praticamente senza combattere.\nNonostante tutto Hitler, pur fisicamente debilitato, mantenne apparentemente fino all'ultimo grande ottimismo sulla fattibilit\u00e0 e sulla riuscita della grande offensiva; alla vigilia dell'operazione Herbstnebel, il 12 dicembre, riun\u00ec al suo nuovo quartier generale occidentale di Ziegenberg, vicino a Gie\u00dfen (il cosiddetto \"Adlerhorst\", \"nido dell'aquila\"), i generali pi\u00f9 importanti e gli esecutori principali dell'attacco, cercando di galvanizzarli evocando un'imminente rottura dell'alleanza nemica e sottolineando le intatte possibilit\u00e0 di vittoria finale. In realt\u00e0 tra gli ufficiali superiori era diffuso lo scetticismo sulle possibilit\u00e0 concrete di eseguire un piano cos\u00ec ambizioso e non solo von Rundstedt ma anche Model, sempre favorevole al suo piano minore di attacco al saliente di Aquisgrana, ritennero irrealistico l'obiettivo finale di Anversa.\nL'offensiva tedesca.\nAttacco a sorpresa.\nIl 16 dicembre 1944, le forze tedesche attaccarono attraverso la foresta delle Ardenne in Belgio e Lussemburgo. A partire dalle 5:30 l'artiglieria tedesca colp\u00ec incessantemente per circa un'ora e mezzo le postazioni della 1\u00aa Armata statunitense, cogliendola completamente di sorpresa. Nel clima rigido e nelle foreste innevate, i soldati statunitensi non mantenevano un dispositivo difensivo continuo ma erano attestati in una serie di piccoli capisaldi con un servizio di pattuglie non particolarmente vigile; per settimane in questo settore aveva regnato la calma e le truppe erano ignare del pericolo e poco preparate. Nello Schnee Eifel solo il 10 dicembre la inesperta 106\u00aa Divisione fanteria aveva sostituito la 4\u00aa divisione. I soldati in linea occupavano deboli postazioni costituite da buche individuali e non esistevano piani difensivi dettagliati nell'eventualit\u00e0 di un'improbabile offensiva.\nL'attacco venne inizialmente condotto dalle fanterie delle divisioni \"Volksgrenadier\" che avrebbero dovuto aprire i varchi per le \"Panzer-Division\" che vennero trattenute in seconda linea per mantenerle intatte per la rapida avanzata prevista. Nonostante tutti i preparativi, le difficolt\u00e0 del terreno e del clima, le carenze di carburante e di equipaggiamenti, la limitatezza delle vie di comunicazione nel fitto terreno boscoso non facilitarono il dispiegamento delle truppe e lo sviluppo dell'offensiva. I settori attaccati pi\u00f9 importanti furono: a nord la cresta di Elsenborn, al centro l'importantissimo varco di Losheim, a sud lungo il corso dell'Our e del Sauer; interi plotoni statunitensi furono distrutti e i tedeschi fecero progressi in tutti settori. Il maltempo favor\u00ec in parte anche i tedeschi non consentendo agli Alleati, secondo le aspettative di Hitler, il completo utilizzo dell'aviazione.\nColte quindi totalmente di sorpresa, le truppe statunitensi manifestarono fenomeni di confusione e anche di panico; specialmente nei reparti di retrovia e in alcuni comandi arretrati si diffusero voci di disastro e ci furono segni di collasso; nei primi giorni si verificarono ritirate caotiche e si moltiplicarono gli sbandati. Il panico si diffuse anche nelle popolazioni civili in Belgio e anche della Francia settentrionale; i tedeschi sembravano di nuovo vittoriosi e si temettero terribili vendette.\nNel complesso tuttavia l'esercito statunitense nelle Ardenne non croll\u00f2 affatto come aveva predetto Hitler. Al contrario, dove possibile i reparti stellati tentarono di resistere e si batterono spesso con grande efficacia anche in inferiorit\u00e0 numerica, rallentando il nemico e contendendo il terreno decisivo. Anche disgregate e prive di ordini precisi, piccole formazioni superarono la sorpresa e il panico iniziale e intralciarono in numerosi settori l'avanzata tedesca. Sorprendendo il comando e le truppe tedesche, gli statunitensi dimostrarono spirito di iniziativa e capacit\u00e0 di combattere anche senza i grandi vantaggi materiali usuali per l'esercito statunitense. In particolare, alcuni reparti di genieri salvarono la situazione contro il \"Kampfgruppe\" Peiper, l'artiglieria e i fanti della 99\u00aa divisione fanteria difesero strenuamente B\u00fctgenbach, il 110\u00ba Reggimento fanteria della 28\u00aa Divisione resistette per due giorni sull'Our; questi accaniti scontri intralciarono notevolmente i tedeschi, ne sconvolsero i piani e la tabella di marcia, ne preclusero alla lunga le possibilit\u00e0 di successo strategico decisivo.\nLe truppe attaccanti delle divisioni \"Volksgrenadier\" inoltre evidenziarono chiare carenze tattiche e di equipaggiamento, mentre le stesse potenti divisioni corazzate Waffen-SS diedero prova di scarsa capacit\u00e0 tattica, di eccessiva ostinazione e di insufficiente pianificazione di stato maggiore. Solo le \"Panzer-Division\" della Wehrmacht si mostrarono ancora una volta pari alla loro fama e riuscirono ad avanzare in profondit\u00e0, ma, troppo deboli e non supportate, non poterono raggiungere il successo finale.\nFallimento delle Waffen-SS.\nNei piani dell'OKW il compito principale dell'offensiva era stato affidato, in linea anche con le preferenze ideologiche di Hitler, alle divisioni corazzate delle Waffen-SS, completamente riequipaggiate dopo le gravi perdite subite durante la battaglia di Normandia. La 6. Panzerarmee, appena costituita e affidata al comando del fedele generale Dietrich, raggruppava quindi quattro \"Panzer-Division\" delle SS, divise in due corpi d'armata (I e II SS Panzerkorps), tre \"Volksgrenadier-Division\" e una divisione paracadutisti (\"Fallschirmj\u00e4ger\"). A causa della ristrettezza dello spazio disponibile, della carenza di strade e anche per aumentare la spinta propulsiva, il comando della 6. Panzerarmee aveva pianificato di schierare i suoi due \"Panzerkorps\" uno dietro l'altro; il I SS Panzerkorps (generale Hermann Priess) avrebbe attaccato per primo e, sfruttando i varchi aperti dagli attacchi di due \"Volksgrenadier-Division\", avrebbe puntato direttamente su Spa e poi su Liegi, il II SS Panzerkorps (generale Wilhelm Bittrich) avrebbe seguito subito dietro e sarebbe intervenuto solo dopo il previsto attraversamento della Mosa, continuando l'avanzata fino ad Anversa.\nIl compito di sfondare le linee statunitensi spettava quindi alle tre divisioni \"Volksgrenadier\" e alla divisione paracadutisti. L'attacco, preceduto da un violento bombardamento di artiglieria, ebbe inizio alle 05:30 del 16 dicembre ma i tedeschi non ottennero i rapidi successi previsti: a nord la 326\u00aa Volksgrenadier-Division del LXVII Armeekorps (generale Otto Hitzfeld) si scontr\u00f2 con i reparti dell'esperta 2\u00aa Divisione fanteria che reagirono efficacemente, e quindi non riusc\u00ec a sbucare fuori da Monschau e non pot\u00e9 organizzare un solido fianco di protezione a nord; al centro l'attacco delle altre due divisioni \"Volksgrenadier\" (12\u00aa e 277\u00aa) urt\u00f2 contro soli cinque battaglioni della 99\u00aa Divisione fanteria statunitense che tuttavia, dopo la sorpresa iniziale, si batterono con grande abilit\u00e0 abbarbicandosi ai due villaggi di Krinkelt e Rocherat che sbarravano la strada al crinale di Elsenborn di decisiva importanza per aprire la strada ai panzer delle SS. I reparti \"Volksgrenadier\", attaccando troppo frontalmente, subirono forti perdite per due giorni senza riuscire a sfondare sotto il fuoco della fanteria statunitense.\nIl 17 dicembre gli attacchi ripresero e il generale Priess decise di far intervenire direttamente anche la 12. SS-Panzer-Division \"Hitlerjugend\" che tuttavia non ottenne risultati migliori. Il comando del V corpo statunitense (generale Gerow), dopo un momento di confusione, prese le opportune contromisure: sospese, inizialmente contro il parere del generale Hodges, gli attacchi in corso nel settore di Roermond e trasfer\u00ec due battaglioni della 2\u00aa divisione per rinforzare la 99\u00aa, il maggior generale Walter Robertson assunse il comando e riusc\u00ec per tutto il giorno a respingere i nuovi attacchi del nemico. Grandi imbottigliamenti nelle retrovie tedesche impedirono alle Waffen-SS di schierare tutti i loro reparti che quindi non poterono esercitare una sufficiente pressione. Nella notte del 17 dicembre la 99\u00aa divisione fanteria abbandon\u00f2 i villaggi di Rocherat e Krinkelt e ripieg\u00f2 sul crinale di Elsenborn dove, rafforzata da una parte della 2\u00aa divisione e soprattutto dalla 1\u00aa divisione fanteria, prontamente inviata da Hodges, costitu\u00ec una solida posizione di sbarramento.\nLa 12\u00aa divisione SS \"Hitlerjugend\", quindi, si esaur\u00ec contro il crinale senza risultati, fallendo la sua missione. Fino al 23 dicembre continuarono gli attacchi tedeschi nel settore di Elsenborn e B\u00fcgtenbach, ma il piano di avanzata della 6\u00aa Panzerarmee era completamente fallito e le unit\u00e0 pi\u00f9 potenti tedesche rimanevano inutilmente ferme senza possibilit\u00e0 di passaggio o subivano dure perdite di uomini e mezzi attaccando frontalmente le solide difese statunitensi rafforzate da una potente artiglieria e da alcuni reparti di carri armati e \"tank-destroyer\".\nIl varco di Losheim.\nMentre infuriava la battaglia nel settore dei villaggi gemelli di Krinkelt e Rocherat, le difese statunitensi erano state invece superate pi\u00f9 a sud, nell'importante settore del cosiddetto varco di Losheim, territorio strategicamente importante che apriva la strada per la valle dell'Ambl\u00e8ve e copriva da nord il settore dell'Eifel. Difeso solo dal debole 14\u00ba gruppo di cavalleria (14th Cavalry Group, equivalente a un reggimento meccanizzato leggero con compiti di ricognizione cui era stata aggiunta la compagnia A dell'820th Tank Destroyer Battalion) il varco era il vero punto critico delle linee statunitensi e segnava anche il confine tra i settori del V e dell'VIII corpo d'armata.\nDal mattino del 16 dicembre il varco di Losheim venne attaccato a nord dalla 3. Fallschirmj\u00e4ger-Division (dipendente dal I SS Panzerkorps del generale Priess) che, piuttosto inesperta, mise molto tempo a sloggiare i difensori; mentre a sud l'attacco venne sferrato dall'efficiente 18\u00aa Volksgrenadier-Division (appartenente al LXVI Armeekorps della 5. Panzerarmee) che ottenne maggiori successi. A mezzogiorno le difese statunitensi erano ormai crollate e il 14\u00ba gruppo di cavalleria nella serata praticamente si dissolse, lasciando via libera al nemico.\nLa conquista del varco di Losheim apriva favorevoli prospettive per i tedeschi, aprendo la strada sia a un'avanzata diretta verso ovest, dove si sarebbe spinta la 1. SS-Panzer-Division \"Leibstandarte SS Adolf Hitler\" del generale Wilhelm Mohnke, sia verso sud-ovest dove la 18\u00aa Volksgrenadier cominci\u00f2 a muovere, aggirando il massiccio dello Schnee Eifel dove erano schierati due reggimenti dell'inesperta 106\u00aa divisione fanteria statunitense.\nQuesta divisione statunitense era giunta solo il 10 dicembre nell'area assegnata, dopo un estenuante viaggio attraverso la Francia sotto la pioggia su autocarri privi di teloni, e quindi era ancora molto mal preparata per affrontare un serio attacco; posizionata nello Schnee Eifel, era molto esposta a possibili attacchi sui fianchi. Il 16 dicembre i due reggimenti in prima linea, non attaccati direttamente dal nemico, non compresero il pericolo che stavano correndo e quindi rimasero fermi sulle loro posizioni, mentre a nord la 18\u00aa Volksgrenadier-Division li stava aggirando sul fianco sinistro e anche a sud la 62\u00aa Volksgrenadier-Division (l'altra divisione del LXVI corpo d'armata del generale Walther Lucht) avanzava sul loro fianco destro con l'intenzione di collegarsi con le altre truppe che discendavano da nord alle spalle dello Schnee Eifel e circondare gli statunitensi.\nIl comandante della 106\u00aa divisione fanteria, maggior generale Alan Jones, con quartier generale a Saint Vith, allarmato dalla situazione, richiese alle ore 12:00 senza successo al generale Middleton, comandante dell'VIII corpo d'armata, l'autorizzazione a ritirare le sue truppe; nella notte la situazione per i reparti della 106\u00aa peggior\u00f2, ma un'ulteriore richiesta di ripiegare venne ancora respinta. Cos\u00ec il 17 dicembre i due reggimenti della 106\u00aa rimasero nello Schnee Eifel e vennero quindi circondati dalle due divisioni \"Volksgrenadier\", senza possibilit\u00e0 di scampo in assenza di improbabili aiuti dall'esterno. L'accerchiamento di queste forze metteva inoltre in pericolo anche il nodo di comunicazioni di Saint Vith che inizialmente venne difeso dal solo Combat Command B della 9\u00aa divisione corazzata; tentativi di contrattacco per sbloccare gli assediati non ebbero successo, e le truppe sullo Schnee Eifel soffrirono ben presto anche una seria carenza di rifornimenti, a causa del fallimento dei tentativi di rifornimento per via aerea.\nL'incursione del \"Kampfgruppe\" Peiper.\nDurante il 16 dicembre, nella zona del varco di Losheim, il potente Kampfgruppe Peiper, costituito dalla maggior parte dei carri armati della 1. SS-Panzer-Division \"Leibstandarte SS Adolf Hitler\" a cui erano stati aggregati anche i Tiger II di un battaglione pesante delle SS e comandato dal tenente colonnello delle Waffen-SS Joachim Peiper, veterano del fronte sovietico e grande esperto di manovre corazzate, era rimasto impazientemente fermo in attesa che i paracadutisti della 3\u00aa Fallschirmj\u00e4ger-Division aprissero il passaggio per la prevista avanzata verso ovest.\nLa notte del 16 dicembre Peiper pot\u00e9 finalmente incominciare la sua marcia verso ovest, sfruttando il varco aperto nelle linee statunitensi e incontrando solo sporadica resistenza da parte di elementi sbandati del 14\u00ba gruppo di cavalleria travolto a Losheim. Durante la giornata del 17 dicembre il \"Kampfgruppe\" fece rapidi progressi e avanz\u00f2 da Buchholz a B\u00fcllingen dove cattur\u00f2 un deposito di carburante; quindi prosegu\u00ec per Malmedy e alle 17:00 raggiunse Stavelot dopo aver percorso la valle dell'Ambl\u00e8ve. La marcia era stata costellata da episodi di spietata violenza su prigionieri statunitensi e su civili belgi, uccisi sommariamente dai soldati delle Waffen-SS. Questa profonda penetrazione del gruppo corazzato di Peiper sembrava minacciare i grandi depositi di Liegi e lo stesso quartier generale della 1\u00aa Armata del generale Hodges a Spa, e provoc\u00f2 grande preoccupazione nei comandi alleati, anche le truppe che si battevano sul crinale di Elsenborn rischiavano di rimanere isolate.\nLe coraggiose azioni di contenimento di piccoli gruppi di genieri e la distruzione di preziosi ponti sull'Ambleve che costrinsero il \"Kampfgruppe\" a perdite di tempo e a deviare dal percorso, permisero agli statunitensi di superare la grave crisi; rallentato da queste difficolt\u00e0 il tenente colonnello Peiper il 18 dicembre prosegu\u00ec verso Trois-Ponts, dove trov\u00f2 il ponte distrutto, e quindi La Gleize e Stoumont che venne conquistata dopo aver sbaragliato il 119\u00ba reggimento fanteria. La situazione del \"Kampfgruppe\", tuttavia, divenne difficile: sempre pi\u00f9 isolato nel cuore del territorio nemico, con collegamenti precari con il grosso della \"Leibstandarte\", rimasto molto pi\u00f9 indietro, venne attaccato dai primi reparti della 30\u00aa divisione fanteria statunitense, impegnati con urgenza dal generale Hodges. Il 19 dicembre un battaglione del 117\u00ba reggimento fanteria statunitense riconquist\u00f2 Stavelot, tagliando quindi le comunicazioni di Peiper e isolandolo dal resto della divisione.\nNei giorni seguenti il \"Kampfgruppe\" si asserragli\u00f2 a La Gleize e respinse i numerosi attacchi dei reparti della 30\u00aa Divisione, della 82\u00aa Divisione aviotrasportata e della 3\u00aa Divisione corazzata (Combat Command B) che lo circondavano; ma i tentativi organizzati dal generale Mohnke, impiegando le altre formazioni della \"Leibstandarte\", per venire in soccorso e riprendere contatto fallirono e il 23 dicembre Peiper, ormai rimasto senza carburante e rifornimenti, dovette decidersi ad abbandonare l'equipaggiamento pesante, i suoi ultimi carri armati e ripiegare a piedi verso est. Il 26 dicembre i resti del \"Kampfgruppe\" riuscirono a rientrare in salvo nelle linee tedesche, senza pi\u00f9 carri armati e ridotti a soli 800 uomini.\nIl fallimento del tenente colonnello Peiper, mentre i reparti della 12. SS-Panzer-Division \"Hitlerjugend\" si dissanguavano inutilmente contro il crinale di Elsenborn senza riuscire ad avanzare, pregiudic\u00f2 definitivamente le possibilit\u00e0 del I SS Panzerkorps del generale Hermann Priess di sfondare e di marciare rapidamente verso Liegi, come previsto nei piani originali dell'OKW; la 6\u00aa Panzer-Armee del generale Dietrich non era riuscita nella sua missione e, chiusa in uno spazio ristretto dalla resistenza delle crescenti forze nemiche, avrebbe ben presto dovuto trasferire a sud una parte delle sue divisioni migliori per sostenere la 5. Panzerarmee.\nL'avanzata tedesca verso la Mosa.\nSfondamento sull'Our e marcia su Bastogne.\nMentre il Kampfgruppe Peiper incominciava la sua drammatica incursione in profondit\u00e0 e le altre unit\u00e0 Waffen-SS rimanevano inutilmente agganciate tra Elsenborn e B\u00fctgenbach, un successo molto maggiore era stato raggiunto invece dalla 5. Panzerarmee della Wehrmacht dell'abile generale Hasso von Manteuffel, che in origine era destinata a svolgere solo un compito di copertura e supporto sul fianco sinistro all'attacco principale dell'armata del generale Dietrich a nord, marciando fino alla Mosa e quindi su Bruxelles. Una variante tattica adottata dal generale Manteuffel favor\u00ec il successo iniziale: invece di scatenare un lungo bombardamento preliminare i tedeschi attaccarono ancora nell'oscurit\u00e0 dell'alba, senza preparazione di artiglieria e sfruttando il chiaro di luna artificiale creato dalla luce dei riflettori della contraerea proiettato verso le nuvole; inoltre il generale tedesco costitu\u00ec battaglioni d'assalto scelti che si infiltrarono nelle posizioni nemiche facilitando l'avanzata del grosso delle truppe e aprendo la strada ai carri armati.\nDopo il successo degli attacchi iniziali quindi, si mossero alle ore 16:00, dalle loro basi di partenza nell'Eifel, le unit\u00e0 corazzate della 5\u00aa armata corazzata tedesca (tre \"Panzer-Division\" del XXXXVII e LVIII Panzerkorps, con circa 320 panzer) che attaccarono principalmente la 28\u00aa Divisione fanteria e aggirarono da sud la 106\u00aa Divisione di fanteria che, attaccata anche sul suo fianco sinistro dal LXVI corpo d'armata, nei giorni successivi sarebbe stata accerchiata nello Schnee Eifel.\nDopo una coraggiosa resistenza, la 28\u00aa Divisione fanteria (maggior generale Norman Cota) cedette lungo la linea del fiume Our; Marnach venne conquistata dalla 2. Panzer-Division dell'esperto colonnello Meinrad von Lauchert che sbaragli\u00f2 facilmente anche i deboli tentativi di resistenza di alcune compagnie di carri armati messe a disposizione della fanteria americana. I panzer il 17 dicembre conquistarono anche Clervaux e attraversarono il Clerf, mentre, pi\u00f9 a sud, la Panzer-Lehr-Division del tenente generale Fritz Bayerlein, trovando meno resistenza, avanz\u00f2 senza difficolt\u00e0 fino a Wiltz. Le due divisioni corazzate del XXXXVII Panzerkorps del generale Heinrich von L\u00fcttwitz si aprirono cos\u00ec la strada per i nodi di comunicazione pi\u00f9 importanti delle Ardenne, mentre, dopo la disfatta della 28\u00aa divisione fanteria e delle piccole riserve corazzate presenti, un ampio varco si apriva nelle linee dell'VIII corpo d'armata statunitense del generale Middleton.\nNei giorni successivi alcuni disperati tentativi di frenare l'avanzata nemica da parte delle limitate riserve corazzate statunitensi immediatamente disponibili (il Combat Command R della 9\u00aa Divisione corazzata e il Combat Command B della 10\u00aa Divisione corazzata statunitense, trasferita frettolosamente a nord dalla 3\u00aa Armata di Patton) vennero abbastanza facilmente superati dalle colonne dei panzer, convergenti da tutte le direzioni sui pi\u00f9 importanti incroci stradali. Furono le aspre battaglie dei blocchi stradali del 18 e 19 dicembre: ad Allenborn (dove vennero distrutte la Task Force Harper e la Task Force Rose), a Longvilly (luogo della catastrofe del Team Cherry), a Noville (dove venne sbaragliato il Team Desobry), i \"Kampfgruppe\" della 2. Panzer-Division di Lauchert e della Panzer-Lehr-Division di Bayerlein ebbero la meglio; ma questi scontri, anche se costarono dure perdite di carri armati e di uomini agli statunitensi (circa 300 carri statunitensi furono distrutti nei primi tre giorni dai panzer del XXXXVII Panzerkorps del generale von L\u00fcttwitz), ottennero almeno l'effetto di rallentare la progressione delle colonne tedesche in direzione dei centro nevralgico di Bastogne.\nMentre il XXXXVII Panzerkorps marciava sul nodo di comunicazioni di Bastogne, l'altro corpo corazzato della 5\u00aa Armata corazzata, il LVIII Panzerkorps del generale Walter Kr\u00fcger, aveva a sua volta attaccato dal 16 dicembre pi\u00f9 a nord, contro altri reparti della 28\u00aa Divisione fanteria, superando l'Our a Dasburg e avanzando verso Heinerscheid e Troisvierges sul Clerf. La resistenza statunitense in questo settore era debole e i panzer della 116. Panzer-Division del maggior generale Siegfrid von Waldenburg poterono proseguire, nonostante qualche incertezza, verso ovest, occupando senza combattere Houffalize il 19 dicembre e spingendosi nella valle dell'Ourthe. Solo il 20 dicembre arrivarono in questa zona i primi reparti della 3\u00aa Divisione corazzata statunitense (il Combat Command R) incaricata di bloccare la pericolosa avanzata del nemico.\nNonostante questi grandi successi, lo sfondamento riuscito nel settore della 28\u00aa Divisione fanteria e la distruzione delle riserve corazzate nemiche, che apriva la strada per Bastogne e per la linea della Mosa, il generale Manteuffel in realt\u00e0 non era molto soddisfatto dell'andamento delle operazioni; consapevole dell'importanza di un'avanzata estremamente rapida per anticipare l'afflusso delle riserve alleate, l'ufficiale tedesco sollecit\u00f2 i suoi comandanti ad accelerare la marcia, proseguendo anche di notte, e a evitare di attardarsi contro i nuclei di resistenza statunitensi. Anche il feldmaresciallo Model, piuttosto pessimista a differenza dell'esultante Hitler, non enfatizz\u00f2 i risultati raggiunti, e, al contrario deluso dalla prestazione delle Waffen-SS, gi\u00e0 il 18 dicembre comunic\u00f2 a Jodl che il piano di attacco a sorpresa con obiettivi strategici era praticamente fallito, premendo per un ritorno alla variante operativa minore (la cosiddetta \"piccola soluzione\").\nNei primi giorni dell'offensiva risultati sorprendentemente buoni aveva raggiunto la 7\u00aa Armata del generale Brandenberger, la pi\u00f9 debole delle formazioni tedesche, impegnata a nord di Echternach nella missione di proteggere il fianco della 5. Panzerarmee da possibili minacce nemiche da sud. Impiegando l'LXXXV e l'LXXX Armeekorps con tre \"Volksgrenadier-Division\" e la 5. Fallschirmj\u00e4ger-Division, riusc\u00ec a mettere in difficolt\u00e0 il Combat Command A della 9\u00aa Divisione corazzata e la 4\u00aa Divisione fanteria statunitensi, ad attraversare con successo l'Our e la Sauer, e a conquistare Martelange, Diekirch ed Ettelbruck. In particolare la 5\u00aa Fallschirmj\u00e4ger (maggior generale Ludwig Heilmann) raggiunse il Clerf e si port\u00f2 a sud di Bastogne per svolgere il suo compito di copertura; mentre il comando statunitense, allarmato, decise di schierare l'intero Combat Command A della 10\u00aa Divisione corazzata per appoggiare la 4\u00aa Divisione fanteria.\nDecisioni alleate e assedio di Bastogne.\nFin dal 16 dicembre, dopo alcune ore iniziali di confusione e di mancanza di informazioni, Eisenhower e il generale Bradley (comandante del 12\u00ba Gruppo d'armate statunitense) identificarono le dimensioni e la pericolosit\u00e0 dell'offensiva tedesca e quindi mobilitarono le limitate riserve a disposizione: il generale Matthew Ridgway ricevette ordine di attivare subito il XVIII corpo d'armata aviotrasportato con le sue due divisioni paracadutisti (82\u00aa e 101\u00aa), di cui fu previsto inizialmente l'impiego a nord contro le Waffen-SS che sembravano aver sfondato nella regione di Malmedy; alla 9\u00aa Armata il generale Simpson ricevette ordine di cedere al generale Hodges la 7\u00aa Divisione corazzata (che diresse verso Saint Vith), mentre Patton alla 3\u00aa Armata dovette trasferire immediatamente, nonostante le sue rimostranze, la 10\u00aa Divisione corazzata a Bastogne.\nInfine il 19 dicembre, al quartier generale di Verdun il generale Eisenhower, allarmato dal peggioramento della situazione e dallo sfondamento dei panzer, dopo una conferenza con i generali Patton, Bradley e Jacob Devers, intervenne direttamente nella condotta della battaglia, prendendo alcune decisioni cruciali. A dispetto dei resoconti di alcuni protagonisti britannici, sembra che il comandante in capo alleato dimostr\u00f2 nel corso della riunione energia e ottimismo di fronte alla prospettiva del disastro e sostenne in parte le vigorose proposte di Patton. Cosciente del pericolo di un crollo strategico e informato dell'ormai inevitabile accerchiamento di Bastogne, Eisenhower dispose l'immediato spostamento a nord di due corpi d'armata della 3\u00aa armata di Patton (con sei divisioni) per contrattaccare da sud verso la citt\u00e0 belga, mentre la guarnigione si sarebbe trincerata a oltranza. Inoltre l'VIII corpo d'armata del generale Middleton (1\u00aa armata), molto indebolito dopo le sconfitte subite, sarebbe a sua volta passato agli ordini di Patton a sud della penetrazione tedesca, mentre altre forze (VII corpo d'armata e XVIII corpo d'armata aviotrasportato) sarebbero intervenute per rafforzare la 1\u00aa armata del generale Hodges a nord dello sfondamento tedesco.\nIl generale Patton, che aveva gi\u00e0 in parte previsto e pianificato lo spostamento delle sue forze verso nord, ebbe ordine di passare alla controffensiva verso Bastogne il prima possibile e il generale dimostr\u00f2 la consueta fragorosa decisione effettuando il difficile movimento, nelle rigide condizioni invernali, di due divisioni corazzate, quattro divisioni fanteria e veicoli in sole 120 ore. Nella serata del 19 dicembre Eisenhower prese infine un'ultima decisione: preoccupato dalle difficolt\u00e0 del generale Bradley (posizionato nel suo quartier generale di Lussemburgo) a coordinare le sue forze a nord e a sud dello sfondamento tedesco, decise di sottrarre al comando del generale statunitense le truppe schierate a settentrione, affidandole al 21\u00ba Gruppo d'armate del maresciallo Montgomery, che avrebbe assunto la direzione globale della battaglia nel settore settentrionale (la 1\u00aa Armata di Hodges, posto di comando a Spa e poi a Liegi, rinforzata con riserve statunitensi e britanniche). Il generale Bradley avrebbe mantenuto la direzione delle forze nel lato sud del lungo saliente creato dalla penetrazione tedesca (3\u00aa Armata di Patton con i resti dell'VIII Corpo di Middleton). La decisione non manc\u00f2 di suscitare accese polemiche tra ufficiali alleati ed ebbe anche ripercussioni sul campo a causa delle significative differenze tra le concezioni tattico-operative di Montgomery e quelle dei generali statunitensi.\nNella giornata del 19 dicembre la 101\u00aa Divisione aviotrasportata del generale di brigata Anthony McAuliffe raggiunse Bastogne, trasportata in gran fretta su autocarri dalla regione di Reims con solo una parte del suo equipaggiamento, e incominci\u00f2 subito a organizzare la difesa, presto rinforzata dai resti (circa 40 carri armati e una trentina di \"tank-destroyer\") del Combat Command B della 10\u00aa Divisione corazzata e del Combat Command R della 9\u00aa Divisione corazzata che erano state decimate dalle forze corazzate tedesche sulle vie di accesso alla citt\u00e0. Il 20 dicembre le due \"Panzer-Division\" del XXXXVII Panzerkorps, dopo qualche tentativo di irrompere dentro la citt\u00e0 d'assalto, respinto dai paracadutisti statunitensi, non si attardarono oltre e aggirarono a nord e a sud Bastogne proseguendo verso ovest, secondo le indicazioni dell'impaziente von L\u00fcttwitz, confermate anche dal generale Manteuffel, che intendeva accelerare la marcia verso la Mosa. Bastogne venne quindi accerchiata il 21 dicembre dalla 26\u00aa Volksgrenadier-Division e da un \"Kampfgruppe\" della Panzer-Lehr-Division che incominciarono ad attaccare i lati del perimetro difensivo, tenacemente difeso dai paracadutisti della 101\u00aa.\nLe forze tedesche assegnate a Bastogne erano chiaramente insufficienti e i paracadutisti statunitensi, combattivi e con il morale alto, resistettero ai primi giorni di assedio, nonostante le carenze di rifornimenti, che vennero in parte inviati per via aerea. Richieste di resa, trasmesse il 22 dicembre dal generale Heinz Kokott (comandante della 26\u00aa \"Volksgrenadier-Division\") vennero energicamente respinte dal generale McAuliffe, deciso a resistere in attesa del promesso soccorso dall'esterno da parte delle forze del generale Patton in corso di raggruppamento a sud della citt\u00e0 belga.\nResa nello Schnee Eifel e caduta di Saint-Vith.\nMentre le \"Panzer-Division\" del generale Manteuffel proseguivano, nonostante qualche difficolt\u00e0, verso la Mosa, avanzando in profondit\u00e0 nel territorio nemico, e mentre Bastogne stava per essere accerchiata, si era consumata la disfatta dei due reggimenti della 106\u00aa Divisione fanteria statunitense rimasti circondati nello Schnee Eifel. Il pomeriggio del 19 dicembre, dopo un debole tentativo di rompere l'anello nemico e in mancanza di aiuto dall'esterno da parte dei reparti della 7\u00aa Divisione corazzata statunitense gi\u00e0 in difficolt\u00e0 a Sankt-Vith, i soldati statunitensi circondati si arresero in massa e le due \"Volksgrenadier-Division\" del LXVI Armeekorps del generale Lucht (la 18\u00aa e la 62\u00aa) che li accerchiavano, catturarono oltre prigionieri. Fu la pi\u00f9 grande resa dell'esercito statunitense nella seconda guerra mondiale sul teatro europeo, ed ebbe anche implicazioni operative, disimpegnando le due divisioni tedesche che quindi il 20 dicembre poterono attaccare l'importante centro di comunicazioni di Saint-Vith.\nNello stesso giorno il feldmaresciallo Model e il generale Manteuffel si incontrarono sul campo di battaglia e il comandante del gruppo d'armate B sollecit\u00f2 la rapida conquista di Saint-Vith per liberare un'altra via di comunicazione con cui alleviare i problemi del traffico e del rifornimento che stavano rallentando l'offensiva tedesca. Il generale Manteuffel parve fiducioso e Model gli promise l'assegnazione immediata della brigata meccanizzata F\u00fchrer-Begleit-Brigade per accelerare l'attacco alla citt\u00e0. La difesa del nodo strategico di Saint-Vith era stata improvvisata, nei primi giorni dell'offensiva nemica, dal comando statunitense del generale Hodges impiegando la 7\u00aa Divisione corazzata, trasferita in fretta, su ordine del generale Eisenhower, dalla 9\u00aa Armata schierata pi\u00f9 a nord, per rinforzare il Combat Command B della 9\u00aa Divisione corazzata gi\u00e0 presente sul posto e i resti della 106\u00aa Divisione fanteria.\nIl generale Robert Hasbruck, comandante della 7\u00aa Divisione corazzata, assunse il comando di questo raggruppamento e dimostr\u00f2 capacit\u00e0 ed energia respingendo i primi attacchi dei \"Volksgrenadier\" del LXVI Corpo d'armata e dei mezzi corazzati della F\u00fchrer-Begleit-Brigade. Il 20 e il 21 dicembre i tedeschi vennero contenuti e subirono perdite, mentre le truppe statunitensi mantennero il possesso della citt\u00e0; la notte del 21 dicembre un attacco di fanteria tedesca finalmente riusc\u00ec a penetrare dentro Sankt-Vith, ma i reparti statunitensi ripiegarono con ordine conservando le posizioni pi\u00f9 importanti dell'esposto saliente che era ora minacciato anche sui due fianchi isolati.\nLa situazione per il generale Hasbruck si aggrav\u00f2 nei giorni seguenti con l'intervento sui due lati del saliente di Saint-Vith delle due divisioni corazzate delle Waffen-SS appartenenti al II SS Panzerkorps del generale Wilhelm Bittrich, fatte intervenire dal feldmaresciallo Model a sostegno del LXVI Armeekorps per conquistare finalmente il nodo stradale. Rischiando di essere accerchiato, il 23 dicembre il generale Hasbruck abbandon\u00f2 infine, dopo aver ricevuto autorizzazione dai comandi, le posizioni del saliente e si ritir\u00f2 verso ovest per schierarsi sulla nuova linea pi\u00f9 arretrata costituita dal generale Ridgway con il suo XVIII corpo d'armata aviotrasportato (reparti della 82\u00aa Divisione aviotrasportata e una parte della 3\u00aa Divisione corazzata) per coprire le citt\u00e0 di Manhay e Werbomont. I tedeschi avevano infine occupato il nodo di comunicazioni ma con un disastroso ritardo, non riuscendo per molti giorni preziosi a schierare tutte le loro forze per mancanza di sufficienti strade disponibili.\nUltimi attacchi tedeschi.\nNel settore della 6. Panzerarmee del generale Dietrich i ripetuti fallimenti della 12. SS \"Hitlerjugend\" sul crinale di Elsenborn e la precaria situazione del Kampfgruppe Peiper, ormai isolato a Stoumont, rendevano inattuabile l'impiego del II SS Panzerkops come previsto sulle orme del I SS Panzerkorps per l'avanzata su Anversa; pertanto il 22 dicembre il feldmaresciallo Model decise di dirottare sulla sinistra l'SS Panzerkorps del generale Bittrich per partecipare alla battaglia di Saint-Vith insieme con il LXVI Armeekorps e poi appoggiare sul fianco destro l'avanzata della 5. Panzerarmee verso la Mosa. Il II SS Panzerkorps quindi entr\u00f2 in azione nel saliente di Saint-Vith, che cadde il 23 dicembre, e poi si spinse lungo l'importante strada maestra \"Route N.15\" che portava a Liegi attraverso Manhay e Werbomont. Questa zona era difesa solo debolmente dai reparti della 82\u00aa divisione aviotrasporta (generale James Maurice Gavin) e dalle unit\u00e0 della 7\u00aa divisione corazzata che avevano abbandonato Sankt-Vith, quindi il maresciallo Montgomery, che aveva assunto dal 20 dicembre il comando delle forze statunitensi sul lato nord dell'avanzata tedesca, dispose prudentemente un ripiegamento tattico dei paracadutisti e invi\u00f2 di rinforzo il Combat Command R della 3\u00aa Divisione corazzata.\nInizialmente le Waffen-SS fecero buoni progressi: la 9. SS-Panzer-Division \"Hohenstaufen\" conquist\u00f2 Vielsalm, mentre la 2. SS-Panzer-Division \"Das Reich\" sbaragli\u00f2 il 23 dicembre un battaglione di paracadutisti a \"Baraque de Fraiture\" e prosegu\u00ec verso Manhay, infliggendo dure perdite alle unit\u00e0 corazzate statunitensi. In un primo momento anche Manhay e Grandm\u00e9nil caddero in mano tedesca, ma gli statunitensi si stavano continuamente rafforzando con l'arrivo anche dei primi elementi del VII Corpo d'armata, un miglioramento del tempo a partire del 23 dicembre permise un impiego in massa dei cacciabombardieri alleati che martellarono le colonne tedesche, e il 25 e il 26 dicembre le unit\u00e0 corazzate statunitensi, potenziate con l'arrivo del Combat Command B della 3\u00aa Divisione corazzata, contrattaccarono, bloccando l'avanzata delle Waffen-SS e riconquistando Manhay.\nIntanto, dopo l'accerchiamento di Bastogne il 21 dicembre, i due raggruppamenti corazzati della 5. Panzerarmee (XXXXVII e LVIII Panzerkorps) avevano continuato ad avanzare in direzione della Mosa; il generale Manteuffel contava di raggiungere il fiume con il XXXXVII \"Panzerkorps\" e aveva ripetutamente richiesto rinforzi all'OKW e anche l'aiuto della 6. Panzerarmee, per sfruttare la situazione favorevole. In effetti il 20 dicembre la 9. Panzer-Division era stata assegnata, insieme con due \"Volksgrenadier-Division\", alla 5. Panzerarmee e inviata nelle retrovie del XXXXVII \"Panzerkorps\" del generale von L\u00fcttwitz che avanzava senza incontrare molta resistenza, rallentato soprattutto dalle difficolt\u00e0 del terreno e dai problemi di rifornimento, mentre la 15. Panzergrenadier-Division dovette essere assegnata al settore di Bastogne per aiutare la 26\u00aa Volksgrenadier.\nL'avanzata della 2. Panzer-Division continu\u00f2 con successo: venne conquistato un ponte Bailey sull'Ourthe il 21 dicembre e i reparti corazzati poterono proseguire ancora verso la Mosa di Dinant; il colonnello Lauchert, pur molto a corto di carburante e nonostante la stanchezza dei suoi uomini, raggiunse il 23 dicembre con i suoi reparti d'avanguardia Celles e Foy-Notre-Dame, a soli sette chilometri dal fiume, dove si arrestarono in una testa di ponte molto ristretta; la 2. Panzer-Division era ora in una posizione esposta e con i fianchi scoperti, in attesa del sostegno delle altre \"Panzer-Division\". La situazione era pericolosa soprattutto sul fianco destro, a causa del fallimento della 116. Panzer-Division che, dove aver attraversato l'Ourthe a Hotton, incapp\u00f2, a causa anche di errori tattici, nella tenace resistenza di reparti della 3\u00aa Divisione corazzata statunitense (Combat Command R) e della 84\u00aa Divisione fanteria, e non pot\u00e9 avanzare oltre Marche-en-Famenne. Tra Namur e Ciney si stavano concentrando infatti le riserve alleate radunate dal maresciallo Montgomery per impedire ai tedeschi il passaggio del fiume. A sud dell'avanguardia della 2. Panzer-Division, anche la Panzer-Lehr-Division, dopo aver conquistato Saint-Hubert, venne rallentata fino al 24 dicembre a Rochefort che cadde solo dopo un'aspra resistenza, mentre i primi elementi della 9. Panzer-Division erano ancora pi\u00f9 indietro.\nControffensiva alleata.\nBlocco dell'avanzata tedesca.\nIl maresciallo Montgomery, dopo aver assunto dal 20 dicembre il comando delle forze alleate in combattimento sul lato settentrionale del saliente creato dalla profonda penetrazione tedesca nelle Ardenne, aveva organizzato metodicamente le sue forze allo scopo di fermare prima l'avanzata del nemico e poi sferrare un massiccio contrattacco, grazie al continuo afflusso di nuove riserve. Per impedire il passaggio della Mosa si stava schierando, tra Ciney e Marche-en-Famenne, il VII Corpo d'armata statunitense del generale Joseph Collins con la 75\u00aa, 83\u00aa e 84\u00aa Divisione fanteria e la 2\u00aa Divisione corazzata, mentre a nord della Mosa, tra Namur e Huy, era in arrivo anche il XXX Corpo d'armata britannico del generale Brian Horrocks con la 43\u00aa, 51\u00aa e 53\u00aa divisione fanteria e la Divisione corazzata della Guardia.\nIl 24 dicembre la 29\u00aa Brigata corazzata britannica (divisione della Guardia) si port\u00f2 sulla riva destra della Mosa a Dinant ed ebbe i primi contatti con il reparto da ricognizione della 2. Panzer-Division, fermo in attesa di sostegno da parte di un secondo \"Kampfgruppe\" tedesco e dell'arrivo di rifornimenti e carburante; nel frattempo il generale Collins, pur avendo dovuto in parte impegnare il suo corpo d'armata per contenere e respingere i tentativi tedeschi a Manhay e a Marche-en-Famenne, aveva raggruppato a sud di Ciney l'esperta 2\u00aa Divisione corazzata statunitense, minacciando il fianco delle avanguardie tedesche. Nel pomeriggio del 24 dicembre i generali Collins e Harmon (comandante della 2\u00aa Divisione corazzata) decisero, nonostante le disposizioni di Montgomery e Hodges a favore di un mantenimento della difensiva, di passare all'attacco, sfruttando la favorevole situazione tattica e le evidenti difficolt\u00e0 logistiche del nemico.\nIl 25 dicembre il Combat Command B e il Combat Command A dell'\"inferno su ruote\" (soprannome della 2\u00aa Divisione corazzata statunitense) passarono quindi alla controffensiva sul fianco destro dei due \"Kampfgruppe\" di testa della 2. Panzer-Division. L'artiglieria statunitense colp\u00ec pesantemente, mentre le forze aeree tattiche alleate, sfruttando la situazione meteorologica, nettamente migliorata dal 23 dicembre, entrarono in azione con ottimi risultati. I due \"Kampfgruppe\" di punta della divisione corazzata tedesca vennero tagliati fuori dalle retrovie e, a corto di carburante, vennero sbaragliati, subendo perdite disastrose intorno a Celles. Solo i resti riuscirono, il 26 dicembre, a ripiegare verso ovest, dopo aver abbandonato gran parte del materiale, per ricongiungersi con il resto della divisione; alcuni tentativi della Panzer-Lehr-Division e della 9. Panzer-Division di venire in soccorso vennero respinti dagli statunitensi, e quindi il XXXXVII Panzerkorps dovette ritirarsi verso est, abbandonando Rochefort e Humain. I generali Manteuffel e von L\u00fcttwitz furono costretti a rinunciare all'obiettivo ormai irraggiungibile della Mosa e passare sulla difensiva, mentre il comando tedesco e lo stesso Hitler gi\u00e0 il 27 dicembre, dopo aver rinunciato alla grande offensiva strategica, avrebbero concentrato i loro ultimi attacchi nel settore di Bastogne, dove le potenti forze della 3\u00aa armata del generale Patton erano passate alla controffensiva fin dal 22 dicembre.\nA questo scopo la 6. Panzerarmee, ormai bloccata e incapace di avanzare, nonostante un ultimo fallimentare tentativo del II SS Panzerkorps il 28 dicembre a \u00c9rez\u00e9e, sulla strada Hotton-Manhay, venne progressivamente privata di gran parte delle sue forze meccanizzate che vennero inviate a sud per rafforzare la 5. Panzerarmee del generale Manteuffel che, dopo la deludente conclusione dell'avanzata verso la Mosa, era passata sulla difensiva a ovest e stava invece raggruppando il massimo di forze a sud, nell'area di Bastogne.\nSalvataggio di Bastogne.\nNei pochi giorni dell'assedio le forze del generale McAuliffe all'interno del perimetro di Bastogne, afflitte soprattutto da una carenza di munizioni d'artiglieria e dalle difficolt\u00e0 di rifornimento, avevano respinto vari deboli tentativi della 26\u00aa Volksgrenadier-Division, e soprattutto un pi\u00f9 pericoloso attacco sferrato il 25 dicembre da elementi della 15\u00aa Panzergrenadier-Division, inviata in parte dal feldmaresciallo Model, proveniente dalle riserve dell'OKW, per accelerare le operazioni e affrettare la conquista della citt\u00e0. Fin dal 23 dicembre la situazione dei difensori era migliorata con l'arrivo, facilitato dal tempo favorevole, di importanti rifornimenti per via aerea con 241 aerei da trasporto; inoltre dal 22 dicembre era in corso l'annunciata controffensiva della 3\u00aa armata da sud.\nDopo la cruciale conferenza di Verdun del 19 dicembre il generale Patton aveva subito dato inizio alla complessa manovra di rischieramento verso nord di due corpi della sua 3\u00aa Armata per affiancarli sulla destra dei resti dell'VIII Corpo del generale Middleton, uscito quasi distrutto dai primi giorni della battaglia, e passare il prima possibile all'attacco in direzione della guarnigione assediata di Bastogne. Fin dal 18 dicembre il combattivo generale statunitense, allertato dal generale Bradley della necessit\u00e0 di un suo intervento, aveva interrotto i movimenti offensivi del XII Corpo d'armata nella Saar e aveva disposto i primi movimenti di raggruppamento, e nei giorni seguenti la manovra, che coinvolgeva inizialmente tre divisioni, venne effettuata con notevole rapidit\u00e0 ed efficienza, nonostante le difficolt\u00e0 del terreno e del clima.\nAl termine della manovra il III Corpo d'armata del maggior generale John Millikin si schier\u00f2 nella regione di Arlon, sul fianco destro di Middleton, con la 4\u00aa Divisione corazzata, la 26\u00aa e la 80\u00aa Divisione fanteria, con la missione di avanzare direttamente su Bastogne, mentre il XII Corpo del tenente generale Manton S. Eddy si posizion\u00f2 sulla sua destra tra Ettelbruck ed Echternach per assumere il controllo della 4\u00aa Divisione fanteria, di due \"Combat Command\" della 10\u00aa Divisione corazzata e del Combat Command A della 9\u00aa Divisione corazzata, rafforzati con l'arrivo della 5\u00aa Divisione fanteria.\nNonostante alcuni errori tattici del suo comandante, maggior generale Hugh Gaffey, la 4\u00aa Divisione corazzata, gi\u00e0 protagonista in Normandia e in Lorena, part\u00ec all'attacco alle ore 04:00 del 22 dicembre, mantenendo le audaci promesse fatte dal generale Patton al piuttosto scettico Eisenhower, durante la conferenza di Verdun. Organizzata in due \"Combat Command\", la divisione marci\u00f2 lungo la strada principale Arlon-Bastogne, ma inizialmente incontr\u00f2 notevoli difficolt\u00e0 e avanz\u00f2 con esasperante lentezza a causa del terreno aspro e abbondantemente innevato, della scarsa efficienza dei suoi mezzi meccanici e anche della tenace resistenza del nemico. Il generale Manteuffel aveva individuato il pericolo di una controffensiva statunitense da sud per sbloccare Bastogne e quindi la 7\u00aa armata tedesca del generale Brandenberger rafforz\u00f2 le sue forze schierando il LIII Armeekorps con la 5\u00aa Fallschirmj\u00e4ger-Division, rinforzata dall'arrivo della F\u00fchrer-Grenadier-Brigade, mentre altre tre \"Volksgrenadier-Division\" erano allineate pi\u00f9 a est, lungo la Sauer.\nLa 5\u00aa Fallschirmj\u00e4ger-Division combatt\u00e9 con notevole abilit\u00e0 in difesa per impedire l'avanzata della 4\u00aa divisione corazzata, e i \"Combat Command\" A e B proseguirono solo lentamente, conquistando Martelange e Chaumont dopo lunghi combattimenti e senza poter sfondare le linee tedesche. Il 23 dicembre la situazione per gli statunitensi miglior\u00f2: il tempo favorevole permise un intervento in massa della 9\u00aa Air Force dell'United States Army Air Forces che effettu\u00f2 oltre sortite in un solo giorno, indebolendo le difese tedesche. Soprattutto il 26 dicembre entr\u00f2 in azione sulla sinistra il terzo raggruppamento tattico della 4\u00aa Divisione corazzata, il Combat Command R, che con abile manovra avanz\u00f2 di sorpresa su strade secondarie, aggirando i centri di resistenza, sorprendendo il nemico e spingendo un battaglione corazzato direttamente su Bastogne. Alle 16:50 un piccolo contingente di carri e semicingolati entr\u00f2 nella citt\u00e0, stabilendo un primo, precario collegamento con i paracadutisti della 101\u00aa aviotrasportata che avevano sostenuto validamente il breve assedio. Bastogne era cos\u00ec stata sbloccata e le comunicazioni erano state riaperte, ma il corridoio rimaneva limitato ed esposto e la battaglia non era affatto terminata, mentre sulla destra della 4\u00aa Divisione corazzata, le altre formazioni del III e del XII Corpo d'armata stavano avanzando con lentezza a nord della Sauer contro un'aspra resistenza tedesca.\nIl 28 dicembre all\"Adlerhorst\", Hitler tenne una nuova conferenza generale con numerosi ufficiali superiori; il F\u00fchrer nella circostanza ammise che gli obiettivi dell'offensiva delle Ardenne, dopo la sconfitta sulla Mosa e lo sblocco di Bastogne, erano ormai irraggiungibili, ma, lungi dal rinunciare, enfatizz\u00f2 ottimisticamente i risultati raggiunti e le pesanti perdite inflitte agli statunitensi; sottoline\u00f2 infine la sua decisione di continuare gli sforzi offensivi sul fronte occidentale illustrando ai partecipanti il nuovo progetto in Alsazia e Lorena da cui si aspettava grandi risultati, visto il presunto indebolimento delle forze statunitensi. A questo scopo una serie di divisioni mobili di riserva dell'OKW ancora disponibili (tra cui la 11. Panzer-Division, la 21. Panzer-Division, la 25. Panzergrenadier-Division e la 10. SS-Panzer-Division \"Frundsberg\"), sarebbero state trasferite al Gruppo d'armate G del generale Johannes Blaskowitz per sferrare il 1\u00ba gennaio 1945 l'operazione Nordwind.\nAlle forze Alleate mobilitate per tamponare l'offensiva vennero aggiunti il 30 dicembre due reparti speciali francesi: 200 uomini del \"2e r\u00e9giment de chasseurs parachutistes\", inquadrato nello Special Air Service britannico come \"4th French Regiment\" al comando del \"commandant\" Puech-Samson vennero inviati con jeep blindate a dare la caccia ai commandos di Skorzeny e radunarono nel complesso \"un numero importante di prigionieri\"; anche il suo reparto gemello, il \"3rd French Regiment SAS\" fu allertato sull'aeroporto di Vertus per essere aviolanciato sulla zona dei combattimenti ma, a causa delle condizioni meteo, il lancio fu annullato.\nNei generali tedeschi peraltro era ormai prevalente il pessimismo e la delusione. Mentre Model e Manteuffel speravano ancora di ottenere un successo locale nelle Ardenne, il feldmaresciallo von Rundstedt gi\u00e0 il 22 dicembre aveva proposto di passare sulla difensiva e ripiegare dietro la Linea Sigfrido. Il generale Heinz Guderian, infine, sempre concentrato principalmente sul fronte orientale, premeva per ritirare le forze mobili dalle Ardenne e inviarle all'est per rafforzare le difese in previsione di un'offensiva invernale sovietica sulla Vistola. Al contrario, Hitler, manteneva un certo ottimismo anche riguardo al fronte orientale, escludeva minacce immediate sul fronte della Vistola ed era interessato soprattutto al violento assedio di Budapest. Fin dal 25 dicembre aveva deciso di trasferire il IV SS Panzerkorps in Ungheria per sferrare una controffensiva anche in questa regione. Il 1\u00ba gennaio 1945 avrebbe visto quindi l'esercito tedesco all'attacco sia all'ovest con l'operazione Nordwind in Alsazia, sia all'est con l'operazione Konrad sul fronte di Budapest: entrambe le offensive sarebbero terminate entro pochi giorni con costosi fallimenti. Inoltre, sempre il 1\u00ba gennaio, la Luftwaffe avrebbe sferrato il suo ultimo attacco generale di sorpresa sui campi di volo alleati (operazione Bodenplatte) con risultati nel complesso deludenti, senza poter intaccare la schiacciante superiorit\u00e0 aerea del nemico.\nNel frattempo Hitler non aveva rinunciato neppure a Bastogne e aveva disposto il trasferimento di una parte delle forze della 6. Panzerarmee alla 5. Panzerarmee del generale Manteuffel per conquistare finalmente questa citt\u00e0, dove anche gli statunitensi stavano concentrando forze sempre pi\u00f9 numerose. Il 30 dicembre, mentre il LVIII Panzerkorps assumeva con la 2\u00aa, la 9\u00aa e la 116\u00aa Panzer-Division, la difesa del settore occidentale della \"sacca\" delle Ardenne, il generale Manteuffel, dopo aver concentrato il XXXXVII Panzerkorps e il XXXIX Panzerkorps sui due lati del corridoio statunitense che arrivava fino a Bastogne, sferr\u00f2 un attacco contemporaneo per cercare di isolare nuovamente la citt\u00e0 belga. Nonostante i rinforzi disponibili, la Fuhrer-Begleit-Brigade, la 3\u00aa e 15\u00aa Panzergrenadier-Division sul lato ovest e la 1. SS-Panzer-Division \"Leibstandarte\" sul lato est del corridoio, l'attacco non ottenne risultati decisivi. Le forze statunitensi erano ora molto pi\u00f9 potenti, con l'intervento a sostegno della 101\u00aa aviotrasportata e della 4\u00aa Divisione corazzata, anche del Combat Command A della 9\u00aa Divisione corazzata, della 35\u00aa Divisione fanteria e di parte della 6\u00aa e della 11\u00aa Divisione corazzata. I tedeschi, dopo qualche successo iniziale, furono respinti e gli statunitensi ripresero l'offensiva gi\u00e0 il 31 dicembre su tutto il settore meridionale della 3\u00aa Armata del generale Patton, allargando il corridoio e guadagnando ulteriore terreno.\nLenta avanzata alleata e ritirata tedesca.\nIl 3 gennaio 1945, mentre era gi\u00e0 in progressione l'attacco della 3\u00aa Armata di Patton nel settore meridionale della sacca, anche la 1\u00aa Armata statunitense del generale Hodges, passata sotto il controllo del maresciallo Montgomery, incominci\u00f2 la sua controffensiva nel settore settentrionale della sacca. Dopo lunghe discussioni era prevalsa l'opinione del prudente ufficiale britannico, supportata da Eisenhower e legata anche a considerazioni sulle difficolt\u00e0 del terreno, a favore di una limitata controffensiva a tenaglia all'apice del saliente convergente su Houffalize, al contrario dei pi\u00f9 audaci progetti di Bradley e Patton, favorevoli a un attacco alla base della \"sacca\" per tagliare fuori il grosso delle forze tedesche.\nQuindi a nord passarono all'attacco il VII e il XVIII Corpo d'armata statunitensi tra Stavelot e Marche-en-Famenne, mentre a sud Patton dovette rafforzare l'VIII Corpo per attaccare, insieme con il III Corpo, sul suo fianco sinistro in direzione di Saint-Hubert. L'offensiva alleata si svilupp\u00f2 nei giorni seguenti con successo ma solo con grande lentezza, intralciata dalle difficolt\u00e0 del terreno, del clima e dalla tenace e abile ritirata combattuta, organizzata dai tedeschi. Si accesero violenti combattimenti per le cittadine delle Ardenne e in mezzo alle grandi foreste e i tedeschi continuarono a ritirarsi metodicamente, subendo perdite di fronte alla superiorit\u00e0 aero-terrestre alleata ma evitando di rimanere tagliati fuori. Nel frattempo nel settore di Bastogne, continuava l'aspra battaglia: il feldmaresciallo Model organizz\u00f2 un ultimo tentativo di conquistare la citt\u00e0 con l'aiuto del I SS Panzerkorps, trasferito dalla 6. Panzerarmee con la 9. SS \"Hohenstaufen\" e la 12. SS \"Hitlerjugend\". Dopo duri scontri dal 3 al 6 gennaio, anche questo attacco venne respinto e la 3\u00aa Armata statunitense riprese la sua pressione, mentre finalmente il comando tedesco decise il 15 gennaio di ritirare dalla prima linea tutte e quattro le divisioni corazzate delle Waffen-SS, ormai molto indebolite dopo i ripetuti fallimenti, per riorganizzarle in vista di un trasferimento all'est.\nIl 12 gennaio aveva avuto inizio sul fronte orientale la gigantesca offensiva sovietica sulla Vistola e in Prussia Orientale che in pochi giorni avrebbe sbaragliato le deboli difese tedesche e permesso alle armate corazzate dell'Armata Rossa di raggiungere la linea dell'Oder a soli 80\u00a0km da Berlino gi\u00e0 il 29 gennaio. L'offensiva era stata anticipata da Stalin anche dopo un pressante appello personale di Churchill del 6 gennaio per sollecitare un attacco sovietico allo scopo di alleggerire la pressione tedesca all'ovest. Il 15 gennaio 1945 Hitler, di fronte alla catastrofe all'est non pot\u00e9 indugiare oltre e abbandon\u00f2 il suo quartier generale di Zigenberg ritornando a Berlino per dirigere la difesa contro i sovietici; dopo il ritiro delle Waffen-SS, il 22 gennaio l'OKW dispose il trasferimento all'est anche della F\u00fchrer-Begleit-Brigade, della F\u00fchrer-Grenadier-Brigade, della 21. Panzer-Division e della 25. Panzergrenadier-Division, decretando l'inevitabile fine di ogni progetto offensivo all'ovest.\nIntanto nelle Ardenne la situazione lentamente volgeva a favore degli statunitensi; nonostante la tenace resistenza delle inferiori forze tedesche, le due branche della tenaglia statunitense continuarono ad avvicinarsi e si congiunsero a Houffalize il 16 gennaio. Elementi dell'11\u00aa Divisione corazzata da sud e della 2\u00aa Divisione corazzata da nord si riunirono alle ore 09:05, tagliando a met\u00e0 il saliente tedesco; la battaglia tuttavia continu\u00f2 ancora fino alla fine di gennaio. Gli statunitensi proseguirono la loro lenta avanzata; la 7\u00aa Divisione corazzata rientr\u00f2 a Sankt-Vith il 23 gennaio, mentre a sud, lungo l'Our, la 3\u00aa Armata del generale Patton rioccup\u00f2 Diekirch e Clervaux il 25 gennaio; le residue truppe tedesche dovettero abbandonare una parte del materiale ma riuscirono comunque a completare la loro ritirata fino alla Linea Sigfrido. L'offensiva tedesca era fallita ma gli Alleati, nonostante la loro crescente superiorit\u00e0 e il dominio dei cieli non erano riusciti a bloccare la ritirata nemica n\u00e9 a distruggere la massa delle sue forze.\nConclusione.\nAi primi di febbraio 1945 l'esercito tedesco all'ovest, dopo i massicci trasferimenti di truppe all'est, era ormai ridotto a sole 60 deboli divisioni, di cui nove divisioni corazzate o divisioni \"Panzergrenadier\", con soli 446 mezzi corazzati, che sarebbero ulteriormente diminuiti con l'imminente trasferimento sul fronte orientale anche della 10. Panzer-Division SS \"Frundesberg\". La situazione materiale non lasciava ormai alcuna speranza ai tedeschi di far fronte alle sempre crescenti forze alleate equipaggiate con oltre mezzi corazzati e aerei da combattimento. L'offensiva delle Ardenne quindi si concluse in modo negativo per i tedeschi che subirono perdite pesanti di uomini e materiali tra le loro formazioni migliori senza ottenere risultati strategici significativi; al contrario l'indebolimento del fronte est favor\u00ec l'avanzata sovietica del gennaio 1945, costringendo alla fine Hitler e l'OKW a rinunciare a ulteriori offensive all'ovest e a trasferire in fretta forze a est per proteggere il cuore della Germania. Viceversa \u00e8 anche vero che senza l'andamento catastrofico all'est i tedeschi avrebbero potuto verosimilmente proseguire pi\u00f9 a lungo gli attacchi sul fronte occidentale e prolungare la difesa del saliente delle Ardenne, anche se ormai la situazione alleata era gi\u00e0 nettamente migliorata.\nDal punto di vista alleato la sorpresa delle Ardenne e le prime sconfitte, oltre a causare dure perdite di uomini e mezzi e a sconvolgere i piani, ritardandone la messa in opera, provocarono grandi polemiche tra britannici e statunitensi; il maresciallo Montgomery colse l'occasione della disfatta iniziale statunitense per ripresentare i suoi piani strategici e la sua candidatura a comandante supremo sul campo di tutte le forze alleate. Ne scatur\u00ec un violento contrasto con Eisenhower, Bradley e Patton che si concluse con il secco rifiuto statunitense delle incaute proposte del maresciallo britannico (che rischi\u00f2 di essere destituito) e con il discorso di Churchill del 18 gennaio che esalt\u00f2 il ruolo dell'esercito statunitense nella vittoria finale nelle Ardenne.\nLa battaglia delle Ardenne fu la pi\u00f9 grande (in termini di uomini impiegati) e pi\u00f9 costosa battaglia combattuta dall'esercito statunitense nella seconda guerra mondiale e si concluse alla fine di gennaio 1945 con un'indubbia vittoria alleata, anche se non mancarono diatribe e risentimenti tra i generali per la prudente condotta della controffensiva e per il mancato accerchiamento dei tedeschi. Le perdite subite per respingere l'offensiva tedesca e riguadagnare il terreno perduto furono comunque pesanti, paradossalmente maggiori in gennaio durante i logoranti combattimenti offensivi contro un nemico tenace (oltre morti, feriti e dispersi) che nelle prime due drammatiche settimane dell'avanzata tedesca (circa perdite, tra cui per\u00f2 oltre prigionieri). Il successo finale alleato fu dovuto in gran parte alla netta superiorit\u00e0 complessiva delle loro forze rispetto al nemico, alla capacit\u00e0 di Eisenhower e altri generali statunitensi di mobilitare prontamente le riserve ed effettuare con notevole rapidit\u00e0, grazie alla grande disponibilit\u00e0 di mezzi, gli opportuni rischieramenti di truppe, ma anche alla qualit\u00e0 dimostrate dal soldato statunitense che, nonostante alcuni dolorosi cedimenti e dure sconfitte iniziali, si riprese bene dalla sorpresa e combatt\u00e9 con coraggio anche in situazione di inferiorit\u00e0, sorprendendo per la propria saldezza morale i comandi tedeschi.\nL'esercito tedesco nelle Ardenne diede un'ultima dimostrazione, durante la prima settimana di offensiva, di capacit\u00e0 bellica, e ottenne inattesi successi, infliggendo alcune pesanti sconfitte alle forze di prima linea statunitensi; la limitatezza delle risorse in confronto al nemico, le carenze di rifornimenti e carburante che imposero di contare anche sull'utilizzo di eventuali depositi alleati catturati, e le difficolt\u00e0 del terreno boscoso e delle scarse vie di comunicazione, resero peraltro impossibile ottenere il successo strategico decisivo ipotizzato da Hitler. Anche alcuni errori tattici del comando tedesco minarono le possibilit\u00e0 di vittoria finale: in particolare la mancata rapida conquista di alcuni nodi di comunicazione fondamentali, il tardivo trasferimento delle riserve alla 5. Panzerarmee che avrebbe permesso di sfruttarne i successi, l'eccessiva importanza assegnata alle divisioni Waffen-SS della 6. Panzerarmee, e la rigida adesione ai piani che fece perdere alcune ottime opportunit\u00e0 tattiche per sconfiggere almeno una parte delle forze statunitensi.\nDopo la prima settimana, il mancato crollo statunitense e il continuo rafforzamento del nemico resero praticamente inevitabile la sconfitta tedesca; la successiva offensiva generale sovietica all'est con il conseguente massiccio trasferimento di truppe sul fronte orientale, e la decisione di Hitler di rimanere sulle posizioni raggiunte nella \"sacca\" e affrontare una dura battaglia difensiva, fecero infine salire le perdite tedesche con conseguente depauperamento di importanti forze e grave indebolimento complessivo della Wehrmacht che nei mesi successivi non sarebbe pi\u00f9 stata in grado di resistere validamente alla potente macchina militare alleata."}
{"id": "15535", "revid": "1540383", "url": "https://it.wikipedia.org/wiki?curid=15535", "title": "Inno nazionale", "text": "Un inno nazionale \u00e8 una composizione musicale a carattere patriottico adottata da uno Stato come simbolo della nazione.\nL'adozione degli inni nazionali tra il XVIII e il XIX secolo segue l'affermazione degli Stati nazionali, sebbene se ne individuino esempi pi\u00f9 antichi in \"C\u00e9 qu'\u00e8 lain\u00f4\", inno ufficiale del Canton Ginevra composto nel 1603, e nell'ancora anteriore \"Wilhelmus\" (1568-1572) adottato nel 1932 dai Paesi Bassi. L'inno nazionale pu\u00f2 convivere con altri canti patriottici eseguiti nelle solennit\u00e0 e in altre occasioni ufficiali (si pensi ad es. alla \"Canzone del Piave\" che in Italia accompagna le commemorazioni del 4 novembre).\nGli inni nazionali sono simbolo dell'unit\u00e0 della nazione e trovano esecuzione, in forma vocale o strumentale, nelle occasioni pubbliche e solenni nella sua vita (visite di Stato, commemorazioni dei caduti in guerra). Sono impiegati anche nelle grandi manifestazioni sportive internazionali.\nInni nazionali degli Stati del mondo.\nNella tabella che segue sono indicati gli inni degli Stati membri dell'ONU, in quella successiva gli inni dei paesi non membri dell'ONU."}
{"id": "15536", "revid": "1718925", "url": "https://it.wikipedia.org/wiki?curid=15536", "title": "65 (numero)", "text": "Sessantacinque (cf. latino \"sexaginta quinque\", greco \"\u03c0\u03ad\u03bd\u03c4\u03b5 \u03ba\u03b1\u1f76 \u1f11\u03be\u03ae\u03ba\u03bf\u03bd\u03c4\u03b1\") \u00e8 il numero naturale dopo il 64 e prima del 66.\nPropriet\u00e0 matematiche.\nformula_1"}
{"id": "15537", "revid": "656701", "url": "https://it.wikipedia.org/wiki?curid=15537", "title": "66 (numero)", "text": "Sessantasei (cf. latino \"sexaginta sex\", greco \"\u1f15\u03be \u03ba\u03b1\u1f76 \u1f11\u03be\u03ae\u03ba\u03bf\u03bd\u03c4\u03b1\") \u00e8 il numero naturale dopo il 65 e prima del 67."}
{"id": "15538", "revid": "120331614", "url": "https://it.wikipedia.org/wiki?curid=15538", "title": "1729 (numero)", "text": "1729 \u00e8 il numero naturale dopo il 1728 e prima del 1730, noto anche per essere definito il numero di Hardy-Ramanujan in seguito a un aneddoto immediatamente precedente alla morte del famoso matematico indiano Srinivasa Ramanujan."}
{"id": "15539", "revid": "701660", "url": "https://it.wikipedia.org/wiki?curid=15539", "title": "Dialettologia", "text": "La dialettologia \u00e8 la disciplina linguistica che studia i dialetti nel loro contesto sociale e storico. \nIn Italia essa nacque tradizionalmente nel 1873 con la pubblicazione del primo numero dell\"'Archivio glottologico italiano\", rivista fondata da Graziadio Isaia Ascoli, anche se la disciplina ebbe numerosi precursori gi\u00e0 nel Settecento e agli inizi dell'Ottocento, come uno dei nipoti di Napoleone Bonaparte, Luigi Luciano Bonaparte, figlio del fratello di Napoleone I, Luciano Bonaparte, e della di lui seconda moglie Alexandrine de Bleschamp.\nConcetti di dialettologia.\nIl concetto di dialetto \u00e8 distinto da quelli di:\nVariet\u00e0 linguistiche come i dialetti, gli idioletti e i socioletti possono essere distinte non solo dal vocabolario e dalla grammatica, ma anche da differenze nella fonologia (compresa la prosodia). Se le distinzioni sono limitate alla fonologia, si parla di \"accento di una variet\u00e0\" o \"inflessione\" anzich\u00e9 \"variet\u00e0\" o \"dialetto\".\nAlcuni importanti concetti in linguistica e dialettologia sono:\nContinuum dialettale.\nUn continuum dialettale o continuum linguistico \u00e8 un'area linguistica le cui varianti geograficamente adiacenti sono mutuamente comprensibili. Tuttavia, la comprensibilit\u00e0 decresce stabilmente al crescere della distanza tra le diverse variet\u00e0, in modo tale che i parlanti di aree lontane, non potendosi capire vicendevolmente, faticano a considerare i propri rispettivi idiomi come variet\u00e0 di una stessa lingua (o famiglia linguistica), considerandoli al contrario dialetti o lingue indipendenti.\nUn esempio di continuum dialettale (a piccola scala) \u00e8 dato, in Italia, dall'insieme dei dialetti italiani mediani parlati nelle Marche centrali, in Umbria, Lazio centro-settentrionale e provincia dell'Aquila in Abruzzo: essi, se confrontati a una certa distanza geografica, non sono quasi mai mutuamente comprensibili, mentre se il confronto si fa tra parlate vicine la comprensibilit\u00e0 reciproca \u00e8 elevata. Questo \u00e8 inoltre un esempio di continuum dialettale del tutto privo di variet\u00e0 standard, dove la funzione di lingua comune di riferimento \u00e8 svolta dalla lingua italiana.\nSi pu\u00f2 parlare di continuum linguistico o dialettale anche con riferimento ad aree geograficamente separate e distanti, purch\u00e9 esista e sia identificabile una possibilit\u00e0 di schietta comprensibilit\u00e0 reciproca tra due varianti geograficamente isolate.\nUn esempio ben noto in questo senso \u00e8 il continuum afrikaans-olandese-frisone-tedesco, un'ampia rete di dialetti con quattro standard letterari riconosciuti: in questo caso il continuum dialettale prevede un'area geograficamente separata (quella dell'afrikaans), inoltre questo continuum \u00e8 anche un \"diasistema\" essendo munito di pi\u00f9 variet\u00e0 standard.\nUna rete di dialetti esiste analogamente fra le lingue slave orientali, fra cui il russo, il bielorusso e l'ucraino sono riconosciuti come standard letterari. Anche il sistema serbo-croato si pu\u00f2 vedere come una rete di tre dialetti importanti e tre lingue standard.\nIl concetto di continuum pu\u00f2 essere applicato a scale diverse, identificando continuum pi\u00f9 piccoli (con un maggiore grado di gradualit\u00e0 interna) contenuti in continuum pi\u00f9 grandi.\n\u00c8 il caso delle lingue neolatine, che in Europa, escluso il gruppo delle lingue romanze balcaniche (che sono geograficamente isolate dal resto delle altre e hanno avuto un'evoluzione in parte indipendente), formano a grande scala un altro continuum ben noto e studiato, che contiene ed \u00e8 costituito a sua volta da continuum geograficamente pi\u00f9 piccoli (come quello gi\u00e0 citato tra Umbria, Lazio, Marche e Abruzzo) separati da fasce di transizione in cui la variazione di gran parte delle caratteristiche linguistiche, per quanto graduale, \u00e8 pi\u00f9 rapida e netta. Questo continuum dialettale, in ambito romanzo, \u00e8 minacciato oggi dalla scomparsa dell'occitano nel sud della Francia, che presentava forti tratti di continuit\u00e0 con l'italiano e i suoi dialetti settentrionali da un lato e il catalano dall'altro lato.\nRaramente si parla anche di \"continuum linguistico\" in senso pi\u00f9 restrittivo, includendo solo varianti tutte tra loro intercomprensibili: pertanto come sinonimo di \"sistema linguistico\" (fatto di varianti).\nDiglossia.\nLa condizione di diglossia consiste nello stato in cui in un dato contesto territoriale e sociale esistono due lingue strettamente imparentate, una di elevato prestigio, generalmente usata dal governo e nei testi formali, e una di basso prestigio, solitamente la lingua minoritaria parlata in contesti informali: i parlanti hanno generalmente buona pratica di entrambi gli idiomi, e li usano in funzione della situazione (fenomeno del code-switching) e degli interlocutori, in certi casi in alternanza e in altri casi in commistione.\nQuesta condizione si verifica in Italia tra l'italiano e le lingue preesistenti in gran parte delle realt\u00e0 territoriali del paese.\nSistema Ausbausprache - Abstandsprache - Dachsprache.\nUn paradigma analitico sviluppato da linguisti professionisti \u00e8 noto come sistema Ausbausprache - Abstandsprache - Dachsprache. Si \u00e8 dimostrato popolare tra i linguisti dell'Europa continentale, ma non \u00e8 altrettanto conosciuto nei paesi di lingua inglese, soprattutto tra i non linguisti. Anche se \u00e8 solo uno di molti paradigmi possibili, ha il vantaggio di essere costruito da linguisti professionisti allo scopo di analizzare e categorizzare le variet\u00e0 linguistiche, e ha il vantaggio di sostituire parole cariche come \"lingua\" e \"dialetto\" con i termini tedeschi di Ausbausprache, Abstandsprache, e Dachsprache, parole che non sono (ancora) caricate di connotazioni politiche, culturali, o emotive. Potrebbe rivelarsi un utile strumento per guardare controversie linguistiche antiche e avvelenate sotto una lente diversa.\nDialettologia in Italia.\nLa dialettologia italiana esamina in diacronia il rapporto di ogni lingua locale e regionale con la propria origine latina e gli apporti ad esse aggiuntisi provenendo da altre lingue in forma di prestiti, calchi e cos\u00ec via. In sincronia, l'analisi linguistica si sofferma sugli scambi a livello di singoli dialetti, di dialetto - italiano standard, di specifici registri ed idioletti.\nHanno rapporti con la dialettologia la storia della lingua, la glottologia, la geografia, la sociologia."}
{"id": "15542", "revid": "363629", "url": "https://it.wikipedia.org/wiki?curid=15542", "title": "Guerra fredda (1953-1962)", "text": "Di seguito vengono descritti gli avvenimenti della guerra fredda tra il 1953 e il 1962.\nL'amministrazione Eisenhower e la \u00abrappresaglia massiccia\u00bb.\nQuando Dwight Eisenhower entr\u00f2 in carica nel 1953, era impegnato in due scopi contraddittori: mantenere \u2014 o addirittura aumentare \u2014 l'impegno nazionale a contrastare la diffusione dell'influenza sovietica; e soddisfare le richieste di riequilibrio del bilancio, abbassare le tasse, e tenere a freno l'inflazione. La principale delle dottrine che emersero da questi scopi fu la \"rappresaglia massiccia\", che il Segretario di Stato John Foster Dulles annunci\u00f2 all'inizio del 1954. Evitando le costose forze di terra convenzionali dell'amministrazione Truman, e brandendo la vasta superiorit\u00e0 dell'arsenale atomico USA e le azioni sotto copertura dell'intelligence, Dulles defin\u00ec questo approccio come \u00abstrategia del rischio calcolato\u00bb in una intervista del 16 gennaio 1956 alla rivista \"Life\": spingendo l'Unione Sovietica sull'orlo della guerra allo scopo di esigere delle concessioni.\nNel frattempo, comunque, l'attenzione statunitense era stata attirata da un'altra parte, in Asia, specialmente a causa dell'influenza interna sulla politica estera. La continua pressione della \"lobby cinese\", che aveva insistito su degli sforzi attivi per reinsediare Chiang Kai-shek era ancora forte. Nell'aprile 1953, ad esempio, il Senatore Robert Taft e altri potenti Repubblicani del Congresso richiesero improvvisamente un appuntamento immediato con i vertici del Pentagono, avendo in mente in particolare il direttore dello Stato Maggiore Unificato, Omar Bradley. Agli occhi della cosiddetta \"lobby cinese\" e di Taft, egli veniva visto come dotato di un'inclinazione a orientarsi preferenzialmente verso l'Europa, il che significava che era una possibile barriera verso nuove svolte della politica militare che essi favorivano. Dopo, c'era il problema dell'onnipresente Maccartismo. Ma successivamente alle elezioni di met\u00e0 termine del 1954 \u2014 e la censura da parte del Senato \u2014 l'influenza del demagogo del Wisconsin diminui, a causa della sua caccia alle streghe contro l'esercito.\nEisenhower, operazione Solarium e \"more bang for the buck\".\nEisenhower eredit\u00f2 dall'amministrazione Truman un bilancio militare di circa 42 miliardi di dollari, cos\u00ec come il documento (NSC-141) stilato da Acheson, Harriman, e Lovett che richiedeva un supplemento di 7-9 miliardi per le spese militari. Con il segretario al Tesoro George Humphrey che apriva la strada, rinforzato dalle pressioni del Senatore Taft e l'orientamento al taglio dei costi del Congresso Repubblicano, l'obiettivo per il nuovo anno fiscale (che entrava in vigore il 1\u00ba luglio 1954) venne ridotto a 36 miliardi. Mentre l'armistizio in Corea era sull'orlo di produrre dei significativi risparmi di denaro e nel dispiegamento delle truppe, i dipartimenti dello Stato e della Difesa erano ancora in un'atmosfera di crescenti aspettative per dei tagli al bilancio. Humphrey volle un budget equilibrato e un taglio alle tasse nel febbraio 1955, e aveva un obiettivo di risparmi per 12 miliardi di dollari (ottenendone met\u00e0 dai tagli nelle spese militari).\nAnche se riluttante a tagliare decisamente le spese della difesa, il presidente voleva anche un bilancio equilibrato e minori stanziamenti per la difesa. Niente, neanche il comunismo, sembrava ossessionare Eisenhower come la sua paura che i capitalisti avrebbero rovinato il loro sistema spendendo troppo per la difesa. \u00abSe non riusciamo a mettere qualcosa nelle mani di chi sta morendo di fame, non potremmo mai sconfiggere il comunismo\u00bb, disse al suo gabinetto. Con questo in mente, Eisenhower ha continuato a finanziare le innovative iniziative di diplomazia culturale americane in tutta Europa, incluse le esibizioni di buona volont\u00e0 degli \"ambasciatori dei musicisti soldato\" della Settima Armata Symphony Orchestra. Inoltre, \"Ike\" temeva che un complesso militare-industriale (un termine che egli rese popolare) gonfiato \u00abci avrebbe o guidato alla guerra - o a qualche forma di governo dittatoriale\u00bb. In un'occasione, dopo aver ostacolato le domande delle compagnie private e del Congresso per maggiori spese alla difesa, l'ex comandante della pi\u00f9 grande invasione anfibia della storia esclam\u00f2 in privato \u00abDio aiuti la nazione quando avr\u00e0 un Presidente che non sa di questioni militari quanto ne so io\u00bb.\nGettando le fondamenta per questo nuovo approccio alla pianificazione della difesa, Eisenhower annunci\u00f2 un \u00abcambio radicale\u00bb il 30 aprile. Egli rigett\u00f2 l'idea che \u00abdobbiamo accumulare la massima forza ottenibile per qualche data specifica... La difesa non \u00e8 un problema di forza massima per una singola data\u00bb, ma piuttosto un problema per un \u00ablungo viaggio\u00bb, intendendo che le spese militari dovevano essere sostenibili per molti anni senza sforzi seri. Per illustrare tale ragionamenti, si pu\u00f2 notare come le spese per la difesa furono un fardello straordinario per l'economia sovietica. Forse un quarto dell'economia dell'URSS era destinata al settore militare. La difesa negli Stati Uniti non arriv\u00f2 mai a consumare una quota cos\u00ec sproporzionata delle risorse (gli statunitensi spesero il 6% di un PIL molto pi\u00f9 grande).\nQuesta, naturalmente, fu una reazione alle politiche di Truman e Acheson e dell'NSC-68. Preparato dal Dipartimento di Stato alla fine del 1949 seguendo i primi test delle armi atomiche sovietiche, il rapporto assumeva che per il 1954 i sovietici sarebbero probabilmente stati in grado di lanciare un devastante attacco nucleare sugli USA, che avrebbe neutralizzato la superiorit\u00e0 nucleare statunitense. In un tale ipotetico evento, i sovietici avrebbero potuto avvantaggiarsi della loro superiorit\u00e0 nelle forze convenzionali. Quindi, l'NSC-68 richiedeva agli Stati Uniti di ristabilire l'equilibrio nelle capacit\u00e0 convenzionali. Di conseguenza il rapporto raccomandava, tra gli altri scopi, il rapido accrescimento delle forze convenzionali, un ampio incremento delle tasse, e \"sacrifici\" per il pubblico.\nL'8 maggio del suo primo anno di presidenza, Eisenhower e i suoi consiglieri principali contrastarono questo problema con l'operazione Solarium - dal nome della sala della Casa Bianca dove il Presidente conduceva le discussioni segrete. Anche se non era tradizionale chiedere ai militari di considerare fattori esterni alla loro disciplina professionale, il presidente istru\u00ec il gruppo per trovare il giusto equilibrio tra i suoi scopi di taglio delle spese governative e un ideale atteggiamento militare.\nIl gruppo soppes\u00f2 tre opzioni politiche per il bilancio militare dell'anno seguente: l'approccio Truman-Acheson di contenimento e affidamento sulle forze convenzionali; la minaccia di rispondere a limitate \"aggressioni\" sovietiche con armi nucleari; e una seria \"liberazione\" basata su una minuziosa risposta economica alla sfida politico-militare-ideologica dei sovietici all'egemonia occidentale: campagne propagandistiche, e guerra psicologica. La terza opzione venne scartata decisamente.\nEisenhower e il gruppo composto da Allen Dulles, Bedell Smith, C.D. Jackson, e Robert Cutler, opt\u00f2 invece per una combinazione delle prime due, una politica che confermava la validit\u00e0 del contenimento, ma che si affidava al deterrente nucleare statunitense. Ci\u00f2 venne indirizzato verso l'evitare costose e impopolari guerre di terra. In aggiunta, le armi nucleari avrebbero giocato un ruolo pi\u00f9 ampio nel contenere il numero crescente di insurrezioni nel Terzo Mondo. La questione delle capacit\u00e0 relative fu un fattore cruciale. Guardando le relazioni internazionali da un punto di vista realistico, le capacit\u00e0 relative erano un elemento centrale del sistema internazionale: le unit\u00e0 all'interno del sistema che fallivano nell'adattarsi alle minacce e alle opportunit\u00e0 che si presentavano, cambiando le loro capacit\u00e0, non sarebbero sopravvissute.\nDove Harry Truman vide la bomba atomica come uno strumento di terrore e un'arma dell'ultima risorsa, Dwight Eisenhower la vide come una parte integrale della difesa statunitense, e, in effetti, come un'arma di prima scelta. Eisenhower increment\u00f2 il numero di testate nucleari dalle 1000 del 1953 alle 18\u00a0000 del 1961. Nonostante la soverchiante superiorit\u00e0 statunitense, veniva prodotta una nuova arma nucleare ogni giorno. L'amministrazione sfrutt\u00f2 inoltre le nuove tecnologie. Nel 1955 venne sviluppato il bombardiere B-52 Stratofortress a otto motori, il primo bombardiere a getto progettato specificatamente per trasportare armi nucleari.\nIn questo periodo ebbe il suo massimo sviluppo lo Strategic Air Command che, sotto la guida di comandanti energici e bellicosi come i generali Curtis LeMay e Thomas S. Power, divenne un formidabile strumento di attacco nucleare in grado di supportare le scelte strategiche fondamentali dell'amministrazione Eisenhower. Il SAC accrebbe costantemente la sua prontezza operativa: nel 1956 venne attivato il programma della cosiddetta Allerta a terra (\"Ground alert\") che prevedeva che un grande numero di bombardieri, armati con bombe atomiche e riforniti, fosse sempre pronto a partire entro 15-30 minuti dall'allarme, per sferrare la rappresaglia nucleare. Dopo alcuni programmi sperimentali nel gennaio 1961 venne attivata anche l'operazione Chrome Dome che prevedeva il sistema della cosiddetta Allerta in volo (\"Airborne alert\"): almeno dodici bombardieri sarebbe stati in volo tutti i giorni e 24 ore al giorno armati con bombe e missili nucleari, su rotte prestabilite pronti a sferrare l'attacco contro l'Unione Sovietica alla ricezione di uno specifico ordine esecutivo (\"Go code\").\nInoltre, brandendo l'ampia superiorit\u00e0 nucleare della nazione, il nuovo approccio di Eisenhower e Dulles era una forma pi\u00f9 economica di contenimento, orientata ad offrire agli statunitensi \"more bang for the buck\" (un botto pi\u00f9 grosso per ogni dollaro). Comunque, piuttosto che un rifiuto del contenimento di Truman e Acheson, Eisenhower e Dulles decisero una politica che si affidava all'impatto delle armi nucleari sugli equilibri regionali, e sull'impatto dell'armamento atomico sui ragionamenti strategici e sulle dottrine militari. Forse in maniera pi\u00f9 influente, l'approccio di Eisenhower e Dulles aggiust\u00f2 la politica statunitense all'emergenza delle nuove nazioni del Terzo Mondo.\n\"Imperialismo yankee\", decolonizzazione, operazioni coperte, e John Foster Dulles.\nCosa forse ancor pi\u00f9 importante, l'approccio di Eisenhower e Dulles prepar\u00f2 la politica statunitense all'impatto della decolonizzazione. Nel periodo 1947-1949, l'attenzione era centrata sull'Europa devastata dalla guerra. L'alleanza NATO integr\u00f2 l'Europa occidentale in un sistema di patti di mutua difesa, provvedendo una salvaguardia contro la sovversione e la neutralit\u00e0 all'interno del blocco. In aggiunta, il Piano Marshall ricostru\u00ec un sistema economico occidentale funzionante, ostacolando gli appelli elettorali della sinistra radicale. Per l'Europa, l'aiuto economico termin\u00f2 la scarsit\u00e0 di valuta e stimol\u00f2 l'investimento privato per la ricostruzione del dopoguerra. Per gli Stati Uniti, il piano li risparmi\u00f2 da una crisi di sovrapproduzione e mantenne la domanda per le esportazioni statunitensi.\nLe attivit\u00e0 comuniste, naturalmente, non furono la radice delle difficolt\u00e0 dell'Europa occidentale, ma lo furono invece gli effetti deleteri della guerra sulla sua struttura economica, politica e sociale. Inoltre, gli effetti combinati delle due guerre europee avevano indebolito anche la dominazione politica e/o economica di America latina, Asia e Africa da parte delle potenze occidentali. Con le nuove nazioni emergenti dell'Africa e dell'Asia che entrarono in scena nei due decenni successivi al 1945, il mondo stava diventando molto pi\u00f9 pluralistico.\nA causa delle varie ondate di decolonizzazione asiatica ed africana che si susseguirono dopo la seconda guerra mondiale, un mondo che era stato dominato dalle potenze imperialistiche occidentali si era ora trasformato in un mondo pluralistico di nazioni africane, medio-orientali ed asiatiche decolonizzate, e di crescente resistenza in America latina contro l'\"imperialismo yankee\". Nel mezzo della decolonizzazione, l'Unione Sovietica si godette il suo ruolo di guida del campo \"anti-imperialista\", vincendosi un grande favore nel Terzo Mondo per essere una fedele oppositrice del colonialismo, pi\u00f9 di molte nazioni indipendenti di Asia e Africa. E non pass\u00f2 inosservato nel Terzo Mondo il fatto che il cosiddetto \"mondo libero\" consisteva in larga parte di potenze imperialiste del nord Atlantico.\nIn un altro esercizio delle nuove politiche di \"rollback\", agendo sulla dottrina di Dulles, Eisenhower ostacol\u00f2 l'intervento sovietico brandendo la superiorit\u00e0 nucleare statunitense e usando la Central Intelligence Agency (CIA) per rovesciare i governi non amichevoli. Come menzionato, l'approccio di Eisenhower e Dulles non cre\u00f2, ma rese pi\u00f9 intenso, l'uso delle operazioni sotto copertura.\nE questo modello, naturalmente, precedette il contenimento. Per il 1900 gli Stati Uniti si erano rapidamente sviluppati in una potenza che combinava le interessanti caratteristiche di essere ideologicamente conservatrice ed economicamente espansiva. Una tale combinazione non sarebbe stata incoraggiante per una rivoluzione. Gli interventi contro le ribellioni a Cuba e nelle Filippine vennero fatti seguire dalla dichiarazione di Theodore Roosevelt, che gli Stati Uniti avrebbero agito come dei poliziotti per prevenire delle sollevazioni nell'area caraibica. Un decennio dopo Woodrow Wilson razionalizz\u00f2 l'uso della forza economica e militare contro il Messico, con una giustificazione ideologica che impiegava la tradizionale retorica liberale americana.\nNel mondo arabo, il centro dell'attenzione era il nazionalismo pan-arabo. Le radici dell'attuale \"guerra al terrorismo\" e dell'operazione Iraqi Freedom del 2003 possono essere fatte risalire agli anni cinquanta. Poich\u00e9 la regione conteneva la pi\u00f9 grandi riserve petrolifere del mondo, gli USA erano preoccupati della stabilit\u00e0 e dell'amichevolezza dei regimi arabi dell'area, dai quali l'economia in salute degli USA iniziava a dipendere. Le compagnie statunitensi avevano gi\u00e0 investito pesantemente in quella regione.\n\"Patti di difesa\" nel Terzo mondo.\nNikita Khrushchev, il dinamico leader riformista dell'Unione Sovietica, era un convinto marxista-leninista concentrato sull'allargamento della politica di Mosca tramite l'apertura di nuove relazioni con l'India e altri importanti paesi non allineati e non comunisti del Terzo mondo.\nLa guerra di Corea segn\u00f2 uno spostamento del punto focale della guerra fredda, dall'Europa del dopoguerra all'Asia orientale. Dopo questo punto, le \"guerre per procura\" nel Terzo Mondo, sarebbero diventate una sempre pi\u00f9 importante arena per la competizione delle superpotenze.\nIl segretario di stato di Eisenhower John Foster Dulles fu una figura dominante della politica estera statunitense negli anni '50. Aristocratico fervente anticomunista, strettamente legato all'establishment finanziario della nazione, Dulles era ossessionato dalla sfida comunista al potere corporativo statunitense nel Terzo mondo. Denunci\u00f2 il \"contenimento\" dell'amministrazione Truman e spos\u00f2 un programma attivo di \"liberazione\", che avrebbe portato alla ritirata del comunismo.\nDulles intensific\u00f2 gli sforzi di \"integrare\" tutto il Terzo mondo non comunista in un sistema di patti di mutua difesa, percorrendo quasi 800.000 chilometri in viaggi all'estero per cementare nuove alleanze, che erano modellate sulla NATO (anche se molto pi\u00f9 deboli). L'enfasi posta sui patti fu il logico culmine del \"contenimento\" di Truman e Acheson, che richiedeva dei forti sistemi di alleanze diretti dagli USA e dei patti di sicurezza collettiva. Dulles inizi\u00f2 la conferenza di Manila nel 1954, che produsse il Southeast Asia Treaty Organization (SEATO), che un\u00ec otto nazioni del Sudest asiatico o con forti interessi in quell'area, in un patto di difesa neutrale. Questo trattato venne seguito nel 1955 dal Patto di Baghdad, successivamente ribattezzato Central Treaty Organization (CENTO), che univa le cosiddette nazioni settentrionali del Medio Oriente \u2014Turchia, Iraq, Iran, Pakistan\u2014 in una organizzazione di difesa.\nAmerica latina ed Asia.\nIn America latina, vennero presi di mira i governi populisti e nazionalisti. La CIA avrebbe rovesciato altri governi sospettati di svolte pro-comuniste, come il Guatemala nel 1954, che aveva un governo multipartitico sulla strada della democratizzazione. Nel 1958, gli USA inviarono truppe in Libano per mantenere il regime filo-statunitense, e tra il 1954 e il 1961 l'amministrazione invi\u00f2 aiuti economici al Vietnam del Sud. Quest'ultimo sarebbe stato in seguito assorbito dalla sua controparte comunista durante una delle pi\u00f9 grandi insurrezioni a base popolare contro un corrotto stato clientelare. Il Vietnam rimane uno degli ultimi cinque stati comunisti del mondo.\nLa crisi di Suez.\nL'offensiva americana nel Terzo Mondo fu molto efficace nel breve periodo, ma fall\u00ec nell'installare regimi filo-statunitensi che sarebbero stati duraturi e stabili. Ma alcuni inconvenienti erano evidenti gi\u00e0 negli anni '50. In particolare, la prima tensione interna all'alleanza NATO mand\u00f2 in frantumi il concetto dell'occidente come un blocco monolitico. Meno efficace nel trattare con il governo nazionalista egiziano, nel 1956 Eisenhower dovette costringere il Regno Unito e la Francia a ritirarsi da una invasione mal progettata con cui Israele intendeva strappare il Canale di Suez all'Egitto, un segno che l'interesse degli Stati Uniti nel Medio Oriente era molto pi\u00f9 forte del suo appoggio a Israele. L'amministrazione Eisenhower si oppose all'avventurismo imperiale britannico e francese nella regione, per mera prudenza, temendo che il coraggioso confronto del capo egiziano Gamal Abdel Nasser contro i vecchi poteri coloniali della regione potesse ispirare un maggiore sentimento filo-sovietico nell'area. In un altro esempio di come l'interventismo estero dell'amministrazione Eisenhower si ripercuota ancora oggi, gli Stati Uniti nel 2003 deposero il regime Iracheno che fu ispirato dal secolare nazionalismo panarabo e dalle politiche sociali populiste di Nasser.\nQuindi, lo stallo di Suez fu un punto di svolta che annunciava una sempre maggiore spaccatura circa l'egemonia statunitense nell'alleanza atlantica, che stava diventando sempre meno quell'unione monolitica che era stata subito dopo la fine della seconda guerra mondiale. I paesi dell'Europa occidentale, con l'esclusione dei britannici fino al 1971, svilupparono le loro forze nucleari (Francia) e un mercato comune economico, per essere meno dipendenti da Washington. Tale spaccatura rispecchiava i cambiamenti nell'economia globale. La competitivit\u00e0 americana perdeva colpi di fronte alle sfide di Giappone e Germania Ovest, che si erano riprese rapidamente dalla decimazione della base industriale del tempo di guerra. I successori della Gran Bretagna come \"officina del mondo\", gli Stati Uniti, si trovavano ora con il loro lato competitivo smussato sui mercati internazionali, mentre allo stesso tempo affrontavano una intensificata competizione straniera a casa loro.\nMinacce in entrambi i blocchi.\nGli anni '50 lasciarono il blocco pro-sovietico in una posizione precaria. Nel 1956, l'Unione Sovietica invase l'Ungheria che era in uno stato di rivoluzione. Mentre questa rivoluzione non era anti-comunista, era per\u00f2 anti-sovietica. Altri eventi lasciarono il governo sovietico con un supporto internazionale scarso o nullo, in un periodo in cui le strategie sovietiche di istituzioni internazionali e progetti di pace erano popolari. Le relazioni Cino-Sovietiche si stavano deteriorando. In realt\u00e0, il mondo comunista non fu mai un monolito. Ora, questo stava diventando sempre pi\u00f9 ovvio.\nIl Primo Ministro sovietico Nikita Khrushchev increment\u00f2 il potere della sua nazione sviluppando la bomba all'idrogeno e, nel 1957, lanciando il primo satellite artificiale terrestre. Per stabilizzare la sua posizione europea, il premier sovietico cre\u00f2 il Patto di Varsavia nel 1955 (per bilanciare il riarmamento della Germania Ovest) e fece costruire il Muro di Berlino nel 1961 (per impedire ai tedeschi di lasciare l'Est comunista).\nNel breve periodo comunque, il Muro di Berlino si rivel\u00f2 un inconveniente propagandistico, ma i sovietici raccolsero un'ampia vittoria quando Khrushchev form\u00f2 un'alleanza con Cuba dopo la rivoluzione, coronata da successo, di Fidel Castro del 1959. Sempre per il fastidio degli Stati Uniti, questa rivoluzione sopravvive tutt'oggi a 150 chilometri dalle coste della Florida.\nIran, Petrolio ed \u00abinfluenza Comunista\u00bb.\nGli Stati Uniti reagirono con allarme anche quando guardarono agli sviluppi in Iran, che si trovava in uno stato di instabilit\u00e0 dal 1951. Attraverso la Anglo-Iranian Oil Company (AIOC), i britannici avevano il monopolio su estrazione, trasporto e raffinazione del petrolio in gran parte dell'Iran. La compagnia pagava dei diritti di produzione al governo dello Sci\u00e0 \u2014 posto sul trono dalla Gran Bretagna nel 1941. Ma i diritti e i salari degli impiegati iraniani erano abbastanza modesti, considerando che i guadagni della compagnia erano dieci volte superiori alle sue spese. Nel frattempo l'Iran soffriva di una povert\u00e0 abietta in cui met\u00e0 dei neonati moriva alla nascita.\nI nazionalisti iraniani domandavano una fetta pi\u00f9 grossa dei guadagni della compagnia. In risposta, l'AIOC replic\u00f2 che aveva dei legami vincolanti con lo Sci\u00e0 fino al 1993, e collabor\u00f2 con le forze politiche interne per stendere un rapporto che si opponeva ai nazionalisti. Nel febbraio 1951, il Primo Ministro iraniano Ali Razmara sospettato di essere stato coinvolto nel rapporto, venne assassinato e sostituito dal nazionalista Mohammad Mossadeq. Pi\u00f9 tardi nel corso dello stesso anno, il nuovo Primo Ministro nazionalizz\u00f2 i pozzi di petrolio della compagnia britannica. Il governo di Londra reag\u00ed molto duramente avviando la Crisi di Abadan. Quindi, gli Stati Uniti reagirono con allarme quando videro che la resistenza di Mossadeq alla politica neocoloniale inglese port\u00f2 il Paese alla paralisi economica. Quando gli iraniani si mossero per impossessarsi delle riserve, l'amministrazione Truman cerc\u00f2 di mediare tra gli inglesi e gli iraniani. \u00c8 interessante notare che verso il cambio di secolo gli Stati Uniti avevano cercato di entrare nei campi di petrolio iraniani solo per essere costantemente respinti dai britannici. Ora la breccia si ebbe grazie allo Sci\u00e0 e sotto la guida del funzionario del Dipartimento di Stato Herbert Hoover, Jr., che si era fatto una grossa esperienza nelle complessit\u00e0 dei problemi petroliferi internazionali come imprenditore privato.\nConvinta dagli inglesi che Mossadeq avrebbe portato l'Iran al caos e che ci\u00f2 avrebbe aperto la via all'infiltrazione sovietica, l'amministrazione Eisenhower us\u00f2 la Central Intelligence Agency (CIA), in congiunzione con le forze militari iraniane per rovesciare il governo dell'Iran. Per rimpiazzare Mossadeq, gli USA favorirono il giovane Sci\u00e0 dell'Iran, Mohammed Reza Pahlevi, elevandolo dalla sua posizione di monarca costituzionale a quella di governatore assoluto. In cambio, lo Sci\u00e0 permise alle compagnie statunitensi di condividere lo sviluppo delle riserve petrolifere dell'Iran.\nGli USA fornirono sostegno finanziario e logistico durante il colpo di Stato del 1953 assistito dalla CIA, che assoggett\u00f2 gli iraniani allo Sci\u00e0. Con il passare degli anni il Monarca divenne autocratico e svilupp\u00f2 uno stato di terrore ad opera della polizia segreta. In aggiunta, i profitti del petrolio vennero divisi tra il regime e il nuovo consorzio internazionale composto da quelle che Enrico Mattei battezzer\u00e0 come le Sette sorelle. I britannici della British Petroleum, capofila del \"Consorzio per l'Iran\" vennero premiati con il 40% della produzione petrolifera della nazione, mentre il resto fu suddiviso tra cinque compagnie statunitensi; (Gulf, Mobil, Standard Oil of California, Standard Oil of New Jersey, e Texaco) e la Royal Dutch Shell.\nLa rabbia popolare in Iran, brulicante e repressa per una generazione, culmin\u00f2 infine nella Rivoluzione Islamica del 1979, che port\u00f2 alla crisi degli ostaggi dell'ambasciata statunitense. Il segretario di stato Madeline Albright si scus\u00f2 nel 2000 per il ruolo della CIA nel '53, affermando (peraltro l'ovvio): \u00ab... \u00e8 facile vedere ora perch\u00e9 cos\u00ec tanti iraniani continuano a risentirsi per questo intervento dell'America nei loro affari interni\u00bb.\n\"Influenza\" sovietica e problema della crescita del nazionalismo nel Terzo Mondo.\nDulles, assieme a molti altri costruttori della politica estera statunitense, non riusc\u00ec a distinguere tra i rivoluzionari sociale indigeni del Terzo Mondo e l'influenza sovietica. Ironicamente il Dulles di prima della pubblicazione del suo \"War or Peace\" (aprile 1950) \u2014 quello di \"War, Peace, and Change\" (1939) \u2014 sarebbe stato in grado di farlo. Nel 1938 ad esempio, chiam\u00f2 Mao Zedong, un \"riformatore agrario\", e durante la seconda guerra mondiale aveva chiamato i seguaci di Mao \"la cosiddetta 'fazione dell'Armata Rossa'\". Ma egli non riconosceva pi\u00f9 le radici indigene del Partito Comunista Cinese nel 1950. In \"War or Peace\", una polemica melodrammatica che denunciava il \"contenimento\" dell'amministrazione Truman e sposava il programma di \"liberazione\" attiva, scrisse: \"Quindi i 450.000.000 di persone in Cina sono cadute sotto una dirigenza che \u00e8 violentemente anti-americana, e prende ispirazione e direttive da Mosca... la dirigenza comunista sovietica ha ottenuto una vittoria in Cina che sorpassa quella di cui il Giappone era in cerca e noi rischiammo la guerra per evitarla\".\nDietro le scene, Dulles poteva spiegare le sue politiche dando testarde giustificazioni geopolitiche. Ma pubblicamente, usava le motivazioni morali e religiose che riteneva gli americani preferissero ascoltare, anche se veniva spesso deriso dagli osservatori a casa e oltremare perch\u00e9 dava voce a delle banalit\u00e0.\nDue delle figure principali del periodo tra le due guerre e dell'inizio della guerra fredda, che videro le relazioni internazionali da un punto di vista realistico, il diplomatico George Kennan e il teologo Reinhold Niebuhr, furono inquietati dal moralismo di Dulles e dal modo rozzo in cui analizzava il comportamento sovietico. Kennan rigetto il punto secondo il quale i sovietici avevano delle mire mondiali dopo la morte di Stalin, essendo molto pi\u00f9 preoccupati di mantenere il controllo sul loro blocco. Ma le assunzioni sottostanti di un monolitico mondo comunista diretto dal Cremlino, prospettate dal contenimento di Truman e Acheson dopo l'NSC-68 erano essenzialmente compatibili con quelle della politica estera di Eisenhower e Dulles. Le assunzioni dei documenti politici del Consiglio per la Sicurezza Nazionale di Paul Nitze erano le seguenti: \"Ci\u00f2 che \u00e8 nuovo, ci\u00f2 che rende la crisi continua, \u00e8 la polarizzazione del potere che inesplicabilmente confronta la societ\u00e0 schiavistica con quella libera \u2026 l'Unione Sovietica, diversamente dai precedenti aspiranti all'egemonia, \u00e8 animata da una nuova fede fanatica, antitetica alla nostra, e cerca di imporre la sua autorit\u00e0 assoluta \u2026 [in] Unione Sovietica e nell'area ora sotto il suo controllo \u2026 Nelle menti dei capi sovietici, comunque, la realizzazione di questo progetto richiede l'estensione dinamica della loro autorit\u00e0... Per quel fine gli sforzi sovietici sono ora diretti verso la dominazione della massa continentale Eurasiatica\".\nLa Crisi dei missili di Cuba.\nIl Presidente John F. Kennedy eredit\u00f2 una crescente superiorit\u00e0 nucleare dal periodo della \"rappresaglia massiccia\" di Eisenhower. Ma questo incoraggi\u00f2 l'Unione Sovietica a posizionare dei missili a Cuba. Kennedy, sorretto da una forza militare superiore, indusse l'URSS a ritirarsi in cambio della promessa di non invadere Cuba (come aveva fatto nel 1962 quando gli esiliati cubani appoggiati dalla CIA furono ostacolati nella Baia dei Porci). Dopo aver sfiorato la guerra nucleare, i due leader bandirono i test nucleari nell'atmosfera e sottomarini dopo il 1962. I sovietici vennero costretti a iniziare il loro enorme accumulo militare."}
{"id": "15548", "revid": "120001420", "url": "https://it.wikipedia.org/wiki?curid=15548", "title": "Culto della personalit\u00e0", "text": "Il culto della personalit\u00e0 \u00e8 una forma di idolatria sociale che generalmente si configura nell'assoluta devozione a un leader, solitamente politico o religioso, attraverso l'esaltazione del pensiero e delle capacit\u00e0, tanto da attribuirgli doti di infallibilit\u00e0. Per estensione, l'espressione pu\u00f2 anche descrivere l'ossessione dei mass media nei confronti delle celebrit\u00e0, o la gestione guidata dall'egocentrismo in un'impresa commerciale o industriale.\nIn politica.\nI culti della personalit\u00e0 caratterizzano di norma gli Stati totalitari o le nazioni che hanno sperimentato di recente una rivoluzione. La reputazione del capo, spesso caratterizzato come \"liberatore\" o \"salvatore\" del popolo, eleva questi a un livello quasi divino. Le sue immagini appaiono ovunque, cos\u00ec come statue e altri monumenti innalzati alla sua grandezza ed alla sua saggezza. Slogan del capo troneggiano su enormi cartelloni e libri contenenti i suoi discorsi ed i suoi scritti riempiono scuole, biblioteche e librerie. Il livello di adulazione pu\u00f2 raggiungere vette che appaiono assurde agli estranei: ad esempio, durante la Rivoluzione culturale cinese, tutte le pubblicazioni, comprese quelle scientifiche, avevano una citazione di Mao Zedong e tutte erano stampate in grassetto e in rosso.\nI culti della personalit\u00e0 mirano a far apparire il capo e lo Stato come sinonimi, cos\u00ec che diventi impossibile concepire l'esistenza dell'uno senza l'altro. Questo serve a giustificare le regole dure, e spesso incomprensibili, della dittatura e a propagandare nei cittadini la visione del capo che opera come governante giusto e buono. Questi atteggiamenti servono per reprimere l'opposizione interna a vantaggio di una \"\u00e9lite\" dominante. Sia Mao che Stalin usarono il loro culto della personalit\u00e0 per schiacciare i loro oppositori politici.\nIl culto della personalit\u00e0 non appare universalmente in tutti i regimi totalitari o le societ\u00e0 autoritarie. Alcuni dei regimi pi\u00f9 oppressivi della storia infatti mostrarono poca o nessuna adorazione del capo. Il governo dei Khmer rossi marxisti in Cambogia, la dittatura militare di Pinochet in Cile e il governo teocratico talebano dell'Afghanistan mancavano di molte delle caratteristiche del culto della personalit\u00e0 e i capi di questi regimi rimasero fondamentalmente anonimi. In questi casi, l'assenza del culto della personalit\u00e0 sembra parzialmente motivata dal desiderio di proiettare un'immagine di uno Stato senza volto, ma onnipresente e onnisciente. In altri casi, come nella Cina del dopo Mao, le autorit\u00e0 disapprovarono la fondazione di un culto della personalit\u00e0 per paura che ci\u00f2 potesse alterare l'equilibrio di potere tra i capi all'interno dell'\u00e9lite politica.\nLa creazione di un culto cos\u00ec vasto spesso port\u00f2 alla critica dei regimi di Iosif Stalin e Mao Zedong. Durante l'apice del loro potere, entrambi questi capi apparivano come governanti onniscienti e semi-divini, destinati a guidare la nazione per l'eternit\u00e0. Gli ordini governativi prescrivevano l'esibizione dei loro ritratti in ogni casa e in ogni edificio pubblico, e molti artisti e poeti venivano istruiti per produrre solo opere che glorificassero il leader. Per giustificare questi livelli di adorazione, sia Mao che Stalin cercarono di presentare loro stessi come falsamente umili e modesti e caratterizzavano questi comportamenti come dimostrazioni spontanee di affetto da parte del loro popolo. Stalin in particolare us\u00f2 questa scusa per giustificare la massiccia campagna del Partito Comunista per ribattezzare le cose in suo onore (come la citt\u00e0 di Stalingrado).\nIl culto della personalit\u00e0 pu\u00f2 collassare molto rapidamente dopo l'estromissione o la morte del capo e sia Stalin che Mao ne furono esempi. Quasi sempre il capo, precedentemente soggetto al culto della personalit\u00e0, viene diffamato dopo la sua morte rimuovendone le statue e rinominando le cose che gli erano state intitolate in precedenza (la cosiddetta \"damnatio memoriae\").\nSi deve notare che il termine \"culto della personalit\u00e0\" non si riferisce in genere al mostrare rispetto per i defunti (come nel caso dei \"padri della nazione\"), n\u00e9 si riferisce all'onorare capi simbolici che non hanno un reale potere. L'ultimo caso avviene spesso nelle monarchie, come in quella thailandese, nel quale l'immagine del re o della regina viene rispettosamente mostrata in molti luoghi pubblici, ma le convenzioni o le leggi proibiscono di convertire questo rispetto in un reale potere politico.\nAltri notevoli culti della personalit\u00e0 del passato sono quelli che hanno riguardato le figure di Benito Mussolini nell'Italia fascista, di Adolf Hitler nella Germania nazista, di Mustafa Kemal Atat\u00fcrk in Turchia, di Ho Chi Minh in Vietnam, di Josip Broz Tito in Jugoslavia, di Enver Hoxha in Albania, di Francisco Franco in Spagna, di Nicolae Ceau\u0219escu in Romania, di Saddam Hussein in Iraq e dei dittatori nordcoreani Kim Il-sung, Kim Jong-Il e Kim Jong-Un. La Roma imperiale e il mondo della Grecia antica mostrarono molte caratteristiche equivalenti a quelle dei moderni culti della personalit\u00e0, nell'Antico Egitto in particolar modo, il monarca veniva elevato al livello di un Dio-Re.\nNei culti religiosi.\nIl culto della personalit\u00e0 in uno Stato, come descritto in precedenza, \u00e8 molto simile al funzionamento della \"leadership\" centrata sulla persona dei guru di certi culti. Infatti, alcuni studiosi religiosi considerano i culti come delle mini-dittature. Quando i seguaci vedono il guru come un grande santo o un'incarnazione di un essere immortale, allora questo culto della personalit\u00e0 pu\u00f2 assumere delle forme estreme. Spesso, i culti o i nuovi movimenti religiosi difendono questa pratica comparandosi alle religioni principali come il Cristianesimo, nel quale Ges\u00f9 venne adorato quando era ancora vivo. Oppure si difendono riferendosi al principio dell'Ishta-Deva presente nell'Induismo."}
{"id": "15549", "revid": "125708867", "url": "https://it.wikipedia.org/wiki?curid=15549", "title": "Giorno del Pi greco", "text": "Il Giorno del Pi greco (Pi day, in inglese) \u00e8 una ricorrenza dedicata alla costante matematica pi greco, festeggiata solitamente il 14 marzo.\nGiorno del Pi greco.\nIl giorno dedicato al Pi greco \u00e8 il 14 marzo: la scelta \u00e8 ispirata dal formato della data mese-giorno, in uso negli Stati Uniti, in base al quale si indica prima il mese (3) e poi il giorno (14), ottenendo cos\u00ec il numero \"3,14\", grafia che indica l'approssimazione ai centesimi di pi greco. Inoltre alcuni celebrano la ricorrenza dalle ore 15, in modo da adeguarsi all'approssimazione \"3,1415\".\nLa prima celebrazione del \"Pi Day\" si tenne nel 1988 all'Exploratorium di San Francisco, per iniziativa del fisico statunitense Larry Shaw, in seguito insignito del titolo di \"Principe del pi greco\".\nIl calendario della prima manifestazione prevedeva un corteo circolare attorno a uno degli edifici del museo e la vendita di torte alla frutta, decorate con le cifre decimali del pi greco (iniziativa dovuta al fatto che \"pi\", in inglese, ha la stessa pronuncia di \"pie\", una torta o crostata tipica dei paesi anglosassoni). Con gli anni, nei dipartimenti di matematica e in varie istituzioni nel mondo si coglie l'occasione per organizzare delle feste.\nNel 2009, con la Risoluzione H.RES.224, la Camera dei Rappresentanti degli Stati Uniti d\u2019America riconosce il 14 marzo come giornata ufficiale per celebrare la nota costante matematica e si invitano i docenti a vivere il \"Pi Day\" come occasione per \u201cincoraggiare i giovani verso lo studio della matematica\u201d. Nel 2017 anche l'Italia ha celebrato ufficialmente il giorno del Pi greco.\nIl 14 marzo 2018, in occasione dei 30 anni dell'istituzione della Giornata, Google ha reso omaggio alla giornata del pi greco con una versione artistica del proprio logo. Un'iniziativa simile ha avuto luogo anche nel 2010.\nGiorno dell'approssimazione di pi greco.\nIl giorno dell'approssimazione di pi greco ricorre il 22 luglio: 22/7 \u00e8 infatti un'approssimazione di \u03c0 nota fin dai tempi di Archimede.\nDate alternative.\nOltre al 14 marzo e al 22 luglio, altre date celebrate da alcuni in onore di pi greco sono le seguenti:"}
{"id": "15552", "revid": "118543568", "url": "https://it.wikipedia.org/wiki?curid=15552", "title": "Illusione ottica", "text": "Un'illusione ottica \u00e8 una qualsiasi illusione che inganna l'apparato visivo umano, facendogli percepire qualcosa che non \u00e8 presente o facendogli percepire in modo scorretto qualcosa che nella realt\u00e0 si presenta diversamente.\nLe illusioni ottiche possono manifestarsi naturalmente o essere dimostrate da specifici trucchi visuali che mostrano particolari assunzioni del sistema percettivo umano.\nClassificazione.\nDalla base al meccanismo che ne \u00e8 causa quindi, si hanno tre categorie di illusioni:\nUn miraggio \u00e8 un esempio di illusione naturale dovuta a un fenomeno ottico. La variazione nella dimensione apparente della Luna (pi\u00f9 piccola quando \u00e8 sopra la nostra testa, pi\u00f9 grande quando \u00e8 vicina all'orizzonte) \u00e8 un'altra illusione naturale; non si tratta di un fenomeno ottico, ma piuttosto di un'illusione cognitiva o percettiva. Un altro curioso esempio di illusione percettiva in natura \u00e8 la salita in discesa.\nIllusioni scoperte o sviluppate comprendono il cubo di Necker e la griglia di Hermann. Comprendere questi fenomeni \u00e8 utile allo scopo di comprendere le limitazioni del sistema visivo umano!\nIllusioni geometriche.\nSono illusioni cognitive in cui viene percepita erroneamente la geometria dell'immagine o parte di essa. Per esempio linee parallele vengono percepite come divergenti, convergenti o curve. In altri casi due elementi che hanno la stessa dimensione sono percepiti con dimensione differente\nL'effetto pu\u00f2 essere causato dal fatto che un'area di colore chiaro tende ad essere percepita come pi\u00f9 ampia della stessa area di colore scuro. Questo principio viene utilizzato in architettura per diminuire o aumentare l'altezza e/o la dimensione apparente di stanze o facciate scegliendo opportunamente i colori.\nUn'altra causa \u00e8 dovuta alla tendenza del cervello a stimare una dimensione basandosi su effetti prospettici o sul confronto con oggetti vicini.\nUn esempio spettacolare di un'illusione geometrica basata sulla prospettiva \u00e8 rappresentato dalla stanza di Ames.\nIn cinematografia \u00e8 frequente l'impiego di trucchi di illusione geometrica per rappresentare oggetti molto grandi usando piccoli modelli oppure oggetti piccoli. Per esempio \u00e8 possibile fare apparire in scena enormi dinosauri semplicemente ponendo dei loro piccoli modellini molto vicini all'obiettivo fotografico. Un altro esempio di illusione geometrica basata sulla prospettiva \u00e8 l'illusione di Ponzo. La sedia di Beuchet \u00e8 una sedia che sembra normale con la prospettiva, ma in realt\u00e0 non lo \u00e8.\nIllusioni prospettiche.\nPer rappresentare le immagini tridimensionali su una superficie piatta si utilizzano tecniche di proiezione prospettica.\nIn alcune situazioni per\u00f2 la rappresentazione \u00e8 ambigua, e il cervello umano tende a costruire la rappresentazione ritenuta pi\u00f9 normale, oppure rimane incerto tra due possibili situazioni, come nel cubo di Necker. Si hanno i paradossi prospettici.\nIllusioni di colore e contrasto.\nIn questa categoria di illusioni particolari giochi di contrasto inducono a giudicare di colore o livello di grigio differente due aree che in realt\u00e0 sono identiche.\nScacchiera di Adelson (pubblicata nel 1995 su \"Vision Science\" da Edward Adelson del MIT). Per quanto ci si sforzi di guardare l'immagine, non si \u00e8 in grado di convincersi che i quadrati contrassegnati con A e B sono colorati con la stessa tonalit\u00e0 di grigio, come dimostrato dall'elaborazione con un software per la manipolazione di immagini.\nIllusioni di completamento.\nIn alcune illusioni si ha la percezione di parti di immagini che non esistono realmente. In alcuni casi la natura del fenomeno \u00e8 fisiologica, come nell'illusione della griglia di Hermann o della griglia scintillante.\nQuesto effetto \u00e8 spiegabile con il processo neurologico chiamato \"inibizione laterale\". L'intensit\u00e0 luminosa percepita di un punto non \u00e8 data da un singolo neurone, ma diversi neuroni centrali danno un segnale che viene parzialmente inibito dai neuroni circostanti. Poich\u00e9 nelle intersezioni l'area circostante \u00e8 mediamente pi\u00f9 chiara che non nei tratti di linee, la zona centrale appare pi\u00f9 scura.\nAltre illusioni di immagini inesistenti sono invece prodotte dalla mente, come nell'esempio del triangolo di Kanizsa o nella illusione dei cerchi inesistenti (la cosiddetta Illusione di Ehrentein).\nIllusioni di movimento.\nIn queste illusioni si percepisce un movimento di alcuni elementi dell'immagine che ovviamente, essendo stampati su un foglio di carta sono necessariamente immobili come ad esempio, \"Le 9 ruote\".\nAltre illusioni di movimento sono quelle che si riferiscono alle diverse modalit\u00e0 con le quali si pu\u00f2 percepire il movimento stesso, come, ad esempio, il senso di rotazione della \"Ballerina girevole\", che sembra cambiare, assieme alla gamba di appoggio, grazie alla campitura della figura e al movimento di rotazione associato all'assenza di volume.\nL' \"illusione della ruota del carro\" consiste nel percepire ferma o addirittura ruotante in senso contrario , un oggetto come la ruota di un carro mentre gira a forte velocit\u00e0 .\nFigure distorte.\nSi tratta di immagini fortemente distorte in senso anamorfico in modo che viste frontalmente siano incomprensibili. Solamente osservando l'immagine da un'opportuna angolazione piuttosto radente il piano \u00e8 possibile vedere correttamente ci\u00f2 che \u00e8 rappresentato. Un esempio classico \u00e8 il dipinto \"gli ambasciatori\" di Hans Holbein il Giovane, in cui nella parte inferiore \u00e8 visibile uno strano oggetto. Si pu\u00f2 facilmente capire di che oggetto si tratta guardando il quadro da alto-destra, con la testa quasi aderente alla tela (oppure foglio o monitor).\nQuesta tecnica era gi\u00e0 nota a Leonardo da Vinci che ne aveva fatto uso in alcuni suoi appunti.\nFigure ambigue.\nSi tratta di immagini con due o pi\u00f9 possibili figure distinte osservabili. Le singole figure possono essere viste a seconda del punto di vista (per esempio capovolgendole), e in tal caso la percezione \u00e8 oggettiva, oppure a seconda delle aspettative, quindi la natura dell'illusione \u00e8 psicologica e soggettiva.\n\u00c8 lo stesso fenomeno che induce a vedere un viso nel disco della Luna o immagini mistiche in macchie di umidit\u00e0; in questi casi si pu\u00f2 parlare anche di pareidolia.\nFigure impossibili.\nSono rappresentazioni bidimensionali di oggetti impossibili, che non potrebbero esistere cio\u00e8 nel mondo tridimensionale. Particolarmente famose sono le rappresentazioni di ambienti impossibili di Maurits Cornelis Escher.\nIllusioni ottiche nell\u2019arte.\nArtisti che hanno realizzato opere basate sulle illusioni ottiche includono Maurits Cornelis Escher, Bridget Riley, Salvador Dal\u00ed, Giuseppe Arcimboldo, Patrick Bokanowski, Marcel Duchamp, Josef Albers, Jasper Johns, Oscar Reutersv\u00e4rd, Victor Vasarely e Charles Allan Gilbert. Altri artisti contemporanei che hanno sperimentato illusioni ed effetti ottici sono Carlos Cruz-Diez, Jonty Hurwitz, Francis Celentano, Sandro del Prete, Octavio Ocampo, Dick Termes, Shigeo Fukuda, Patrick Hughes, Istv\u00e1n Orosz, Rob Gonsalves, Gianni Sarcone, Ben Heine, Guido Moretti e Akiyoshi Kitaoka. Le illusioni ottiche vengono anche usate nei film con la tecnica della prospettiva forzata.\n\"Op art\" \u00e8 uno stile d\u2019arte e movimento artistico che utilizza le illusioni ottiche per creare un'impressione di movimento o di immagini e motivi nascosti. \"Trompe-l'\u0153il\", invece, \u00e8 un genere pittorico in cui si creano immagini realistiche su una superficie bidimensionale che sembrano tridimensionali."}
{"id": "15554", "revid": "438678", "url": "https://it.wikipedia.org/wiki?curid=15554", "title": "Sud", "text": "Il sud \u00e8 uno dei quattro punti o direzioni cardinali, \u00e8 opposto al nord e perpendicolare a est e ovest. \u00c8 sinonimo di \"meridione\" e \"mezzogiorno\". \u00c8 la direzione a destra dell'osservatore orientato verso est e a sinistra di quello orientato verso ovest. L'angolo compreso tra il segmento che unisce la Terra al Sole a mezzogiorno e il piano dell'orizzonte del luogo, interseca l'orizzonte del luogo sulla sfera celeste nel punto chiamato Sud.\nIl sud geografico.\nIl sud geografico \u00e8 la direzione verso l'estremit\u00e0 meridionale dell'asse sul quale ruota la Terra, chiamato Polo sud, che si trova in Antartide.\nNell'emisfero boreale la direzione del sud viene indicata dalla posizione del sole al momento della sua culminazione (mezzogiorno) sul meridiano del luogo.\nIl sud magnetico.\nIl Sud magnetico \u00e8 la direzione verso il Polo Sud Magnetico, che si trova a una certa distanza dal Polo Sud geografico.\nMitologia.\nNella mitologia norrena esisteva un nano posto a sud che reggeva la volta celeste: Su\u00f0ri.\nTerminologia.\nIl termine \"Sud del mondo\" viene spesso usato per indicare le nazioni pi\u00f9 povere e meno sviluppate, che si trovano in massima parte nell'emisfero australe. Pi\u00f9 generalmente \"il Sud\" indica particolari regioni all'interno di una nazione: nel caso dell'Italia con tale termine si indicano i territori appartenenti all'ex Regno delle Due Sicilie.\nNegli Stati Uniti, il termine \"il Sud\" viene utilizzato per riferirsi agli Stati che si separarono dall'Unione durante la Guerra di secessione americana."}
{"id": "15555", "revid": "1745361", "url": "https://it.wikipedia.org/wiki?curid=15555", "title": "Ovest", "text": "L'ovest \u00e8 uno dei quattro punti o direzioni cardinali, \u00e8 opposto all'est e perpendicolare a nord e sud. \u00c8 sinonimo di occidente e ponente.\nPer un osservatore ubicato sulla superficie terrestre l'ovest \u00e8 la direzione sull'orizzonte indicante il punto nel quale tramonta il Sole agli equinozi (21 marzo, 23 settembre).\nEtimologia.\nL'origine della parola \"ovest\" deriva dal francese \"ouest\", a sua volta derivato dal germanico \"west\". Tale termine deriva probabilmente dalla stessa radice sanscrita \"vas-ati\" (\"notte\") da cui discende il latino \"ves-per\" (\"sera\") per andare a indicare il punto in cui tramonta il sole. La parola vespri \u00e8 rimasta per l'appunto in italiano ad indicare le preghiere del tramonto. Nelle lingue romanze si un\u00ec l'articolo alla parola \"west\" e questa divenne \"ovest\".\nMitologia.\nNella mitologia norrena esisteva un nano posto a ovest che reggeva la volta celeste: Vestri, a conferma della radice nordica della parola. \nNella mitologia greca Giapeto era il titano dell'ovest, e suo figlio Atlante risiedeva nell'estremo ovest della terra allora conosciuta. Zefiro era invece la personificazione del vento dell'Ovest.\nTerminologia.\nCol termine Occidente spesso ci si riferisce all'insieme delle nazioni occidentali. Quando viene usato in questo senso pu\u00f2 indicare qualsiasi aspetto della loro cultura, dalla NATO, all'Europa e Nord America, con o senza Giappone, fino all'intera civilt\u00e0 giudaico-cristiana. Questo significato della parola si fonde con quello di societ\u00e0 occidentale, usato per distinguerla da quella orientale."}
{"id": "15560", "revid": "122043657", "url": "https://it.wikipedia.org/wiki?curid=15560", "title": "John Foster Dulles", "text": "Rappresentante delle correnti pi\u00f9 conservatrici e anticomuniste del Partito Repubblicano statunitense, divenne segretario di Stato nella presidenza Eisenhower e promosse una politica di rigido contrasto del comunismo sovietico. In particolare fu il teorico delle nuove strategie aggressive del \"Rollback\" (\"ributtare indietro\" anche militarmente l'influenza comunista nel mondo) e della \"rappresaglia massiccia\" nucleare in caso di complicazioni belliche provocate dall'Unione Sovietica.\nSuo figlio fu il cardinale Avery Robert Dulles, mentre suo fratello minore, Allen Dulles, fu direttore della Central Intelligence Agency (CIA).\nBiografia.\nNel maggio 1933 a Berlino firm\u00f2 insieme Hjalmar Schacht, ministro dell'economia di Hitler, un accordo per coordinare gli scambi economici tra Germania e Stati Uniti.\nDulles fu segretario di Stato dal 1953 al 1959, durante la presidenza di Eisenhower. Sostenne la necessit\u00e0 di aiutare la Francia nella guerra contro i Viet Minh nell'Indocina francese (una posizione che nel decennio successivo port\u00f2 al diretto coinvolgimento americano nella Guerra del Vietnam) e divenne famoso per essersi rifiutato di stringere la mano del primo ministro della Repubblica Popolare Cinese Zhou Enlai alla conferenza di Ginevra del 1954. Durante la crisi di Dien Bien Phu, avrebbe proposto a Georges Bidault, Presidente del Consiglio francese, l'uso di armi atomiche tattiche contro il Vietnam (operazione Vautour).\nAl tempo della Guerra di Corea fu autore della strategia della catena di isole, per isolare dal mare il blocco comunista in Estremo Oriente.\nIl 24 maggio 1959 mor\u00ec a 71 anni a causa di un tumore al colon per il quale fu operato diverse volte negli ultimi anni della sua vita. Fu sostituito da Christian A. Herter in qualit\u00e0 di segretario di Stato.\nOpere dedicate.\nIl principale aeroporto di Washington, a Chantilly (Virginia) \u00e8 dedicato a lui."}
{"id": "15561", "revid": "1543377", "url": "https://it.wikipedia.org/wiki?curid=15561", "title": "Maccartismo", "text": "Il maccartismo fu un atteggiamento politico-amministrativo che riguard\u00f2 la storia degli Stati Uniti d'America nei primi anni cinquanta del XX secolo, caratterizzato da un\u2019esasperata contrapposizione nei confronti di persone, gruppi e comportamenti ritenuti filo comunisti e quindi sovversivi.\nDeve il suo nome al senatore Joseph McCarthy (1908-1957) che diresse la principale commissione per la repressione delle attivit\u00e0 antiamericane operando attacchi personali, spesso privi di fondamento, nei confronti di funzionari governativi, uomini di spettacolo e di cultura, ecc. da lui considerati comunisti e quindi pericolosi per lo stile di vita della societ\u00e0 americana. L'infondatezza delle accuse, spesso arbitrarie, che hanno coinvolto molte personalit\u00e0 di spicco della politica e della cultura americane, ha fatto s\u00ec che il fenomeno fosse chiamato anche caccia alle streghe, per richiamare le evidenti analogie. Il termine \u00e8 rimasto in uso nella polemica politica soprattutto per indicare un anticomunismo radicale e preconcetto.\nIn questi anni vi furono crescenti paure di \"influenze comuniste\" sulle istituzioni statunitensi, favorite anche dalla scoperta di clamorosi casi di spionaggio a favore dell'Unione Sovietica, come il caso Rosenberg, dall'aumento della tensione causato dal consolidarsi dell'egemonia sovietica sull'Europa orientale, dal successo della rivoluzione comunista cinese (1949) e dalla Guerra di Corea (1950-1953).\nSi pu\u00f2 ritenere che il maccartismo abbia avuto termine nel gennaio 1955, quando Joseph McCarthy si dimise dalla presidenza della commissione parlamentare d'inchiesta a seguito di una mozione di censura contro di lui votata dal Senato; la mozione era stata presentata in seguito ad una campagna che egli aveva condotto contro alti gradi dell'esercito, che accusava di simpatie comuniste.\nOrigine del termine.\nIl termine \"maccartismo\" fu coniato dal disegnatore satirico Herbert Lock (Herblock) e deriva dal nome del senatore repubblicano del Wisconsin Joseph McCarthy. Il termine ha acquisito una connotazione di falsa accusa, d'isteria di massa e di attacco governativo alle minoranze politiche.\nI controlli.\nUno degli elementi principali del maccartismo fu il controllo di sicurezza interno applicato sugli impiegati del governo federale, eseguito dall'FBI di J. Edgar Hoover. Questo dettagliato programma investigava tutti gli impiegati su eventuali connessioni comuniste, impiegando testimonianze fornite da fonti anonime che i soggetti all'investigazione non erano in grado di identificare o con cui non potevano confrontarsi. Dal 1951 il programma richiese un certo grado di dimostrazione per licenziare un impiegato statale. Doveva esistere un \"ragionevole dubbio\" sulla sua lealt\u00e0; in precedenza era sufficiente un \"ragionevole motivo\" per ritenerli sleali.\nLe audizioni condotte dal Senatore Joseph McCarthy diedero alla paura rossa (\"Red Scare\") il nome che \u00e8 entrato nell'uso comune, ma la \"paura rossa\" precedette la vertiginosa ascesa di McCarthy nel 1950 e continu\u00f2 dopo che venne screditato, dalla censura del Senato, nel dicembre 1954, a seguito della sua disastrosa investigazione sull'esercito statunitense, su cui la commissione parlamentare d'inchiesta inizi\u00f2 le udienze il 22 aprile di quell'anno. Il nome di McCarthy venne associato al fenomeno principalmente a causa del suo predominio nei mass-media; la sua natura franca e imprevedibile lo rese la figura rappresentativa ideale dell'anticomunismo, anche se probabilmente non fu il pi\u00f9 importante tra i suoi esponenti.\nIndagini a Hollywood.\nL'ambiente di Hollywood, dove lavoravano molti europei simpatizzanti per le sinistre costretti a emigrare dopo l'avvento del nazismo, fu particolarmente colpito, ma furono colpiti anche elementi liberali. Charlie Chaplin fu una delle persone accusate di attivit\u00e0 antiamericane e l'FBI si attiv\u00f2 per fare in modo che venisse cancellato il suo visto di rientro, quando nel 1952 lasci\u00f2 gli Stati Uniti per un soggiorno in Europa. In effetti, la sua carriera cinematografica negli USA fin\u00ec nonostante egli non fosse stato dichiarato colpevole di alcun reato.\nWalt Disney testimoni\u00f2 il 24 ottobre 1947 davanti alla Commissione per le attivit\u00e0 antiamericane; nell'interrogatorio parl\u00f2 dello sciopero avvenuto durante la lavorazione del film \"Dumbo\" di Herbert Sorrell, David Hilberman e William Pomerance, ma a sua volta fu sospettato di essere comunista. Edward Dmytryk ed Elia Kazan furono obbligati a denunciare i propri colleghi. Furono interrogati anche Robert Taylor, Louis B. Mayer, Adolphe Menjou e Gary Cooper. Il compositore di colonne sonore Elmer Bernstein fu messo nella condizione di non lavorare pi\u00f9 alle produzioni di primo livello. Anche Arthur Miller fin\u00ec sotto inchiesta, e come conseguenza Marilyn Monroe, moglie dello scrittore, chiese aiuto a John Fitzgerald Kennedy. Lo sceneggiatore Dalton Trumbo fu condannato per essere affiliato al Partito Comunista e costretto a trasferirsi in Messico, dove continu\u00f2 il suo lavoro sotto falso nome.\nAmbiente scientifico.\nFurono messi sotto sorveglianza anche alcuni scienziati, come Albert Einstein e Linus Pauling. A quest'ultimo fu ritirato il passaporto nel 1952, e gli fu restituito qualche anno dopo quando vinse il premio Nobel per la chimica.\nI processi.\nGli elementi pubblicamente pi\u00f9 visibili del maccartismo furono i processi di coloro che vennero accusati di essere agenti comunisti all'interno del governo. I due processi pi\u00f9 famosi furono quelli di Alger Hiss (il cui processo inizi\u00f2 prima che McCarthy iniziasse a pubblicare la sua lista), che non fu accusato direttamente di spionaggio ma di spergiuro, e quello di Julius ed Ethel Rosenberg, che si concluse con la loro condanna a morte. Tali processi si basavano in genere su notizie fornite da informatori, come Whittaker Chambers nel caso di Hiss e Klaus Fuchs, Harry Gold e David Greenglass, le cui confessioni e testimonianze furono vitali per il processo Rosenberg.\nLa crociata anticomunista di McCarthy perse colpi nell'aprile 1954, quando le udienze del sottocomitato senatoriale da lui presieduto (all'interno del \"Government Operations Committee\", era il \"Permanent Subcommittee on Investigations\") vennero trasmesse per la prima volta dalla televisione: il pubblico statunitense ricevette un'impressione molto negativa dal comportamento di McCarthy e dalla sua gestione delle indagini. La stampa inizi\u00f2 anche a rendere noto come McCarthy aveva rovinato la vita di molte persone con accuse che non erano sostenute da nessuna prova o, in certi casi, da prove false.\nMcCarthy soffr\u00ec un duro contraccolpo nell'opinione pubblica e venne investigato e censurato dal Senato per non aver cooperato con i membri del comitato investigativo, e per averli chiamati pubblicamente gli \"agenti involontari\" e i \"procuratori de facto\" del Partito Comunista. Dopo la censura, McCarthy perse la presidenza del comitato e usc\u00ec di scena, mentre la Commissione per le attivit\u00e0 antiamericane della Camera fu l'unica a proseguire in qualche modo l'attivit\u00e0 in questa materia.\nQuando le comunicazioni degli agenti sovietici intercettate e decodificate durante la guerra fredda vennero rese pubbliche (vedi Progetto Venona) e si aprirono gli archivi sovietici, l'opinione pubblica ebbe dettagliate informazioni sullo spionaggio sovietico negli Stati Uniti. Venona aveva individuato 349 persone operanti attivit\u00e0 di spionaggio negli Stati Uniti, compresi anche dipendenti del governo. Secondo la NSA queste persone erano o impegnate in attivit\u00e0 clandestine o erano state avvicinate dall'intelligence sovietica, con risultati non chiari. Non ci sono comunque indicazioni che McCarthy avesse accesso alle informazioni di Venona ai tempi delle sue accuse. Del resto, n\u00e9 Venona n\u00e9 gli archivi sovietici hanno prodotto prove a favore della colpevolezza di gran parte delle persone accusate da McCarthy.\nIl maccartismo come concetto generico.\nFin dai tempi della \"paura rossa\" guidata da Joseph McCarthy, il termine maccartismo \u00e8 entrato in uso come termine generale per i fenomeni di pressioni di massa, persecuzioni e schedature utilizzati per instillare il conformismo con il credo politico prevalente.\nL'opera teatrale \"Il crogiuolo\" di Arthur Miller, scritta durante l'era di McCarthy, utilizz\u00f2 il processo alle streghe di Salem come metafora del maccartismo degli anni cinquanta, suggerendo che un tale processo di persecuzione pu\u00f2 avvenire in qualsiasi momento e in qualsiasi luogo. Il romanzo distopico \"Fahrenheit 451\", di Ray Bradbury (1953) tratta anch'esso lo stesso tema generale. Nel 1991 sulle vicende hollywoodiane del maccartismo venne girato il film franco-statunitense \"Indiziato di reato\" (\"Guilty by Suspicion\") di Irwin Winkler, con Robert De Niro e Annette Bening.\nAnche dopo l'era di McCarthy, i timori di rinnovate forme di persecuzione maccartista si sono rinnovati. Ad esempio, nel 2003, sorse l'intolleranza contro gli appartenenti all'industria cinematografica e televisiva, tra le altre, che si opposero alla guerra in Iraq. Molti sono stati accusati di essere \"antiamericani\" o \"non patriottici\" per aver preso pubblicamente posizione su questioni di coscienza, o per aver semplicemente espresso punti di vista opposti a quelli del governo. Alcuni, compreso il celebre giornalista Peter Arnett e il produttore Ed Gernon, furono denunciati dai loro datori di lavoro e persero l'impiego, venendo in seguito lautamente risarciti.\nBibliografia.\nRiferimenti e ulteriori letture:"}
{"id": "15564", "revid": "1091378", "url": "https://it.wikipedia.org/wiki?curid=15564", "title": "Backgammon", "text": "Il backgammon, in italiano Tavola Reale o Tric-Trac, \u00e8 un gioco da tavolo per due giocatori. Ciascun giocatore possiede 15 pedine che muove lungo 24 triangoli (punti) secondo il lancio di due dadi. Lo scopo del gioco \u00e8 riuscire per primi a rimuovere tutte le proprie pedine dalla tavola, cercando nel contempo di bloccare l'avversario e di evitare le sue azioni di disturbo con una mossa speciale.\nStoria.\nL'origine del backgammon viene comunemente fatta risalire a circa 4500 anni fa al Gioco reale di Ur ritrovato nella tomba di un re sumero durante gli scavi nell'antica citt\u00e0 mesopotamica di Ur, nell'attuale Iraq. Una successiva scoperta, per\u00f2, sembra poter anticipare la data di nascita di circa 100-200 anni e trasferire il luogo di nascita nell'attuale Iran a causa del ritrovamento di una tavola durante gli scavi archeologici della citt\u00e0 di Shahr nella provincia sud-orientale del Sistan-Baluchistan.\n\u00c8 probabile che successive migrazioni ne abbiano permesso una diffusione estensiva sia verso Occidente che verso Oriente favorendo la nascita di numerose varianti. Vista la sua antichissima origine \u00e8 facile comprendere come siano potute nascere col tempo anche numerose leggende sulla sua paternit\u00e0. Una di queste attribuisce l'invenzione al re di Persia Ardashir Babakan, della dinastia dei Sasanidi, un'altra ad un antico saggio indiano di nome Qaflan. Una variante di nome Senet si doveva giocare anche nell'antico Egitto. Sono state trovate delle tavole risalenti al 1500 a.C. nella tomba di Tutankhamen cos\u00ec come degli affreschi raffiguranti delle tavole simili a quella attuale.\nLa diffusione della tavola, nelle sue diverse varianti, non si arresta e raggiunge la Grecia. Platone accenna alla popolarit\u00e0 di cui un gioco simile godeva tra i Greci. Sofocle ne attribuisce l'invenzione a Palamede, che in tal modo passava il tempo durante il lungo assedio alla citt\u00e0 di Troia. Omero lo menziona nell'Odissea.\nUn gioco costituito da una tavola e tre dadi si conquista il suo posto d'onore anche nell'antica Roma; era conosciuto come \"Ludus duodecim scriptorum\" (\"gioco delle dodici linee\"), che successivamente prese il nome, probabilmente anche subendo delle modifiche, di \"Alea\" (\"dado\") o \"Tabula\" (\"tavola\"). Il gioco doveva essere molto diffuso in tutte le classi sociali. Svetonio, nelle sue \"Vite di dodici Cesari\", descrive cos\u00ec l'interesse maniacale che l'imperatore Claudio nutriva per quel gioco: \u00abCon gran passione giocava ai dadi, su la quale arte mise fuori anche un libro; e soleva giocare anche in viaggio, facendo adattare il cocchio e il tavoliere in modo che il giuoco non si scompigliasse\u00bb. Invece gli scavi di Pompei riportarono alla luce dei dipinti murali all'interno di una taverna che raffigurano lo svolgimento di una partita a \"tabula\", terminata tra reciproci insulti.\nLe legioni romane permisero una certa diffusione del gioco (in Britannia era appunto conosciuto col nome di \"Tables\"), ma probabilmente esso segu\u00ec le sorti della caduta dell'Impero, perdendo via via di popolarit\u00e0.\nIn Asia veniva giocata una versione chiamata \"Nard\" gi\u00e0 prima del IX secolo che differiva dalla \"Tabula\" principalmente per l'uso di due soli dadi. In Cina si diffuse col nome di \"T'shu-p'u\", in Giappone era invece chiamato \"Sugoroku\".\nUna rinascita del gioco in Europa si ebbe durante le Crociate, quando i soldati conobbero la versione del \"tawla\" dagli Arabi (\"takht-e nard\", o semplicemente \"Nard\", in persiano).\nNonostante i numerosi tentativi da parte della Chiesa di bandire il gioco perch\u00e9 ritenuto d'azzardo, la sua diffusione nel Medioevo fu tale che gli storici contano diverse varianti allora in voga, come: \"Tavola Reale\" in Italia, \"Tablas Reales\" in Spagna, \"Tavli\" in Grecia, \"Tavla\" in Turchia, \"Tric Trac\" in Francia e in Italia, \"Backgammon\" o \"Tables\" in Gran Bretagna, \"Puff\" in Germania, \"Vrhcaby\" in Cecoslovacchia, \"Swan-liu\" in Cina, \"Golaka-Krida\" in India.\nBisogna per\u00f2 attendere il 1743, con la pubblicazione del breve trattato ad opera di Edmond Hoyle, per avere una prima organica codifica delle regole del backgammon. Il dado del raddoppio invece fu inventato negli Stati Uniti solo nel 1928.\n\u00c8 raffigurato nella miniatura \"Il gioco\" del \"Codex Buranus\" del XIII secolo.\n\u00c8 raffigurato nella tela di Caravaggio, \"I bari\", del 1594 circa.\nIn Italia non \u00e8 un gioco molto conosciuto ma si svolgono tornei europei e internazionali. Per numero di vittorie del titolo italiano si distingue il forlivese Guido Flamigni, che ne collezion\u00f2 tre (1994, 1997, 1999).\nOrigine del nome.\nIl nome popolare italiano (e francese) del gioco Tric-Trac verosimilmente \u00e8 la traslitterazione approssimativa del greco \u03c4\u03c1\u03b5\u03b9\u03c2 \u03c4\u03c1\u03b1\u03c7\u03bf\u03bd, ovvero \"Tris Tracon\" epiteto greco del gioco che significa \"tre volte giro tortuoso\", con l'accezione di \"gioco con un giro molto tortuoso, difficile\".\nPer la dizione all'inglese \"Backgammon\" l'ipotesi pi\u00f9 accreditata \u00e8 quella che fa risalire il nome \"backgammon\" al sassone \"baec\" (\"dietro\", \"ritorno\") e \"gamen\" (\"game\" = gioco). Le pi\u00f9 antiche versioni prevedevano di iniziare con le pedine ancora fuori della tavola, perci\u00f2 il gioco consisteva nell'introdurre le pedine all'interno della tavola (questa fase non \u00e8 pi\u00f9 presente nel gioco moderno) per farle tornare indietro alla casa e poi nuovamente fuori della tavola. Inoltre le pedine mangiate sono costrette a tornare indietro e rifare tutto il percorso.\nAlcuni per\u00f2 ipotizzano anche che l'origine del nome possa risalire al Gallese dove \"bach\" significa piccolo e \"cammun\" battaglia perci\u00f2 il gioco \u00e8 una riproduzione in piccolo di una battaglia.\nUn'altra ipotesi spiega l'origine dal fatto che molto spesso la tavola del backgammon era disegnata sul retro (\"back\" in inglese) di quelle per gli scacchi.\nSimbolismo.\nAlcuni studiosi, tra cui Stewart Culin e Thomas Hyde, prendendo come riferimento soprattutto le varianti giocate in Asia (come il \"sugoroku\"), hanno spiegato che nel backgammon possono essere identificati i cicli della vita umana: le pedine e la compresenza di elementi cromatici discordanti (bianco e nero) rappresenterebbero l'alternanza del giorno e della notte; il numero di punti rappresenterebbe i mesi dell'anno; le 30 pedine rappresenterebbero i giorni del mese; il lancio dei dadi rappresenterebbe la rivoluzione delle sfere celesti. La somma dei punti ai lati opposti di un dado potrebbe indicare i giorni della settimana, ma anche i pianeti conosciuti all'epoca della diffusione di tali varianti, in tal modo rinforzando il riferimento alle sfere celesti.\nIl backgammon, nella sua capacit\u00e0 di miscelare componenti di abilit\u00e0 e fortuna, potrebbe simboleggiare perci\u00f2 una visione dell'esistenza umana: l'esito di una partita non pu\u00f2 essere pianificato a priori cos\u00ec come il successo nella vita. La sorte \u00e8 importante quanto l'ingegno, ed \u00e8 necessario saper sfruttare quanto concesso dal \"fato\" (identificato nei dadi) per poter sconfiggere l'avversario. Per vincere infatti \u00e8 necessario ottimizzare i lanci pi\u00f9 fortunati, minimizzando al contempo i danni di quelli meno favorevoli.\nBackgammon giocato al computer.\nIl primo forte avversario creato al computer fu BKG 9.8. Fu sviluppato, verso la fine degli anni settanta, da Hans Berliner, all'epoca impiegato presso il dipartimento di scienze informatiche della Carnegie Mellon University e campione mondiale di scacchi per corrispondenza, su un PDP-10 come esperimento sulla valutazione delle posizioni nella tavola. Le prime versioni di BKG giocavano male persino contro i giocatori pi\u00f9 scarsi, ma Berliner not\u00f2 che il programma commetteva gli errori critici sempre in corrispondenza dei cambiamenti di fase del gioco. In seguito applic\u00f2 i principi di base della logica fuzzy per appianare la transizione tra le fasi del gioco. Gli diede una mano il famoso giocatore Paul Magriel che lo aiut\u00f2 a rifinire alcuni algoritmi e a migliorare le prestazioni complessive del programma.\nCos\u00ec, per il luglio del 1979, BKG 9.8 fu pronto a giocare con il campione mondiale dell'epoca, l'italiano Luigi Villa, in un incontro svoltosi a Monte Carlo dove erano in palio 5000$. BKG vinse l'incontro, 7-1, diventando cos\u00ec il primo programma per computer in grado di battere un campione mondiale in un gioco dove \u00e8 richiesta intelligenza. Per stessa ammissione di Berliner, il computer fu per\u00f2 pi\u00f9 fortunato nel lancio dei dadi del suo avversario umano.\nVerso la fine degli anni 1980 i creatori di versioni software del backgammon iniziarono a riscuotere successo grazie all'applicazione nei loro programmi dei principi delle reti neurali.\n\"TD-Gammon\", sviluppato per OS/2 da Gerald Tesauro, al tempo ricercatore in IBM, fu il primo programma per computer che giocasse ad un livello uguale a quello di un vero esperto. La rete neurale di questo programma fu addestrata usando algoritmi chiamati \"a differenza temporale\" (\"Time Difference\", da cui il prefisso TD) applicati ai dati generati giocando con s\u00e9 stesso.\nTesauro, in una sua pubblicazione, descrive infatti \"TD-Gammon\" come \u00abuna rete neurale che allena s\u00e9 stessa per essere una funzione di valutazione del backgammon, giocando contro s\u00e9 stessa ed apprendendo dai risultati\u00bb.\nQuesta linea di ricerche ha portato allo sviluppo di altre versioni software del backgammon dalle prestazioni eccellenti.\nI pi\u00f9 conosciuti sono i programmi commerciali \"Jellyfish\" e \"Snowie\" per Windows, lo shareware \"BGBlitz\" implementato in Java e, tra i programmi open source, \"GNU Backgammon\", sviluppato per Linux ma disponibile anche per altri sistemi operativi.\nEssi giocano oramai alla pari dei migliori giocatori \"umani\" al mondo tanto che sono sempre pi\u00f9 spesso usati per analizzare nel dettaglio le partite dei professionisti e per verificare la validit\u00e0 delle strategie presentate nei libri di settore. Come per gli (???)scacchi, al momento non \u00e8 chiaro se il migliore giocatore in assoluto sia il miglior computer o il miglior giocatore umano; per la maggior parte degli altri giochi o l'uno o l'altro \u00e8, senza ambiguit\u00e0, il pi\u00f9 forte. Ma nonostante questa coincidenza, vi sono enormi differenze tra i software per backgammon e quelli per gli scacchi.\nQuando vengono usati come strumenti di analisi, tuttavia, anche i programmi per il backgammon possono sfruttare appieno la potenza di calcolo del calcolatore. A questo scopo essi non esaminano in profondit\u00e0 l'albero del gioco come negli scacchi, ma giocano invece migliaia di partite diverse partendo dalla stessa posizione. Il grande numero di partite giocate elimina la componente casuale data dal lancio dei dadi. Questo metodo di analisi, detto \"rollout\", si \u00e8 dimostrato talmente efficace da avere influenzato il modo consigliato per effettuare alcuni tiri di apertura (ad esempio \"2-1\" e \"4-1\").\nBibliografia.\nSono pochi i libri sul backgammon pubblicati in italiano. \nTesti citati.\nNota: Machiavelli nella lettera a Francesco Vettori dichiarava di giocare a \"tric e trac\" (backgammon) all'osteria con i suoi amici."}
{"id": "15567", "revid": "124519290", "url": "https://it.wikipedia.org/wiki?curid=15567", "title": "Giardini pensili di Babilonia", "text": "I Giardini pensili di Babilonia furono una delle sette meraviglie del mondo antico. \nSecondo la tradizione, furono edificati intorno al 590 a.C. dal re Nabucodonosor II, nell'antica citt\u00e0 di Babilonia, vicino all'odierna Baghdad. Alcuni storici non sono tuttavia certi della loro localizzazione, e persino della loro reale esistenza.\nLocalizzazione.\nLa questione della localizzazione dei giardini \u00e8 ancora oggi irrisolta e gli studi, ancora in corso, hanno lasciato emergere le pi\u00f9 varie ipotesi, tra cui anche quella che Babilonia non ospitasse affatto una delle Sette Meraviglie del mondo antico, poich\u00e9 le fonti antiche, pur concordando nella descrizione dei giardini, non ne forniscono alcuna localizzazione precisa all'interno della citt\u00e0.\nUna prima teoria fu fornita dall'archeologo tedesco Robert Koldewey, il primo a condurre scavi sul sito, tra il 1889 e il 1917. Egli teorizz\u00f2 che i giardini dovessero trovarsi nell'angolo nordorientale del Palazzo Meridionale, poich\u00e9 in quel luogo egli aveva portato alla luce un'enorme struttura coperta da volte a botte e composta da quattordici stanze, cui il muro stesso di recinzione faceva da delimitatore. Determinante fu il ritrovamento, in uno di questi ambienti, di un pozzo con dei fori, prontamente ricondotto al sistema di approvvigionamento idrico. Tale teoria aveva per\u00f2 il suo limite nella lontananza del sito dall'Eufrate, cui l'acqua veniva attinta per l'irrigazione, e nel fatto che l'accesso ai giardini poteva avvenire solo attraversando stanze private e uffici. Inoltre, con il proseguire degli scavi, sembr\u00f2 pi\u00f9 plausibile che le stanze portate alla luce dal Koldewey fossero ambienti destinati all'immagazzinaggio di merci.\nUna seconda teoria fu avanzata da D.J. Wiseman, che colloca i giardini \"sopra e a settentrione della grande muratura a ovest\" del Palazzo Sud, dalla quale si sarebbero estesi i giardini, presso le rive dell'Eufrate.\nNella prima met\u00e0 degli anni novanta lo studioso D.W.W. Stevenson propose un'altra tesi (affermava infatti che i giardini non potessero trovarsi dove indicava il Wiseman poich\u00e9 all'epoca di costruzione l'Eufrate aveva gi\u00e0 coperto la zona in questione) secondo cui i giardini sarebbero stati un edificio a terrazze indipendente ma molto vicino al Palazzo Meridionale, e probabilmente a sud di esso. Di questa struttura non abbiamo, a tutt'oggi, traccia alcuna.\nDa pi\u00f9 recenti studi \u00e8 emersa anche la teoria - sostenuta da Stephanie Dalley - secondo cui i giardini non sarebbero stati affatto situati in Babilonia, ma nella vicina citt\u00e0 di Ninive. La Dalley ravvede nelle fonti classiche una confusione tra Babilonia e Ninive dovuta al fatto che il passaggio dal potere assiro a quello babilonese non fosse stato percepito come una soluzione di continuit\u00e0 dagli autori classici, che continuavano ad individuare un generico \"regno di Assiria\" che aveva semplicemente cambiato capitale. Inoltre, le fonti babilonesi tacciono del tutto riguardo all'esistenza stessa dei giardini, mentre le fonti assire testimoniano di importanti lavori idrici a Ninive sotto Sennacherib (668-631 a.C.) nonch\u00e9 della presenza di giardini presso le rive del Khors.\nBabilonia era circondata da una doppia cinta di mura, interrotta dalla porta di Ishtar, attraverso la quale passava la strada principale di accesso alla citt\u00e0 rivestita da mattonelle smaltate azzurre ed ornata con oltre 120 statue di leoni con le fauci spalancate; sopra la porta sono state rinvenute, dall'archeologo Robert Koldewey, le strutture a volta che costituivano la base di sostegno dei sovrastanti giardini sopraelevati e terrazzati.\nConsiderando che all'epoca l'utilizzo del terreno con colture diverse da quelle agricole era sicuramente inusuale, la progettazione dei giardini fu un'operazione culturale di largo respiro; fu creato un orto botanico con tipi di flora non originari della zona, ed abituati a climi pi\u00f9 umidi; per irrigare i giardini con la frequenza e la quantit\u00e0 di acqua necessaria, fu costruito un complesso sistema idraulico che, tra l'altro, doveva sollevare l'acqua dal fiume. I terrazzamenti per ricavare i giardini furono costruiti interamente in pietra e vengono citati anche da Erodoto.\nIrrigazione.\nL'impianto di irrigazione fu per la prima volta oggetto di studio da parte di D.W.W. Stevenson che, basandosi esclusivamente sulla descrizione degli autori classici, ipotizz\u00f2 che il sistema adottato fosse quello detto \"noria\", metodo di cui si trovano tracce in Oriente gi\u00e0 a partire dal XIV secolo a.C. Nel caso dei giardini di Babilonia, esso doveva essere applicato in questo modo: alla base della scalinata dei giardini vi erano due grandi bacini che ricevevano acqua dall'Eufrate a mezzo di condutture sotterranee. Ai bacini erano connesse delle ruote di legno o vasi d'argilla. Quando le ruote venivano azionate dalla forza umana, queste ultime si riempivano per poi lasciar ricadere l'acqua in un collettore sino al piano superiore, dove avveniva lo stesso procedimento, fino a raggiungere il livello pi\u00f9 alto. Qui si trovava una cisterna da cui l'acqua poteva facilmente essere ridistribuita, attraverso condotti a caduta, a tutta la superficie dei giardini, sia a scopi irrigui che con funzione ornamentale.\nInfluenza culturale.\nNei giardini pensili di Babilonia sono ambientate alcune scene dell'opera \"Semiramide\" scritta da Gioachino Rossini su libretto di Gaetano Rossi (da \"Semiramide\" di Voltaire), rappresentata al Teatro La Fenice di Venezia il 3 febbraio 1823.\nDalle gazzette d'epoca si apprende che nella scenografia progettata per la prima veneziana da Giuseppe Borsato i giardini babilonesi erano raffigurati da \"basse costruzioni, due a uno e una a due piani, sovrastate da enormi piante pendule\". Qui, seduta all'interno di un fiorito \"berceau\", Semiramide pu\u00f2 liberare al meglio il suo canto e dare vita alla celebre aria con susseguente cavatina \"Bel raggio lusinghier\". Gi\u00e0 una decina di anni prima di \"Semiramide\", Rossini aveva ambientato nell'antica Babilonia un'altra delle sue opere, \"Ciro in Babilonia, o sia La caduta di Baldassare\".\nAlla figura di Nabucodonosor II si ispir\u00f2 invece Temistocle Solera per scrivere il libretto dell'opera \"Nabucco\" musicata da Giuseppe Verdi.\nVideogiochi.\nNel videogioco \"\" un livello del gioco si svolge nei giardini pensili di Babilonia. Essi tuttavia non dovrebbero esistere, essendo il gioco ambientato secoli dopo la loro distruzione.\nNella serie di videogiochi \"Civilization\" i giardini pensili sono una meraviglia disponibile per la costruzione.\nNel videogioco Titan Quest un capitolo del gioco si svolge nei giardini pensili di Babilonia. \nNella versione \"extended edition\" Del videogioco Rise of Nations i giardini pensili sono una meraviglia disponibile per la costruzione.\nAnimazione.\nNella serie animata \"Fate/Apocrypha\" \"L'Assassin dei Rossi\", per l'appunto Semiramide, utilizza i \"Giardini Pensili di Babilonia\" come Arma Nobile.\nMusica.\nTaylor Swift nella canzone \u201ccowboy like me\u201d tratta dall\u2019album \"evermore\", usa i Giardini Pensili di Babilonia come metafora su un amore perso."}
{"id": "15568", "revid": "174925", "url": "https://it.wikipedia.org/wiki?curid=15568", "title": "Colosso di Rodi", "text": "Il Colosso di Rodi era un'enorme statua di bronzo del dio solare Elio, situata probabilmente nel porto di Rodi in Grecia nel III secolo a.C. \u00c8 una delle cosiddette sette meraviglie del mondo antico.\nSecondo studi contemporanei il colosso non si sarebbe trovato all'accesso del porto, come porta di ingresso per le navi, ma era collocato su un pilastro all'interno di quella che \u00e8 conosciuta come citt\u00e0 vecchia o acropoli di Rodi (che divenne la citt\u00e0 dei cavalieri di Malta), in posizione sopraelevata sulla collinetta subito antistante al porto, in modo che fungesse da faro.\nStoria.\nNel 305 a.C., Demetrio I Poliorcete, figlio di un successore di Alessandro Magno, invase Rodi con un'armata di 40.000 uomini. La citt\u00e0 di Rodi era ben difesa e Demetrio costru\u00ec delle enormi catapulte montate sulle navi, per distruggere le mura della citt\u00e0. Dopo che una tempesta gli distrusse le navi, fu costretto a costruire una torre d'assedio ancora pi\u00f9 grande delle precedenti catapulte: i rodiesi allagarono il terreno prospiciente le mura, impedendo alla torre d'assedio di muoversi e rendendola inoffensiva. L'assedio termin\u00f2 nel 304 a.C., quando il generale Politemo arriv\u00f2 con una flotta in difesa della citt\u00e0 e Demetrio dovette ripiegare abbandonando la maggior parte dell'equipaggiamento.\nPer celebrare la loro vittoria, i rodiesi decisero di costruire una gigantesca statua in onore di Elio, il loro dio protettore. La costruzione fu affidata a Carete di Lindo che aveva gi\u00e0 costruito statue di ragguardevoli dimensioni. Il suo maestro Lisippo aveva costruito una statua di Zeus nella antica agor\u00e0 di Taranto famosa per la sua altezza pari a 40 cubiti, circa 18 metri.\nDescrizione.\nLa statua era alta circa 32 metri. Secondo l'opinione di alcuni storici, la struttura era costituita da colonne di pietra con delle putrelle di ferro inserite al suo interno, a cui venivano agganciate le piastre di bronzo del rivestimento esterno. Per costruirla fu usata come impalcatura la torre di assedio abbandonata sul posto da Demetrio.\nLa costruzione termin\u00f2 nel 293 a.C., dopo 12 anni. La statua rest\u00f2 in piedi per 67 anni, finch\u00e9 Rodi fu colpita da un terremoto nel 226 a.C., che la fece crollare. La statua rimase in terra, spezzata in pi\u00f9 pezzi e Politemo si offr\u00ec di ricostruirla, ma i rodiesi rifiutarono temendo l'ira del dio Elio a seguito della ricostruzione, la quale veniva interpretata come un'offesa nei riguardi del dio. \nNella sua \"Naturalis historia\", Plinio il Vecchio scrisse:\nTuttavia, nel 653 Rodi fu conquistata dagli arabi e questi ultimi portarono via la statua tagliandola in un numero imprecisato di blocchi e vendendola a un ebreo di Emesa, di cui si persero ben presto le tracce. Alcune interessanti memorie se ne leggono anche nel cap. 21 del \"De administrando imperio\" dell\u2019imperatore bizantino Costantino VII Porfirogenito (905 \u2013 959 d.C.), secondo il quale fu opera non di Carete bens\u00ec di Lachete di Lindio, come ben attestava l\u2019epigramma inciso alla base della statua e che cos\u00ec leggevasi \"Lachete di Lindo faceva il colosso di ottanta cubiti in Rodi\" (\u03c4\u1f78\u03bd \u1f10\u03bd \u1fec\u03cc\u03b4\u1ff3 \u03ba\u03bf\u03bb\u03bf\u03c3\u03c3\u03cc\u03bd \u1f40\u03ba\u03c4\u03ac\u03ba\u03b9\u03c2 \u03b4\u03ad\u03ba\u03b1 \u039b\u03ac\u03c7\u03b7\u03c2 \u1f10\u03c0\u03bf\u03af\u03b5\u03b9 \u03c0\u03b7\u03c7\u03ad\u03c9\u03bd \u1f41 \u039b\u03af\u03bd\u03b4\u03b9\u03bf\u03c2). Si diceva che l\u2019ebreo di Emesa (Homs), il quale poi in Siria ne aveva comprato i frammenti dal condottiero di quegli arabi che si chiamava Mabia, frantumatili per comodit\u00e0 in pezzi molto pi\u00f9 piccoli, aveva avuto bisogno di impiegare ben 980 cammelli per portarseli via.\nSecondo alcune ricostruzioni tradizionali, il Colosso di Rodi doveva raffigurare il dio Elio con le gambe divaricate e i piedi poggiati alle estremit\u00e0 del porto di Mandraki (dove ora sono presenti le due colonne su cui poggiano dei daini in bronzo) ed essere alto al punto da permettere il transito delle navi all'interno del porto; infatti si dice che fungesse anche da faro. Questa immagine tradizionale rispecchia una teoria ormai superata, dato che per garantire il passaggio delle navi le dimensioni della statua (32 metri di altezza) sarebbero state chiaramente insufficienti. Le ipotesi pi\u00f9 recenti, basate su alcune copie romane marmoree della statua di Elio, ritengono che il colosso di Rodi avesse una corona raggiata e un braccio sollevato, per cui nella postura sarebbe stato simile alla attuale Statua della Libert\u00e0 americana.\nRicostruzione della statua.\nNel corso degli anni sono state avanzate numerose ipotesi di ricostruzione del colosso, sebbene nessun progetto sia mai stato avviato.\nNel 2000, l'allora sindaco di Rodi, George Iannopoulos, annunci\u00f2 un bando pubblico per una ricostruzione che avrebbe impiegate le stesse tecniche dell'originale, con un costo stimato in circa 10 miliardi di dracme (30 milioni di euro circa), e con la speranza di ultimarlo in tempo per l'inaugurazione delle Olimpiadi di Atene del 2004.\nUn ulteriore progetto, il costo della cui realizzazione \u00e8 stimato in 200 milioni di euro per una struttura alta tra i 60 e i 100 metri, \u00e8 stato avanzato nel 2008, guidato da Dimitris Koutoulas in Grecia e portato avanti dall'artista tedesco Gert Hof, senza tuttavia che vi fosse un seguito concreto.\nNuovi Colossi.\nEsistono attualmente nel mondo diverse statue gigantesche moderne, costruite in bronzo, rame ed altri metalli e denominate a volte \"colossi\" o statue colossali, come il San Carlone ad Arona, il Monumento di Arminio in Germania e la Statua della Libert\u00e0 a New York. La statua pi\u00f9 alta nel 2021 \u00e8 la Statua dell'Unit\u00e0 indiana. In Asia ci sono diverse statue di Buddha giganti, tra le quali il grande Buddha di Ling Shan.\nNella cultura di massa.\nUn chiaro riferimento al Colosso di Rodi \u00e8 presente nel mondo immaginario delle \"Cronache del ghiaccio e del fuoco\" di George R. R. Martin: il Titano di Braavos, un'imponente statua in pietra e bronzo che costituisce il varco d'ingresso alla laguna in cui \u00e8 situata la citt\u00e0 libera di Braavos.\nNel 1961 venne distribu\u00ecto il film dal titolo \"Il colosso di Rodi\", scritto, co-sceneggiato e diretto da Sergio Leone.\nNel videogioco \"God of War II\", il Colosso di Rodi \u00e8 il primo boss del gioco, che viene animato da Atena per fermare Kratos, il quale abusa dei suoi poteri divini per aiutare gli spartani a invadere Rodi in suo nome.\nAl colosso \u00e8 ispirata la carta \"Colosso di Akros\" del gioco \"\", un golem posto a guardia della citt\u00e0 di Akros su Theros, mondo ampiamente ispirato alla Grecia classica."}
{"id": "15569", "revid": "62748", "url": "https://it.wikipedia.org/wiki?curid=15569", "title": "Mausoleo di Alicarnasso", "text": "Il mausoleo di Alicarnasso \u00e8 la monumentale tomba che Artemisia fece costruire per il marito, nonch\u00e9 fratello, Mausolo, satrapo della Caria, ad Alicarnasso (l'attuale Bodrum, in Turchia) tra il 353 a.C. e il 350 a.C. Era una delle sette meraviglie del mondo antico, fu costruito da Pitide e vi lavorarono artisti come Briasside, Leochares, Timoteo e Skopas (quest'ultimo, di Paros). Fu distrutto da un terremoto e oggi sono visibili solo alcune rovine.\nDescrizione.\nPlinio il Vecchio, nella sua \"Naturalis Historia\", ci ha lasciato una descrizione delle dimensioni dell'edificio:\nTali erano la magnificenza e l'imponenza della tomba di Mausolo che il termine \"mausoleo\" venne poi usato per indicare tutte le grandi tombe monumentali.\nAlcuni resti del Mausoleo, soprattutto i resti dei cavalli e della quadriga che vi era alla sua sommit\u00e0, sono conservati e visibili al British Museum di Londra, dove vi \u00e8 anche un'impressionante spiegazione delle proporzioni dell'opera, partendo dalle dimensioni (gi\u00e0 di per s\u00e9 notevoli) dei resti dei cavalli l\u00ec esposti.\nNella figura a destra viene citata la struttura dello Shrine of Remembrance, che \u00e8 ispirata al mausoleo di Alicarnasso. Oltre a questa struttura ne esiste anche un'altra, ispirata a questo mausoleo, che \u00e8 la House of the Temple situata al civico 1733 di Sixteenth Street NW a Washington.\nPresenta elementi architettonici quali la palmetta fiammeggiante."}
{"id": "15570", "revid": "933835", "url": "https://it.wikipedia.org/wiki?curid=15570", "title": "Faro di Alessandria", "text": "Il faro di Alessandria () era un edificio costruito sull'isola di Faro, nel porto della citt\u00e0 di Alessandria, nel III secolo a.C. sotto il regno tolemaico d'Egitto. Considerato una delle sette meraviglie del mondo, nonch\u00e9 una delle realizzazioni pi\u00f9 avanzate ed efficaci della tecnologia ellenistica, rimase in funzione fino al XIV secolo, quando venne distrutto da due terremoti.\nStoria.\nCon la creazione del regno tolemaico d'Egitto nel 305 a.C., il nuovo sovrano Tolomeo I avvi\u00f2 nella capitale Alessandria un ampio programma di edilizia pubblica monumentale, portato avanti anche dal suo figlio e successore, Tolomeo II. Sull'estremit\u00e0 esterna dell'isola di Faro, che separava il porto di Alessandria dal mar di Levante e collegata alla terraferma attraverso l\"'Heptastadion\", venne avviata la costruzione dell'alta struttura, il cui scopo era quello di aumentare la sicurezza del traffico marittimo in entrata e in uscita, reso pericoloso dai numerosi banchi di sabbia nel tratto di mare prospiciente il porto e dall'assenza di rilievi orografici. I lavori ebbero inizio intorno al 300 a.C. e terminarono circa venti anni pi\u00f9 tardi; l'edificio cost\u00f2 circa 800 talenti e fu dedicato a Zeus \"Sotere\" (), vista la sua funzione di guida e protezione dei marinai. Incerto nella storia della costruzione \u00e8 il ruolo svolto da Sostrato di Cnido, a cui era dedicata un'iscrizione sulle pareti esterne: alcune fonti lo indicano come finanziatore dell'opera, che tuttavia ebbe un costo troppo elevato per essere totalmente pagata da un privato, mentre altre affermano che fosse l'architetto della struttura.\nLa nuova struttura consentiva di segnalare la posizione del porto alle navi, di giorno mediante degli speciali specchi di bronzo lucidato che riflettevano la luce del sole fino al largo, mentre di notte venivano accesi dei fuochi. Non si hanno tuttavia descrizioni esatte del suo funzionamento, probabilmente a causa della riservatezza che, come spesso in seguito, nel mondo ellenistico era mantenuta sugli impianti di tecnologia avanzata. Si pu\u00f2 comunque supporre che il fascio luminoso del faro venisse rafforzato dall'uso di specchi parabolici, tecnica tipicamente applicata nell'era moderna: le conoscenze matematiche su cui si basano questi apparati riguardano la teoria delle coniche e la catottrica ben nota negli ambienti scientifici di Alessandria (Apollonio, Euclide). Inoltre, la forma cilindrica del contenitore della sorgente di luce induce a pensare che dal faro provenisse un fascio di luce girevole, pi\u00f9 utile per i naviganti di una sorgente fissa. La costruzione si rivel\u00f2 di grande utilit\u00e0 e indusse a costruire analoghi fari in vari altri porti del mar Mediterraneo ellenistico, ma nei secoli successivi queste tecnologie andarono perdute, come gran parte della cultura scientifico-tecnologica ellenistica. Si riprese a costruire dei fari solo nel XII secolo (la prima Lanterna di Genova \u00e8 realizzata nel 1128 o nel 1139), ma senza riflettori basati sulla teoria delle coniche. Questi verranno recuperati solo nei primi decenni del XVII secolo, in particolare da Bonaventura Cavalieri, e consentiranno la costruzione dei primi fari moderni alla fine del secolo.\nAd eccezione della Piramide di Cheope, il faro fu la pi\u00f9 longeva delle sette meraviglie. Rimase in funzione per sedici secoli, fino a quando nel XIV secolo due terremoti, quello di Creta del 1303 e uno successivo nel 1323, lo danneggiarono irreparabilmente. Nel 1326 Ibn Battuta giunto ad Alessandria descrisse la struttura affermando che quando vi torn\u00f2 la trov\u00f2 ancora pi\u00f9 in rovina rispetto alla prima visita:\nNel 1480 il sultano d'Egitto Qaytbay utilizz\u00f2 le sue rovine per la costruzione di un forte nelle vicinanze.\nDescrizione.\nSi stima che la torre fosse alta 134 metri, una delle pi\u00f9 alte costruzioni esistenti per l'epoca, e il faro, secondo la testimonianza di Flavio Giuseppe, poteva essere visto a 48 km di distanza, cio\u00e8 fino al limite consentito dalla sua altezza e dalla curvatura della superficie terrestre. Per questo \u00e8 da considerarsi il primo grattacielo della storia.\nEra costituito da un alto basamento quadrangolare, che ospitava le stanze degli addetti e le rampe per il trasporto del combustibile. A questo si sovrapponeva una torre ottagonale e quindi una costruzione cilindrica sormontata da una statua di Zeus o Poseidone, pi\u00f9 tardi sostituita da quella di Elio.\nRicerche archeologiche.\nResti della struttura del faro furono scoperti nel 1968 e l'UNESCO finanzi\u00f2 una spedizione di ricerca archeologica sottomarina guidata da Honor Frost. La squadra conferm\u00f2 la presenza di resti, ma le esplorazioni vennero interrotte per mancanza di personale e per lo stato di belligeranza in cui entr\u00f2 la zona.\nNel 1994 una nuova squadra di archeologi francesi, guidata da Jean-Yves Empereur, riprese le ricerche sul fondale marino del porto orientali di Alessandria; immagini della spedizione furono fatte dal cinematografo egiziano Asma El Bakry. La missione scopr\u00ec grandi blocchi di granito, tra le 49 e le 60 tonnellate, spesso ridotti in piccoli pezzi, 30 sfingi, 5 obelischi e colonne con incisioni risalenti al regno di Ramses II (XIII secolo a.C.). La catalogazione dei pezzi fu completata alla fine del 1995 e 36 di questi, restaurati, sono entrati a far parte delle collezioni museali di Alessandria; una statua colossale di Tolomeo II \u00e8 attualmente esposta di fronte alla moderna Bibliotheca Alexandrina.\nSempre negli anni 1990 un'altra squadra, guidata da Franck Goddio, inizi\u00f2 l'esplorazione in una diversa zona del porto. Successive indagini effettuate tramite satelliti e sonar hanno rivelato resti di altre strutture, anch'esse affondate a seguito di terremoti o maremoti. Attualmente il segretariato della Convenzione UNESCO 2001 sulla protezione del patrimonio culturale subacqueo sta lavorando con il governo egiziano per aggiungere la Baia di Alessandria, insieme ai resti del faro, alla lista dei siti culturali sommersi dell'UNESCO.\nEredit\u00e0 storico culturale.\nDal nome dell'isola \"Pharos\" ebbe etimologicamente origine il nome \"faro\" in molte lingue romanze: \"faro\" in italiano e spagnolo, \"farol\" in portoghese, \"phare\" in francese e \"far\" in rumeno."}
{"id": "15571", "revid": "1226", "url": "https://it.wikipedia.org/wiki?curid=15571", "title": "Tempio di Artemide (Efeso)", "text": "Il tempio di Artemide, o Artemisio (, ), era un tempio ionico dedicato alla dea Artemide, situato nella citt\u00e0 di Efeso, nell'attuale Turchia, a circa 50\u00a0km dalla citt\u00e0 di Smirne.\nPer le sue enormi dimensioni e la ricchezza delle decorazioni, fu considerato una delle sette meraviglie del mondo antico, ma ne rimangono oggi solo minimi resti.\nStoria.\nL'area in cui sorse l'Artemisio era frequentata gi\u00e0 dalla tarda et\u00e0 del bronzo (seconda met\u00e0 del XIV e XIII secolo a.C.). A partire dall'et\u00e0 protogeometrica i frammenti ceramici rinvenuti testimoniano l'esistenza di un culto (fine dell'XI - inizi del IX secolo a.C.), che si svolgeva probabilmente all'aperto, forse in un semplice recinto sacro.\nNella seconda met\u00e0 dell'VIII secolo a.C., o nel secondo quarto del VII secolo a.C., fu eretto il primo tempio, un periptero con cella in pietra (\"\"naos\" 1\"). Questo primo tempio fu ricostruito, nella seconda met\u00e0 del VII secolo a.C. (\"\"naos\" 2\", o \"tempio B\").\nL'edificio sacro fu ancora ricostruito nell'ultimo terzo del VII secolo a.C. di dimensioni maggiori, ma in forma di una cella priva di tetto (cella \"ipetra\", \"sekos\") e non pi\u00f9 circondata da un colonnato (\"\"sekos\" 1\", o \"tempio C1\"). Alla fine del VII secolo a.C. anche questo tempio ebbe una ricostruzione nella stessa forma (\"\"sekos\" 2\", o \"tempio C2\").\nNel 580-560 a.C. venne costruita una grande struttura in asse con il tempio, interpretato in origine come un secondo tempio (\"Hekatompedos\") e pi\u00f9 recentemente come un altare monumentale, probabilmente collegato al progetto del primo tempio in marmo, l'Artemision arcaico di Creso (\"diptero 1\").\nDurante il regno di Creso sulla Lidia, normalmente datato negli anni tra il 560 a.C. e il 546 a.C., ma con inizio forse da considerare pi\u00f9 antico, e pi\u00f9 precisamente intorno al 560 a.C., o intorno al 575 a.C., venne iniziata la costruzione del primo grande tempio diptero in marmo (\"diptero 1\" o \"tardo-arcaico\", o \"tempio di Creso\").\nIl tempio fu bruciato il 21 luglio del 356 a.C., da Erostrato, che ambiva in questo modo di passare alla storia. Il tempio era ancora in rovina quando lo stesso Alessandro lo visit\u00f2 nel 334 a.C. e propose agli efesini di finanziarne la ricostruzione.\nLa ricostruzione, finanziata dalle donazioni dei cittadini, fu completata nella prima met\u00e0 del III secolo a.C.. Il tempio sopravvisse ad un incendio all'epoca dell'imperatore Augusto e fu distrutto dall'invasione dei Goti nel 263 d.C. I suoi marmi furono reimpiegati per la costruzione della chiesa di San Giovanni ad Efeso e della basilica di Santa Sofia a Costantinopoli.\nIl Tempio di Artemide cadde in rovina o fu definitivamente distrutto nel 401 d.C.. \nSecondo fonti parzialmente attendibili, fu distrutto dai cristiani per ordine del vescovo Giovanni Crisostomo (354-407).\nGli Atti degli Apostoli riferiscono della contrapposizione fra la comunit\u00e0 giudaica ellenizzata e i cristiani convertiti dall'apostolo Paolo, gi\u00e0 nel I secolo.\nFonti antiche.\nGli autori antichi che si occuparono del tempio spesso non distinsero nettamente tra il \"tempio tardo-arcaico di Creso\" e il successivo \"tempio tardo-classico\" e, pur essendo a conoscenza delle diverse ricostruzioni, ne parlarono prevalentemente come di un unico edificio, creando a volte difficolt\u00e0 di interpretazione.\nLe origini del santuario furono considerate molto antiche: Pausania (110-180 d.C. circa) sostiene che il culto esistesse gi\u00e0 in epoca precedente alla migrazione degli Ioni e che non fosse stato fondato dalle Amazzoni, come riportava invece il poeta Pindaro. Tacito (55-120 d.C. circa) riferisce che ai tempi di Tiberio gli Efesini consideravano il santuario legato alla nascita di Apollo e Diana, che ritenevano avvenuta non a Delo, bens\u00ec in un bosco presso il fiume Cencreo, nei dintorni della citt\u00e0. Callimaco (310-235 a.C. circa) nel suo \"Inno ad Artemide\" racconta come le Amazzoni avessero eretto nei pressi di Efeso una statua della dea posta sul tronco di un albero, intorno al quale sarebbe poi stato costruito un tempio.\nErodoto (484 a.C.-dopo il 430 a.C.) riferisce che il re di Lidia Creso (560-546 a.C.) aveva donato al santuario di Efeso la maggioranza delle colonne del tempio.\nPlinio il Vecchio (23-79 d.C.) riferisce che il tempio era stato costruito in 120 anni con il denaro di tutta l'Asia e che le sue 127 colonne erano state offerte ciascuna da un diverso re. Anche Dionigi d'Alicarnasso (60 a.C. circa -7 a.C.), parlando di Servio Tullio, cita il tempio di Artemide ad Efeso come di un tempio costruito da tutti gli Ioni.\nPlinio il Vecchio riferisce che il tempio era stato costruito dall'architetto cretese Chersifrone di Cnosso, che secondo Vitruvio (80 a.C. - 15 d.C. circa) fu aiutato da Metagene, suo figlio. I due architetti scrissero un trattato dal quale probabilmente derivano le notizie sulle tecniche da loro adottate per trasportare le colonne e poi gli architravi dalla cava e per innalzare poi gli architravi sulle colonne. Secondo Diogene Laerzio (180-240 d.C.) per le fondamenta del tempio collabor\u00f2 alla progettazione anche l'architetto Teodoro di Samo, figlio di Rhoikos, che aveva lavorato, inizialmente con il padre, anche per il tempio di Hera a Samo: secondo Plinio, per evitare i problemi posti dal terreno su cui era costruito il tempio, paludoso e poco solido, le fondamenta poggiavano su un letto di carbone schiacciato e lana.\nI lunghi lavori di costruzione richiesero l'opera anche di altri architetti: secondo Vitruvio vi lavorarono anche Demetrio e Peonio di Efeso, probabilmente intorno alla met\u00e0 del V secolo a.C., oppure per la ricostruzione tardo-classica; Peonio pi\u00f9 tardi lavor\u00f2 anche al tempio di Apollo a Didima, presso Mileto.\nAnche Strabone (ante 60 a.C. - 24 d.C. circa) riferisce di Chersifrone come architetto del tempio arcaico, seguito da un altro di cui non fa il nome e che avrebbe allargato l'edificio.\nPlinio il Vecchio riferisce ancora che le dimensioni del tempio erano di 425 x 225 piedi (ovvero 125,8 x 66,6 m) e le colonne avevano un'altezza di 60 piedi (17,76 m); 36 di esse erano \"columnae caelatae\", ovvero scolpite. Sempre Plinio riferisce al tempio l'invenzione delle basi con toro e dei capitelli; il diametro delle colonne sarebbe stato 1/8 della loro altezza e l'altezza del toro sarebbe pari a 1/2 diametro; ancora i fusti avrebbero una rastremazione per cui il diametro superiore sarebbe inferiore di 1/7 a quello inferiore.\nCicerone (106-43 a.C.) riferisce che lo storico greco Timeo di Tauromenio (350-260 a.C. circa) affermava che il tempio venne bruciato la notte stessa della nascita di Alessandro Magno (21 luglio del 356 a.C.). Valerio Massimo (morto dopo il 31 d.C.) riferisce come gli Efesini avessero vietato di ricordare il nome del responsabile dell'incendio, che era invece stato tramandato dallo storico Teopompo (morto intorno al 320 a.C.). Il nome di Erostrato \u00e8 ricordato da Strabone, che riporta anche lui come fonte Teopompo, da Eliano (165-235 d.C. circa) e da Solino (III secolo d.C.).\nAncora Strabone riferisce una notizia di Artemidoro di Efeso (II-I secolo a.C.), secondo il quale lo stesso Alessandro, all'inizio della sua campagna di conquista dell'Impero persiano, propose di finanziare la ricostruzione del tempio e che gli abitanti di Efeso rifiutarono la proposta e pagarono i lavori con le donazioni e con la vendita delle colonne del tempio distrutto. Sempre Strabone ci informa, riportando ancora notizie di Artemidoro, che l'architetto fu Dinocrate, che l'altare era stato decorato da Prassitele e che erano presenti opere dello scultore Thrason.\nAntipatro di Sidone (170-100 a.C.), c descrive per la prima volta in un epigramma dell\"Antologia Palatina\" le sette meraviglie del mondo (tra cui il tempio di Artemide ad Efeso):\nIl poeta greco Antipatro \u00e8 considerato dagli storici il compilatore della lista delle meraviglie del Mondo Antico.\nScavi.\nIl riconoscimento della posizione del tempio si deve a John Turtle Wood, che lo scopr\u00ec alla fine del 1869 e vi scav\u00f2 fino al 1874, inviando diversi frammenti architettonici e scultorei al British Museum, che furono studiati da Alexander Stuart Murray. Nel 1894 l'\u00d6sterreichisches Arch\u00e4ologisches Institut riesamin\u00f2 a Efeso i frammenti scoperti da Wood e redasse una pianta.\nNel 1904-1905 David George Hogarth prosegu\u00ec, sempre per conto del British Museum, gli scavi di Wood, ripulendo lo stilobate del tempio arcaico, scavando al di sotto di esso ed esplorando anche il circostante \"temenos\" (recinto sacro). Furono visti i resti di tre fasi (A, B e C) precedenti al grande tempio arcaico (D).\nUna nuova campagna di scavo fu intrapresa negli anni 1969-1994 sotto la direzione dell'archeologo austriaco Anton Bammer, che riconobbe nel cosiddetto tempio A di Hogarth le fondazioni del \"naiskos\" costruito all'interno della cella del grande tempio arcaico di Creso e le fasi ad esso precedenti. Il tempio B di Hogarth rappresenta in realt\u00e0 solo la cella di un tempio gi\u00e0 periptero, ritenuto il pi\u00f9 antico conosciuto. In una fase successiva questo tempio venne rialzato su una piattaforma pi\u00f9 alta e in seguito, alla fine del VII secolo a.C., fu soppresso il colonnato esterno, con il tempio ridotto alla sola cella (tempio C).\nDescrizione.\nFasi primitive.\nIl primo tempio (\"\"naos\" 1\", datato nella seconda met\u00e0 dell'VIII secolo a.C. o nel secondo quarto del VII secolo a.C.: vedi sezione \"Storia\"), consisteva in una cella rettangolare con i muri costruiti interamente in pietra, circondata da una peristasi di otto colonne lignee sui lati lunghi e di quattro sui lati corti, che sorreggeva una trabeazione in legno e un tetto di materiale leggero. La cella era priva di tetto (\"ipetra\"), ma un baldacchino di tre colonne per lato copriva la statua di culto e forse un altare..\nIn un momento successivo, la struttura, distrutta da un'alluvione, venne rialzata rispetto al terreno circostante e probabilmente fu dotata di un tetto con almeno alcuni elementi di rivestimento in terracotta (\"\"naos\" 2\" o \"tempio B\"), datato nella seconda met\u00e0 del VII secolo a.C.: vedi sezione \"Storia\": si tratterebbe del primo esempio conosciuto di quest'uso in Asia Minore.\nAlla fine del VII secolo a.C. questo edificio fu sostituito da una struttura di maggiori dimensioni, con ante sporgenti e priva di peristasi, che ebbe due fasi successive e forse non fu mai completata (\"\"sekos\" 1 e 2\", o \"tempio C1 e C2\").\nTempio \"di Creso\".\nIntorno al 560 a.C. fu iniziata l'erezione del grande tempio ionico arcaico, per il quale il re della Lidia Creso dedic\u00f2 le colonne. I lavori durarono a lungo: forse fino al 525 a.C. per il completamento delle colonne e forse addirittura il 470-460 a.C. per il termine della trabeazione. Il tempio fu attribuito all'architetto Chersifrone, di Cnosso, e a suo figlio Metagene, che scrissero un trattato sulla sua edificazione, mentre l'architetto Teodoro di Samo, che aveva lavorato al tempio di Hera a Samo, contribu\u00ec alla creazione di solide fondamenta nel terreno paludoso.\nCome molti templi di Artemide in Asia Minore era orientato ad ovest (anzich\u00e9 ad est come in genere in templi greci).\nSappiamo che l'edificio, interamente in marmo locale, era un tempio diptero, ovvero con due file di colonne che circondavano le cella, sopra una bassa crepidine a due gradini.\nLo stilobate misurava 115 x 55 m.\nIl tempio aveva due o tre file di 8 colonne sulla fronte occidentale (tempio \"ottastilo\"), con l'intercolunnio centrale pi\u00f9 ampio, due file di 9 colonne sul retro (con gli intercolunni centrali pi\u00f9 ristretti) e due file di 20 o 21 colonne sui lati (con gli ultimi due intercolunni verso la facciata principale occidentale pi\u00f9 larghi). Davanti alla cella era un pronao molto profondo, suddiviso in tre navate da due file di 4 colonne.\nAnche in questa fase la cella rimase priva di soffitto (\"ipetra\") e al suo interno si trovava un \"naiskos\" (piccolo tempietto o edicola sacra) con davanti un altare. Sul fondo della cella, la presenza di un muro trasversale testimonia l'esistenza di un \"adyton\" (spazio riservato ai sacerdoti, santuario).\nUn altare monumentale, di cui si sono viste solo parte delle fondazioni, si trovava gi\u00e0 in questa fase in asse con il tempio davanti alla sua facciata.\nElevato del tempio arcaico.\nDell'elevato del tempio arcaico restano solo frammenti, che consentono diverse ipotesi ricostruttive. Frammenti di rilievi piani con figure potrebbero infatti appartenere non ai plinti inferiori delle basi delle colonne, come nella fase successiva, ma ad un basso fregio continuo disposto alla base del muro della cella o inserito nella trabeazione. Come nella fase successiva inoltre erano presenti rocchi di colonna decorati con scene di processione, riservate probabilmente alla facciata principale occidentale.\nLe colonne dovevano raggiungere un'altezza di circa 18 m (pari a circa 12 volte il diametro di base e sono dunque particolarmente esili.\nLe basi erano della forma asiatica, con un toro scanalato sopra due scozie separate da tondini. Il fusto delle colonne poteva avere 40, 44 o 48 scanalature a spigolo vivo: in quelli con scanalature pi\u00f9 fitte, queste erano alternativamente pi\u00f9 larghe e pi\u00f9 strette. I capitelli ionici sono di una forma nella quale lo sviluppo della forma canonica, secondo le forme tipiche dell'Asia Minore, era gi\u00e0 avviato e sono dunque stati datati ad una fase avanzata della costruzione, intorno al 540 a.C..\nLe colonne della facciata avevano una maggiore ricchezza decorativa, con i capitelli ionici dalle volute ornate da rosette e dotati forse di un collarino decorato, con il toro superiore delle basi decorato da un motivo di foglie (\"kyma lesbio\") e con i rocchi scolpiti, collocati nella parte inferiore del fusto, subito sopra la base, o alla sua parte superiore, subito sotto il capitello ionico, nella posizione di un collarino.\nSono molto scarsi i resti della trabeazione: non conosciamo n\u00e9 l'architrave, n\u00e9 i dentelli. La cornice terminava superiormente con una grande sima con decorazioni scolpite.\nTempio tardo-classico.\nDopo l'incendio del 356 a.C., il tempio venne ricostruito (\"diptero 2\") sulla stessa pianta del precedente tempio \"di Creso\" (\"diptero 1\"), ma su uno stilobate fortemente rialzato, alto 2,68 m e a cui si accedeva per mezzo di 13 gradini. Le dimensioni dello stilobate erano maggiori di quelle del tempio arcaico e raggiungevano 125,16 x 64,79 m. All'interno l'antico \"adyton\" fu sostituito da un opistodomo, che si apriva sul colonnato del retro con altre tre colonne.\nI fusti delle colonne avevano 24 scanalature separate da listelli e le basi ripetevano le forme di quelle del tempio arcaico. Furono scolpiti nuovi rilievi per i rocchi scolpiti delle \"columnae caelatae\", uno dei quali, rinvenuto nei primi scavi ottocenteschi, si conserva al British Museum di Londra. Secondo Plinio uno di questi rocchi sarebbe attribuibile allo scultore Skopas.\nAnche la trabeazione riprese il modello del tempio pi\u00f9 antico, ma le figure della sima superiore, ai lati dei gocciolatoi a testa di leone, furono rimpiazzate da un disegno vegetale pi\u00f9 convenzionale. Sui lati corti il tempio era dotato regolarmente di un frontone, come mostrano le raffigurazioni sulle monete: al centro del timpano era presente un'apertura, forse destinata a diminuire il peso gravante sulle colonne.\nAltare monumentale.\nImmediatamente ad ovest della facciata del tempio tardo-classico, gli scavi hanno rimesso in luce la piattaforma a U (39,70 x 16,67 m), pavimentata con lastre di forma poligonale o trapezoidale. L'altare, nella stessa posizione di quello del tempio tardo-arcaico, era in questa fase circondato su tre lati da un doppio colonnato, poggiante su uno zoccolo alto 3,40 m e aperto sul lato opposto al tempio, con gradini che permettevano l'accesso."}
{"id": "15572", "revid": "1718925", "url": "https://it.wikipedia.org/wiki?curid=15572", "title": "Statua di Zeus a Olimpia", "text": "La statua di Zeus Olimpio a Olimpia era una scultura crisoelefantina alta circa dodici metri, realizzata dallo scultore ateniese Fidia nel 432 a.C. e collocata nella navata centrale del Tempio di Zeus a Olimpia. Oggi scomparsa, nell'antichit\u00e0 venne considerata una delle sette meraviglie del mondo.\nStoria.\nA completamento del grande tempio, la cui costruzione termin\u00f2 verso il 456 a.C., fu chiamato ad Olimpia intorno al 436 a.C. lo scultore Fidia. Tra il completamento del tempio e la commissione della statua trascorsero vent'anni; i sacerdoti di Olimpia scelsero di affidare il lavoro a Fidia solo dopo l'inaugurazione ad Atene della sua \"Atena Parth\u00e9nos\" statua di culto all'interno del Partenone ad essa dedicato nel 438 a.C. A disposizione dello scultore fu messo un edificio, a ovest del tempio, in cui sono rimaste tracce e reperti dei materiali impiegati: avorio, ceramica, pasta vitrea e ossidiana, punteruoli, palette, martelli, lamine di piombo e altro. Fidia oper\u00f2 probabilmente con numerosi aiuti e complet\u00f2 l'opera intorno al 433 a.C., visto che l'anno seguente torn\u00f2 ad Atene.\nLa statua rimase nel santuario per oltre ottocento anni, suscitando sempre stupore e meraviglia nei fedeli. L'imperatore romano Caligola (37-41), secondo Svetonio, cerc\u00f2 inutilmente di impossessarsi della statua con ogni mezzo per portarla a Roma.\nSecondo la tradizione che risale a Cedreno, storico bizantino dell'XI secolo, all'inizio del V secolo, quando il santuario era ormai in abbandono, la statua entr\u00f2 a far parte della collezione di opere d'arte pagane di Lauso, che la pose nel proprio palazzo a Costantinopoli, il quale and\u00f2 distrutto assieme alla collezione nell'incendio del 475. Il santuario \u00e8 rimasto distrutto, probabilmente a seguito dell'incendio dello stesso provocato in base a un editto di Teodosio II .\nFino al 1955-56 gli unici documenti materiali o iconografici relativi alla statua di Zeus consistevano in monete romane e gemme incise, ma in quegli anni furono scoperte, nei pressi del luogo che era stato identificato come la bottega di Fidia, le matrici di terracotta che erano state usate per la lavorazione del manto, sulle quali cio\u00e8 le lamine d'oro erano state martellate pezzo per pezzo. Grazie alle matrici (le pi\u00f9 ampie venivano rinforzate con listelli di ferro) si vide anche come le lamine d'oro venissero decorate con frammenti di vetro.\nDescrizione.\nDella statua, nonostante l'enorme fortuna che ebbe nel mondo antico, non rimangono copie. Al contrario, l'opera risulta ampiamente e dettagliatamente descritta dagli scrittori del mondo greco e latino, che crearono attorno ad essa una ricca aneddotica. Anche le dimensioni della statua sono state ricostruite sulla base delle numerose descrizioni provenienti dagli autori classici. Lo storico e geografo Strabone, ad esempio, riporta un episodio (\"Geografia\", libro VIII 3, 30) secondo cui lo stesso Fidia avrebbe detto a Paneno (suo collaboratore nella realizzazione del simulacro, insieme a Kolotes) di aver tratto ispirazione per la scultura del suo Zeus da alcuni versi dell'Iliade: \"Disse, e con le nere sopracciglia il Cronide accenn\u00f2; le chiome ambrosie del sire si scompigliarono sul capo immortale: scosse tutto l'Olimpo\".\nIl basamento della statua crisoelefantina occupava un'area di pi\u00f9 di sei metri per dieci, e doveva superare i 12 metri di altezza.\nL'impressione di monumentalit\u00e0 doveva essere accentuata dalla non troppo felice proporzione delle dimensioni tra essa e la struttura in cui era collocata: pur essendo il tempio di dimensioni considerevoli, la testa di Zeus, rappresentato seduto in trono, ne sfiorava il soffitto, tanto che Strabone ebbe a scrivere che, se il dio si fosse alzato in piedi, avrebbe scoperchiato il tempio.\nUn'esauriente descrizione ci viene dalle pagine di Pausania: Zeus reggeva nella mano destra una Nike (vittoria) d'oro e avorio, mentre nella sinistra teneva uno scettro su cui poggiava l'aquila d'oro, simbolo della divinit\u00e0. Il dio indossava sandali e il mantello di lamina d'oro era decorato con fiori di giglio in pietra dura e pasta vitrea. Il trono, crisoelefantino anch'esso e decorato con ebano e pietre preziose, recava in rilievo numerose rappresentazioni di ispirazione storica e mitologica, idealmente collegate alle decorazioni gi\u00e0 presenti nel tempio.\nConsiderata una delle \"Sette meraviglie\" ne resta la seguente descrizione di Pausania:"}
{"id": "15576", "revid": "124241779", "url": "https://it.wikipedia.org/wiki?curid=15576", "title": "356 a.C.", "text": ""}
{"id": "15577", "revid": "2912", "url": "https://it.wikipedia.org/wiki?curid=15577", "title": "William G. Cochran", "text": ""}
{"id": "15578", "revid": "1833487", "url": "https://it.wikipedia.org/wiki?curid=15578", "title": "Torre di Pisa", "text": "La torre di Pisa (popolarmente conosciuta come torre pendente e, a Pisa, il Campanile o la Torre) \u00e8 il campanile della cattedrale di Santa Maria Assunta, nella celeberrima piazza del Duomo di cui \u00e8 il monumento pi\u00f9 famoso per via della caratteristica pendenza, simbolo di Pisa e fra i simboli iconici d'Italia. Si tratta di un campanile a s\u00e9 stante alto 57 metri (58,36 metri considerando il piano di fondazione) costruito nell'arco di due secoli, tra il dodicesimo e il quattordicesimo secolo. Con una massa di 14\u00a0453 tonnellate, vi predomina la linea curva, con giri di arcate cieche e sei piani di loggette. La pendenza \u00e8 dovuta a un cedimento del terreno sottostante verificatosi gi\u00e0 nelle prime fasi della costruzione.\nL'inclinazione dell'edificio misura 3,97\u00b0 rispetto all'asse verticale. La torre \u00e8 gestita dall'Opera della Primaziale Pisana, ente che gestisce tutti i monumenti della Piazza del Duomo di Pisa. \u00c8 stata proposta come una delle sette meraviglie del mondo moderno.\nStoria.\nLa costruzione.\nI lavori iniziarono il 9 agosto 1173. Le fondamenta vennero lasciate a riposare per un anno intero. Alcuni studi attribuiscono la paternit\u00e0 del progetto all'architetto pisano Diotisalvi, che nello stesso periodo stava costruendo il battistero. La costruzione fu fermata durante l'inizio del terzo anello.\nLe analogie tra i due edifici sono infatti molte, a partire dal tipo di fondazioni. Altri suggeriscono invece Gherardi, mentre secondo il Vasari i lavori furono iniziati da Bonanno Pisano. La tesi del Vasari fu ritenuta valida soprattutto dopo il ritrovamento nelle vicinanze del campanile di una pietra tombale col nome del Bonanno, murata nell'atrio dell'edificio; inoltre nell'Ottocento fu rinvenuto sempre nei dintorni un frammento epigrafico di materiale rosa, probabilmente un calco su cui venne fusa una lastra metallica, che trova collocazione sullo stipite della porta di ingresso dell'edificio. Su tale frammento si legge, rovesciato: \"cittadino pisano di nome Bonanno\". Tale calco con tutta probabilit\u00e0 era relativo alla porta regia del Duomo, distrutta durante l'incendio del 1595.\nLa prima fase dei lavori fu interrotta a met\u00e0 del terzo piano, a causa del cedimento del terreno su cui sorge la base del campanile. La cedevolezza del terreno, costituito da argilla molle normalconsolidata, \u00e8 la causa della pendenza della torre e, sebbene in misura minore, di tutti gli edifici nella piazza.\nI lavori ripresero nel 1275 sotto la guida di Giovanni di Simone e Giovanni Pisano, aggiungendo alla costruzione precedente altri tre piani. Nel tentativo di raddrizzare la torre, i tre piani aggiunti tendono a incurvarsi in senso opposto alla pendenza. Il campanile fu completato alla met\u00e0 del secolo successivo, aggiungendo la cella campanaria.\nI restauri.\nDalla sua costruzione lo strapiombo \u00e8 sostanzialmente aumentato, ma nel corso dei secoli ci sono stati anche lunghi periodi di stabilit\u00e0 o addirittura di riduzione della pendenza. Nel corso dell'Ottocento il campanile fu interessato da importanti restauri, che portarono, ad esempio, all'isolamento del basamento della torre. I lavori, effettuati sotto la direzione di Alessandro Gherardesca, contribuirono a sfatare definitivamente la teoria, sostenuta da alcuni studiosi dell'epoca, secondo la quale il campanile sarebbe stato pensato pendente sin dalla sua origine.\nDifatti, i saggi del terreno effettuati durante i restauri portarono alla luce la presenza di una notevole quantit\u00e0 di acqua sotterranea che rendeva cedevole il terreno. Per far fronte a questo problema, ne vennero aspirate grandi quantit\u00e0 dal sottosuolo con l'ausilio di pompe, ma ci\u00f2 favor\u00ec il fenomeno della subsidenza e il conseguente aumento della pendenza della torre. Negli ultimi decenni del XX secolo l'inclinazione aveva subito un deciso incremento, tanto che il pericolo del crollo si era fatto concreto. Nel 1993 lo spostamento dalla sommit\u00e0 dell'asse alla base era stato valutato in circa 4,47 metri, ovvero circa 4,5 gradi.\nDurante i lavori di consolidamento, iniziati nel 1990 e terminati alla fine del 2001, la pendenza del campanile \u00e8 stata ridotta tramite cerchiatura di alcuni piani, applicazione temporanea di tiranti di acciaio e contrappesi di piombo (fino a 900 tonnellate) e sottoescavazione, riportandola a quella che, presumibilmente, doveva avere 200 anni prima. Inoltre, si \u00e8 consolidata la base per consentire di mantenere in sicurezza la torre per almeno altri tre secoli, permettendo cos\u00ec l'accesso ai visitatori. A partire dal 2004, \u00e8 iniziato il restauro di tutte le superfici lapidee esterne e il restauro e l'allestimento degli ambienti interni. Alcuni di questi interventi sono stati realizzati grazie ai fondi del gioco del Lotto, in base a quanto regolato dalla legge n. 662/1996.\nDal marzo 2008 la torre ha raggiunto il livello definitivo di consolidamento sotto il profilo dell'inclinazione, attestatosi di nuovo su 3,97\u00b0, un valore che dovrebbe rimanere inalterato per almeno altri 300 anni. Il successo dell'operazione \u00e8 legato al nome di Michele Jamiolkowski, docente del Politecnico di Torino e presidente del Comitato internazionale per la Salvaguardia della Torre di Pisa dal 1990 al 2003, a quello di Carlo Viggiani, docente del Dipartimento di ingegneria geotecnica dell'Universit\u00e0 degli Studi di Napoli Federico II e presidente del Comitato internazionale per la conservazione dei monumenti e dei siti storici e a quello dell'ingegnere John Boscawen Burland, professore del Dipartimento di ingegneria civile dell'Imperial College di Londra.\nDopo vent'anni, il 22 aprile 2011 sono terminati i lavori di restauro delle superfici lapidee, sia sugli esterni sia negli interni.\nStruttura.\nLa struttura del campanile incorpora due stanze: una alla base della torre, nota come sala del Pesce, per via di un bassorilievo raffigurante un pesce; tale sala non ha soffitto, essendo di fatto il cavo della torre. L'altra invece \u00e8 la cella campanaria, al settimo anello. Delimitata dalle mura del camminamento superiore, \u00e8 anch'essa a cielo aperto e al centro, tramite un'apertura, \u00e8 possibile vedere il pian terreno della torre.\nSono inoltre presenti tre rampe di scale: una ininterrotta dalla base fino al sesto anello, dove si esce all'esterno; una, a chiocciola pi\u00f9 piccola che porta dal sesto anello al settimo; infine una ancor pi\u00f9 piccola, sempre a chiocciola, che porta dal settimo anello alla sommit\u00e0.\nCampane.\nLe campane suonano prima delle messe in duomo e a mezzogiorno tramite un sistema di elettrobattagli.\nAnticamente ogni campana era adibita a un momento della giornata liturgica. Ad esempio la Pasquereccia suonava per Pasqua, la Terza nell'ora terza del giorno (le nove di mattina), la campana del Vespruccio all'ora dei vespri (le sei del pomeriggio).\nSi ha notizia di una campana sottratta alla chiesa di San Michele a Guamo, presso Lucca, poi rifusa per formare \u00abnuovo concerto\u00bb.\nLa campana di San Ranieri, si chiamava originariamente \"Giustizia\" e si trovava nell'omonimo palazzo. Soleva suonare per le morti dei traditori e, si suppone, suon\u00f2 anche per la morte del conte Ugolino. Fu portata sul campanile nel XV secolo a sostituire l'originale Pasquareccia e rifusa in seguito nel 1606.\nAltre torri pendenti a Pisa.\nSebbene sia la pi\u00f9 famosa, il campanile di Santa Maria Assunta non \u00e8 l'unica torre pendente a Pisa: il suolo costituito per lo pi\u00f9 da sabbia e argilla \u00e8 causa dell'inclinazione di altre due torri campanarie, oltre a diversi edifici: il campanile della chiesa di San Nicola, all'estremit\u00e0 opposta di via Santa Maria, vicino al Lungarno, che manifesta un'inclinazione di 2,5 gradi, e il campanile della chiesa di San Michele degli Scalzi (in questo caso anche la chiesa \u00e8 pendente), a met\u00e0 strada del viale delle Piagge (lungofiume situato nella parte est della citt\u00e0), che risulta inclinato di 5 gradi."}
{"id": "15580", "revid": "1652635", "url": "https://it.wikipedia.org/wiki?curid=15580", "title": "Empire State Building", "text": "LEmpire State Building \u00e8 un grattacielo in stile art d\u00e9co della citt\u00e0 di New York, situato nel quartiere Midtown del distretto di Manhattan, all'angolo tra la Fifth Avenue e la West 34th Street.\nDivenuto uno dei maggiori simboli della citt\u00e0, con i suoi 443 metri di altezza (antenna compresa), \u00e8 stato l'edificio pi\u00f9 alto del mondo tra il 1931 e il 1967, con il completamento della torre di Ostankino a Mosca, ed il grattacielo pi\u00f9 alto del mondo fino al 1970, quando fu completata la Torre Nord del World Trade Center. Riassunse il primato cittadino dopo gli attentati dell'11 settembre 2001, e torn\u00f2 al secondo posto nel 2014, con l'inaugurazione del One World Trade Center. Dal 1981 risulta iscritto al \"National Historic Landmark Program\" come monumento nazionale.\nNel 2000 la American Society of Civil Engineers lo ha proposto come una delle sette meraviglie del mondo moderno e nel 2007 ha ottenuto il primo posto nella classifica degli edifici pi\u00f9 amati redatta dall'American Institute of Architects.\nOgni anno \u00e8 meta turistica di quattro milioni di visitatori che affollano la terrazza panoramica dell'ottantaseiesimo piano e l'osservatorio al centoduesimo.\nStoria.\nIl contesto storico.\nPer comprendere appieno la sfida che port\u00f2 alla realizzazione dell'Empire State Building bisogna sapere che la grande esplosione demografica che visse New York nei primi anni del XX secolo la port\u00f2 a raggiungere i dieci milioni di abitanti e pertanto a superare l'area metropolitana di Londra, fino ad allora considerata la pi\u00f9 estesa al mondo. Grazie anche alle favorevoli condizioni geologiche dell\u2019isola di Manhattan, ne consegue che tra il 1908 e il 1974 New York divenne il luogo dove vennero realizzati i grattacieli pi\u00f9 alti del mondo e ci\u00f2 favor\u00ec una costante competizione che coinvolse committenti e architetti.\nGli edifici preesistenti.\nAlla fine del XVIII secolo, il luogo sul quale sorge l'attuale grattacielo, si trovava nel terreno della fattoria di un certo John Thompson, che includeva anche un piccolo lago soprannominato Sunfish Pond.\nNel 1827 l'intera propriet\u00e0 fu acquistata per dollari dalla famiglia Astor, che vi fece costruire la propria residenza. Nel corso del XIX secolo i discendenti degli Astor fecero costruire accanto alla loro dimora il primo grande albergo della citt\u00e0, nominandolo Waldorf Astoria. Nella primavera del 1929 il prestigioso albergo, noto per essere anche il ritrovo dell'aristocrazia cittadina, facente parte dell'esclusivo gruppo noto come \"Four Hundred\", chiuse i battenti per trasferirsi nell'attuale sede al 301 di Park Avenue.\nIl complesso di edifici che ospitavano l'albergo venne acquistato nell'estate dello stesso anno da un gruppo di imprenditori, formato da John Jakob Raskob, un ex dirigente della General Motors, e altri illustri personaggi della finanza cittadina come Coleman du Pont, Pierre S. du Pont, Louis G. Kaufman ed Ellis P. Earle; insieme formarono la Empire State Corporation nominando come presidente Alfred E. Smith, ex governatore dello Stato di New York.\nLa genesi del progetto.\nIl progetto per la realizzazione del nuovo edificio fu affidato allo studio Lamb &amp; Harmon che produsse i disegni definitivi di un edificio in stile art d\u00e9co in appena due settimane, traendo spunto da quelli gi\u00e0 realizzati per la Carew Tower di Cincinnati e per il Reynolds Building di Winston-Salem; la destinazione d'utilizzo del nuovo edificio fu da subito quella commerciale, con l'intento di ospitare i numerosi uffici delle crescenti attivit\u00e0 della citt\u00e0. Il progetto iniziale prevedeva un'altezza inferiore di soli ottanta piani, un limite mai superato fino ad allora da nessun edificio ma l'agguerrita competizione innescata dal vicino Chrysler Building port\u00f2 tuttavia a variare il progetto in corso d'opera, con l'aggiunta di ulteriori piani e del pennone sommitale che port\u00f2 l'edificio all'intentato traguardo di centotr\u00e9 piani.\nUn grande cantiere.\nIl cantiere di quello che sarebbe diventato il pi\u00f9 alto grattacielo del mondo apr\u00ec il 24 settembre del 1929 con lo smantellamento di tutti gli edifici che componevano il vecchio Waldorf Astoria, mentre le grandi operazioni di scavo per le fondamenta iniziarono il 22 gennaio del 1930, a pochi mesi dal crollo borsistico del 1929.\nIl 17 marzo del 1930 si inizi\u00f2 a lavorare all'assemblaggio della struttura di acciaio, che venne completata il 19 settembre, dopo appena 23 settimane e con un anticipo di dodici giorni rispetto alle previsioni. I lavori di completamento proseguirono altrettanto rapidamente al ritmo di quattro piani a settimana impiegando circa 3\u00a0400 operai, in gran parte immigrati italiani e irlandesi, affiancati da una cospicua minoranza di nativi Mohawk provenienti dalla riserva canadese di Kahnawake, assunti per la loro ottima capacit\u00e0 di equilibrio anche a considerevoli altezze; tuttavia il cantiere dovette registrare il decesso di sei operai durante i lavori.\nPer la sua efficiente organizzazione e per la tecnologia all'avanguardia utilizzata, il cantiere venne visitato da molti esperti del settore e studenti universitari di molti Paesi; complessivamente dur\u00f2 soltanto ventun mesi, di cui quattordici impiegati per l'effettiva costruzione dell'edificio, allo scopo di togliere al vicino Chrysler Building il recente titolo di grattacielo pi\u00f9 alto del mondo. Il nome venne scelto in onore dello Stato di New York, storicamente noto come \"Empire State\" ma probabilmente fu suggerito anche dalla curiosa coincidenza con il nome della cava dell'Indiana da dove proveniva la pietra utilizzata per il rivestimento esterno: \"Empire Mill Land\".\nL'evento inaugurale.\nLa cerimonia di inaugurazione fu un evento solenne e si tenne, come previsto, il 1\u00ba maggio 1931 alla presenza del sindaco Jimmy Walker, del governatore dello Stato di New York Franklin D. Roosevelt, del presidente della Empire State Building Corporation Alfred Smith e del presidente degli Stati Uniti d'America Herbert Hoover, che da Washington accese personalmente l'illuminazione del grattacielo tramite un collegamento via radio con la Casa Bianca. L'edificio pass\u00f2 alla storia per i suoi primati: il grattacielo pi\u00f9 alto del mondo, quello costruito pi\u00f9 velocemente e il primo ad avere pi\u00f9 di cento piani, divenendo presto uno dei simboli di New York e dell'America stessa. L'evento inaugurale culmin\u00f2 con un pranzo dall'ottantacinquesimo piano che venne ricordato come \u00abil pranzo pi\u00f9 alto del mondo\u00bb, mentre il giorno successivo l'edificio apr\u00ec ufficialmente al pubblico.\nUn esordio difficile.\nMalgrado il ragguardevole risultato raggiunto, nel periodo immediatamente successivo alla sua costruzione, in piena grande depressione, gli uffici rimasero quasi interamente vuoti, costringendo la propriet\u00e0 a far accendere alcune luci al suo interno per evitare che ci\u00f2 si capisse; questo inutile stratagemma valse al grattacielo l'ironico soprannome di \"Empty State Building\".\nNei primi anni trenta il grattacielo risent\u00ec della concorrenza del vicino Rockefeller Center e risult\u00f2 affittato soltanto per un quarto della sua superficie commerciale. A salvare dalla bancarotta la societ\u00e0 di gestione di questo grande edificio fu proprio la sua considerevole altezza. L'apertura di un osservatorio posto al penultimo piano e l'accesso al pubblico della grande terrazza dell'ottantaseiesimo piano lo fecero diventare una delle maggiori attrazioni turistiche; successivamente nei locali interni adiacenti a essa venne anche realizzata una cappella dove era possibile sposarsi. Gli introiti dei primi anni derivati dal costante flusso turistico eguagliarono l'importo complessivo della rendita degli affitti.\nNel 1933 l'edificio godette di una prima, vera notoriet\u00e0 mediatica quando fu scelto come luogo ipotetico per la scena finale del celebre film \"King Kong\", nel quale il gigantesco animale, aggrappato al pennone dell'edificio, \u00e8 intento a combattere contro gli aerei che gli danno la caccia.\nNel 1945 l'edificio, ancora in parte sfitto, fu oggetto di una collisione aerea da parte di un velivolo militare che si schiant\u00f2 accidentalmente sul lato nord causando quattordici vittime.\nLa ripresa economica.\nIl bilancio della societ\u00e0 di gestione dell'edificio divenne positivo non prima della fine degli anni quaranta e nel 1951 la Empire State Building Corporation, provata dalla difficile gestione economica dei primi anni, vendette il grattacielo all'imprenditore immobiliare Roger L. Stevens per 34 milioni di dollari, che nel 1954 lo vendette nuovamente a un gruppo immobiliare di Chicago diretto da Henry J. Crown per l'esorbitante cifra di 54 milioni di dollari, la pi\u00f9 alta pagata fino ad allora per un singolo edificio. Nel corso degli stessi anni cinquanta venne installato un primo impianto di illuminazione esterna a partire dal settantaduesimo piano e al pennone sommitale vennero aggiunte antenne e ripetitori per le trasmissioni televisive. Da allora svariati piani dell'edificio ospitano studi televisivi e radiofonici.\nLa perdita del primato.\nDopo trentasei anni l'Empire State Building perse il primato di edificio pi\u00f9 alto del mondo in favore della torre di Ostankino completata a Mosca nel 1967, in piena guerra fredda. Nel 1970 la Torre Nord del World Trade Center gli tolse anche il primato del grattacielo pi\u00f9 alto del mondo e di New York. \nHa riottenuto il primato di edificio pi\u00f9 alto di New York con il crollo delle \"Twin Towers\" negli attentati dell'11 settembre 2001 e torn\u00f2 al secondo posto nel 2014, con l'inaugurazione del One World Trade Center. Ciononostante, esso \u00e8 rimasto uno dei simboli pi\u00f9 riconoscibili della citt\u00e0 e, con la sua cima illuminata, scandisce tuttora immancabilmente i maggiori eventi cittadini, nazionali e mondiali.\nGli anni recenti.\nNel 1962 il grattacielo venne sottoposto a un primo intervento conservativo delle facciate esterne, che consistette in un'approfondita operazione di lavaggio che dur\u00f2 circa sei mesi e al termine della quale venne installato un nuovo impianto di illuminazione che sostitu\u00ec quello originale installato nel 1956.\nNel 1984 venne sostituito anche il secondo impianto di illuminazione con uno nuovo costituito da tubi neon.\nNel 1986 l'edificio fu iscritto nel \"National Historic Landmark Program\" e pertanto da allora \u00e8 considerato monumento nazionale. Il grattacielo fu nuovamente messo in vendita nel 1991, diventando oggetto di un'agguerrita contesa tra alcuni fra i maggiori imprenditori immobiliari del mondo: il giapponese Hidekei Yokoi, l'ereditiera Leona Helmsley, l'uomo d'affari Peter Malkin e Donald Trump, che riusc\u00ec ad aggiudicarsi la maggioranza dell'immobile nel 2000.\nIn seguito al drammatico crollo delle Torri Gemelle negli attentati terroristici dell'11 settembre 2001, l'Empire State Building torn\u00f2 ad essere l'edificio pi\u00f9 alto di New York, ma ormai soltanto il quarto pi\u00f9 alto degli Stati Uniti, dopo la Willis Tower, Trump International Hotel and Tower di Chicago e il 432 Park Avenue della stessa New York.\nIl 19 marzo del 2002 il grattacielo venne nuovamente venduto alla W&amp;H Properties dell'imprenditore immobiliare Peter Malkin.\nIl riconquistato primato newyorkese fu nuovamente infranto il 30 aprile 2012, giorno in cui la Freedom Tower dell'One World Trade Center, ancora in cantiere, raggiunse e super\u00f2 l'altezza dell'Empire State Building. Il nuovo grattacielo venne poi completato il 30 giugno 2013.\nNel 2010 la Empire State Reality Trust, societ\u00e0 di amministrazione dell'edificio rappresentata da Anthony Malkin, ha sostenuto un'importante ristrutturazione da oltre 550 milioni di dollari che ha riportato l'edificio allo splendore di un tempo.\nDescrizione.\nCaratteristiche tecniche.\nLo schema costruttivo adottato per l'intero edificio non fu particolarmente innovativo, ma si rivel\u00f2 estremamente funzionale: i tempi di realizzazione furono cos\u00ec brevi da diventare uno dei primati pi\u00f9 difficili da superare. Il progetto del grattacielo prevedeva tale rapidit\u00e0 di esecuzione grazie all'assemblaggio delle tonnellate di travi d'acciaio della struttura portante. Secondo le leggi in vigore al tempo della costruzione, l'intera armatura d'acciaio \u00e8 stata rivestita di mattoni o colate di calcestruzzo per garantire una maggiore resistenza al calore in caso di incendio. Le fondazioni, poste a circa 17 metri di profondit\u00e0 su un fondo roccioso di scisti, contano 210 pilastri costituiti da travi in acciaio annegate nel calcestruzzo, indispensabili a sorreggere le circa tonnellate dell'intero edificio che si erge per 103 piani, con una superficie totale di e un'altezza complessiva di 443,2 metri.\nIl rivestimento esterno \u00e8 costituito da complementari elementi prefabbricati come i pannelli in alluminio con sobrie decorazioni \"d\u00e9co\" posti tra le 6\u00a0514 finestre e blocchi di pietra calcarea dell'Indiana ancorate esternamente alla struttura di acciaio, mentre il rivestimento interno delle pareti perimetrali \u00e8 stato realizzato con circa 10 milioni di mattoni. A completare l'opera di finitura vi fu infine la posa esterna dei pannelli e delle finiture in alluminio anodizzato.\nEsterni.\nL'edificio, il cui disegno \u00e8 caratterizzato da un'austera e simmetrica sobriet\u00e0 tipicamente art d\u00e9co, \u00e8 il risultato della sovrapposizione e dell'intersezione di svariati moduli a parallelepipedo che si sommano a varie altezze al di sopra dell'ampio basamento rettangolare di soli sei piani, generando una variet\u00e0 di spazi per terrazze e la caratteristica forma rastremata che ottemperava le leggi del piano regolatore dell'epoca. I prospetti nord e sud si differenziano dai due laterali per una maggiore larghezza e per l'evidente scanalatura centrale, mentre il settantaduesimo e l'ottantaseiesimo piano ospitano un articolato impianto di illuminazione policromatica esterno originariamente installato negli anni cinquanta e rinnovato per la seconda volta nel 2012, che illumina nottetempo gli ultimi 30 piani e la cima dell'edificio con appositi giochi di luce colorata in occasione di specifici eventi celebrativi.\nIl portale di ingresso sulla Fifth Avenue \u00e8 sormontato da una lastra scolpita di marmo nero di Svezia, mentre la pietra calcarea utilizzata per la facciata \u00e8 la Limestone di estrazione locale.\nAll'ottantaseiesimo piano vi \u00e8 la pi\u00f9 grande terrazza panoramica dell'edificio raggiungibile tramite i 73 ascensori \"Otis\" e dotata di plance di osservazione con binocoli da cui si pu\u00f2 godere di un ampio panorama sulla citt\u00e0 e su i suoi dintorni fino a scorgere i territori degli stati confinanti.\nLa parte terminale dell'edificio \u00e8 costituita da un possente pennone che originariamente era di 46 metri e culminava con la terrazza del 103\u00ba piano sormontata da una cupola tronca. Esso venne realizzato con l'intento di ancorare i dirigibili consentendo l'uscita dei passeggeri sulla terrazza ma in seguito questa funzione si rivel\u00f2 pericolosa e impraticabile, quindi il pennone venne portato a 62 metri con l'aggiunta di una lunga asta metallica che venne utilizzata per l'installazione di antenne, luci, ripetitori radiotelevisivi e un grande parafulmine che viene colpito dalle scariche elettriche con una media di 500 volte l'anno.\nLa porzione originaria del pennone ospita l'osservatorio del 102\u00ba piano a 381 metri d'altezza, anch'esso aperto al pubblico.\nInterni.\nIl grande atrio di ingresso al 350 della Fifth Avenue \u00e8 anch'esso un esempio di art d\u00e9co ed \u00e8 decorato con marmo nero belga, marmo rosa Formosa e marmo di Rocheron di origini europee. A completare l'apparato decorativo dell'atrio vi sono una serie di simboli dell'era moderna raffigurati in medaglioni metallici cromati incastonati nelle pareti e finiture in alluminio e foglia d'oro a 23 carati. Sulla parete di fondo dell'atrio di ingresso, decorata con applicazioni a rilievo in alluminio, \u00e8 presente un anemometro restaurato nel 2007 e collegato alla stazione meteorologica ospitata al 103\u00ba piano, che tuttavia dispone anche di pi\u00f9 moderni sistemi elettronici di rilevazione.\nL'ampio utilizzo di marmo si estende anche per le parti comuni dell'edificio come gli ampi corridoi, i numerosi ascensori e alcuni saloni che sono rivestiti da un'alternanza di marmo verde, marmo Cardiff e Westfield di origine locale per un totale di circa 30\u00a0500 metri quadrati.\nL'edificio ospita esclusivamente locali commerciali di uffici, tra cui circa una quarantina di studi televisivi e radiofonici di emittenti private, una filiale della Bank of America, alcuni negozi, un supermercato e mezza dozzina di ristoranti e caffetterie.\nOltre ai numerosi uffici l'edificio ospita l'incessante flusso di visitatori che vi accede ogni giorno dalle 8 del mattino alle 2 di notte. Al secondo piano vi \u00e8 la biglietteria, dove vi sono anche gli accessi controllati dal personale di sicurezza e un ampio percorso che si disloca fino agli ascensori che conducono all'ottantesimo piano; da qui il percorso prosegue con la visita alla mostra permanente che riporta cenni storici e immagini della costruzione dell'edificio. Dall'ottantesimo piano si prosegue per i restanti sei piani con gli ascensori o tramite le scale per raggiungere l'ottantaseiesimo piano, dove si ha accesso alla terrazza e si pu\u00f2 anche proseguire per l'osservatorio del centoduesimo piano con un altro ascensore.\nAl 2007 l'edificio ospita quotidianamente circa 21\u00a0000 persone che lavorano nei numerosi uffici; 250 sono gli addetti alla gestione turistica dell'edificio e 150 sono i tecnici dediti alla manutenzione. Questa grande concentrazione di persone fa dell'Empire State Building il secondo pi\u00f9 grande complesso di uffici degli Stati Uniti dopo il Pentagono.\nNella radicale e ambiziosa ristrutturazione interna del 2010 sono stati spesi circa 550 milioni di dollari, di cui 120 per trasformare il grattacielo in un edificio ad alimentazione ecosostenibile secondo i pi\u00f9 moderni criteri di rispetto ambientale, che nel 2011 gli ha valso il massimo riconoscimento del LEED (Leadership in Energy and Environmental Design). Questo nuovo primato lo rende il pi\u00f9 alto grattacielo con la certificazione LEED.\nIl panorama.\nL'Empire State Building offre una delle pi\u00f9 celebri piattaforme di osservazione, nonch\u00e9 la prima della citt\u00e0 per altezza e anzianit\u00e0, essendo stato l'edificio il pi\u00f9 alto del mondo fino al 1967. Dalla sua apertura \u00e8 stata visitata da oltre 110 milioni di persone.\nDalla terrazza dell'ottantaseiesimo piano del grattacielo \u00e8 possibile osservare un vasto panorama a 360 gradi sulla citt\u00e0 e, in giornate particolarmente limpide, \u00e8 possibile vedere i territori dei quattro Stati confinanti: Massachusetts, Connecticut, New Jersey e Pennsylvania. All'ingresso \u00e8 possibile chiedere al personale addetto il grado di visibilit\u00e0 del panorama espresso in miglia.\nDal 2005 \u00e8 nuovamente accessibile anche il secondo osservatorio del centoduesimo piano ricavato all'interno della struttura del pennone sommitale; esso \u00e8 completamente chiuso da vetrate ed \u00e8 raggiungibile con un ascensore che parte dall'ottantaseiesimo piano.\nSuicidi.\nDurante gli anni vi sono stati molti tentativi di suicidio, quasi tutti riusciti nel loro tragico intento. Il primo si verific\u00f2 nel 1931 tra gli stessi lavoratori quando, prima del completamento dell'edificio, un operaio si gett\u00f2 dagli ultimi piani appena dopo essere stato licenziato. Durante i successivi anni se ne contarono circa una trentina tra cui quello di Frederick Eckert, che si lanci\u00f2 dalla terrazza dell'osservatorio al centoduesimo piano atterrando sulla sottostante terrazza dell'ottantaseiesimo, e quello dell'ex militare della marina William Lloyd Rambo, che si gett\u00f2 dalla stessa terrazza dell'ottantaseiesimo piano nel dicembre 1943.\nIl 1\u00ba maggio 1947 vi fu quello pi\u00f9 noto e sconcertante, quando la ventitreenne Evelyn Francis McHale si lanci\u00f2 dalla terrazza dell'ottantaseiesimo piano e piomb\u00f2 fatalmente su una limousine nera parcheggiata in strada. Ci\u00f2 che stup\u00ec fu il corpo della giovane vittima che giaceva supino e praticamente intatto sull'abitacolo sfondato della vettura, tanto da essere fotografato da Robert Wiles, uno studente accorso sul posto. Il gesto estremo della ragazza fu motivato in un biglietto autografo che la vittima lasci\u00f2 sulla terrazza dell'ottantaseiesimo piano che recitava la seguente frase: \u00abHe's much better off without me... I wouldn't make a good wife for anybody.\u00bb La fotografia venne anche pubblicata il 12 maggio dello stesso anno dalla nota rivista statunitense \"Life\" riferendosi a essa come \u00abthe most beautiful suicide\u00bb e fu acquistata anni pi\u00f9 tardi dal noto esponente della Pop art Andy Warhol, che la elabor\u00f2 intitolando l'opera \"Suicide (fallen body)\" e la inser\u00ec nella serie di serigrafie intitolata \"Death and disaster\".\nA seguito di questo evento la terrazza dell'ottantaseiesimo piano fu dotata di adeguate protezioni metalliche che ne ostacolano lo sporgersi. Tuttavia vi furono altri due tentativi fortunatamente falliti, uno nel 1979 da parte di Elvita Adams che, dopo essersi lasciata cadere dalla medesima terrazza dell'ottantaseiesimo piano venne sbattuta contro l'edificio da una violenta corrente d'aria ascensionale e atterr\u00f2 sul cornicione del piano sottostante, riportando soltanto la frattura di un'anca; stessa sorte tocc\u00f2 al ventiseienne Nathaniel Simon, altro aspirante suicida che il 25 aprile 2013 atterr\u00f2 indenne sul cornicione dell'ottantacinquesimo piano. In entrambi i casi i due sopravvissuti furono tratti in salvo dal personale di sicurezza dell'edificio.\nI casi pi\u00f9 recenti di suicidio risalgono al 2004, al 2006 al 2007 e al 2010; il 13 aprile 2007 Moshe Kanovsky, un giovane avvocato di Brooklyn, \u00e8 morto dopo un salto nel vuoto dal sessantanovesimo piano.\nNel 2010 Cameron Dabaghi, uno studente ventunenne della Yale University, si \u00e8 tolto la vita gettandosi dalla terrazza dell'ottantaseiesimo piano in un giorno di pioggia.\nIncidenti.\nL'incidente aereo del 1945.\nNel 1945 l'edificio venne colpito accidentalmente da un velivolo. Alle 9:40 di sabato 28 luglio, a causa di una fitta foschia, un \"Mitchell B-25\" della US Air Force pilotato dal colonnello William Franklin Smith Jr. impatt\u00f2 contro il prospetto nord dell'edificio tra il settantanovesimo e l'ottantesimo piano uccidendo il pilota e altre tredici persone che occupavano gli uffici del \"National Catholic Welfare Council\"; tuttavia l'incendio divampato fu tempestivamente domato e spento in circa quaranta minuti. Uno dei motori dell'aereo fuoriusc\u00ec da una finestra della parte opposta dell'edificio precipitando sul tetto di un edificio adiacente, mentre l'altro motore e uno dei carrelli caddero nella tromba di uno degli ascensori. Durante l'impatto l'operatrice Betty Lou Oliver, che era in uno degli ascensori, precipit\u00f2 per settantacinque piani all'interno della cabina, ma si salv\u00f2 grazie al sistema frenante dell'impianto, entrando nel registro del \"Guinness dei Primati\" per il numero di piani da cui precipit\u00f2 indenne.\nL'ascensore precipitato.\nNel pomeriggio del 19 gennaio 2000 un altro incidente rischi\u00f2 di trasformarsi in dramma, quando una cabina di uno dei numerosi ascensori precipit\u00f2 per quaranta piani con dentro Shameka Peterson e Joe Masoraca, due impiegati di un ufficio al quarantaquattresimo piano del grattacielo. I due superstiti rimasero illesi nonostante la caduta libera della cabina di oltre centocinquanta metri, arrestata soltanto all'ultimo istante dal sistema frenante dell'impianto. A seguito dell'episodio l'amministrazione, all'epoca sotto il controllo del magnate Donald Trump, annunci\u00f2 un'ispezione straordinaria di tutti i 73 ascensori, anche per tranquillizzare le migliaia di turisti che quotidianamente frequentano l'edificio.\nSparatorie.\nL'Empire State Building \u00e8 stato anche teatro di due sparatorie. La prima ha avuto luogo il 23 febbraio 1997 sulla terrazza dell'ottantaseiesimo quando Abu Kamal, un ex insegnante di 69 anni di origine palestinese, armato di una pistola ha ucciso una persona e ne ha ferite altre sei prima di suicidarsi.\nUn secondo episodio analogo \u00e8 avvenuto il 24 agosto 2012 lungo il marciapiede della Fifth Avenue di fronte all'edificio, dove il cinquantanovenne Jeffrey T. Johnson ha ucciso a colpi di pistola un ex collega del posto di lavoro da lui perso nel 2011. L'omicida \u00e8 stato poi ucciso con sedici colpi da alcuni poliziotti accorsi sul luogo, dopo aver manifestato la volont\u00e0 di continuare a sparare. Nella sparatoria sono rimasti lievemente feriti anche nove passanti, soltanto tre dei quali colpiti direttamente da proiettili.\nUtilizzi specifici.\nEmittenti radiotelevisive.\nL'Empire State Building ospita fin dal principio svariati uffici commerciali ma \u00e8 anche sede di svariati studi radiofonici e televisivi. La prima emittente a trasmettere i primi segnali radiotelevisivi sperimentali il 22 dicembre 1931 fu la RCA, che affitt\u00f2 i locali dell'ottantacinquesimo piano e fece installare una prima antenna sulla cima del pennone. Dal 1940 si stabilirono anche alcune altre emittenti radiofoniche tra cui il canale commerciale WNBT, stabilitosi nel 1940 e, in seguito, la nota emittente NBC che ha mantenuto la sua sede fino al 1950.\nL'edificio, al 2015, ospita le seguenti emittenti radiofoniche e televisive:\nAttivit\u00e0 commerciali.\nOltre alle svariate emittenti radiotelevisive, l'edificio ospita gli uffici delle seguenti attivit\u00e0 commerciali:\nEventi.\nDal 1978 nel grattacielo si svolge la \"Empire State Building Run-Up\", ovvero la competizione sportiva che prevede la scalata fino all'ottantasettesimo piano percorrendo i 1\u00a0576 gradini delle numerose rampe di scale.\nNel 1994 l'edificio fu scalato a mani nude dal noto atleta e scalatore francese Alain Robert.\nNell'aprile del 2014 la Ford ha festeggiato il 50\u00ba anniversario della \"Mustang\" esponendo l'ultimo modello sulla terrazza dell'ottantaseiesimo piano, analogamente a quanto gi\u00e0 avvenuto nel 1964 con il lancio commerciale del primo modello.\nL'illuminazione.\nL'Empire State Building \u00e8 uno dei simboli di riferimento della citt\u00e0 e, con la sua cima illuminata, scandisce immancabilmente i maggiori eventi cittadini e mondiali. Il primo impianto di illuminazione esterno dell'edificio venne installato nel 1956 alla base del settantaduesimo piano ed era costituito da 4 proiettori rotanti di un metro e mezzo di diametro.\nNel 1984 l'impianto venne rinnovato da Douglas Leigh e i proiettori sostituiti con 880 tubi neon da 75 watt ciascuno di cui 220 in posizione verticale installati sulla parte superiore del pennone.\nIl 26 novembre 2012 uno spettacolo inedito condotto da Alicia Keys ha inaugurato il nuovo impianto di illuminazione che ha sostituito i precedenti neon da un nuovo sistema di proiettori LED programmati tramite un sistema computerizzato. Questo nuovo impianto consente di illuminare la cima dell'edificio fino a sedici milioni di colori ma offre altres\u00ec la possibilit\u00e0 di creare un'illuminazione pi\u00f9 dinamica consentendo anche effetti incrociati, ondulatori o stroboscopici.\nLa tabella sottostante elenca i principali eventi e la relativa illuminazione adottata.\nOltre alle consuete colorazioni programmate per gli eventi prestabiliti, su richiesta \u00e8 possibile scegliere e prenotare per uno specifico evento il colore dell'illuminazione.\nLa cima dell'Empire State Building ha assunto altre specifiche colorazioni come elencato di seguito.\nL'edificio nella cultura di massa.\nIl cinema ha grandemente contribuito alla sua fama, ambientandovi scene di molteplici pellicole. La prima apparizione cinematografica \u00e8 in \"King Kong\", nel cui celebre finale il gigantesco gorilla viene ucciso dal fuoco degli aerei proprio in cima al grattacielo; tuttavia fu soltanto una citazione poich\u00e9 lo scenario venne ricostruito negli studi di Hollywood. Successivamente l'edificio appare nel film \"Un amore splendido\" di Leo McCarey dove \u00e8 menzionato e utilizzato come set per celebrare il matrimonio civile tra i due protagonisti che poi nella trama non avverr\u00e0.\nNel 1964 Andy Warhol gli dedica un documentario, \"Empire\", che ne consacra il ruolo di emblema.\nNel 2000 il grattacielo \u00e8 stato fotografato e messo come copertina in \"Standing on the Shoulder of Giants\", il quinto album della band britannica Oasis.\nNei primi capitoli del videogioco \"Max Payne\" \u00e8 possibile trovare nel covo degli antagonisti una grande ricostruzione illuminata del grattacielo con la scritta in neon \"welcome 2 new york\".\nOltre a svariate altre apparizioni cinematografiche, l'edificio \u00e8 il luogo di ambientazione anche di alcune serie televisive come \"Gossip Girl\", \"Jessie\" e \"White Collar\".\nInfine, nella saga letteraria \"Percy Jackson e gli dei dell'Olimpo\" il grattacielo \u00e8 l'ingresso per il monte Olimpo."}
{"id": "15582", "revid": "1318658", "url": "https://it.wikipedia.org/wiki?curid=15582", "title": "Teatro dell'Opera di Sydney", "text": "Il teatro dell'Opera di Sydney (\"Sydney Opera House\", in inglese) costituisce una delle pi\u00f9 significative architetture realizzate nel XX secolo e tale da rappresentare quasi un'icona non solo per la citt\u00e0 di Sydney, in cui sorge, quanto per l'Australia stessa. \nIl progetto \u00e8 dell'architetto danese J\u00f8rn Utzon, affiancato per i calcoli strutturali dalla societ\u00e0 di ingegneria londinese Arup. \nDescrizione.\nSituato nella baia di Sydney, dotato di un parco di divertimenti a sud e di un grande parcheggio per le autovetture accessibile da Macquarie Street, ben collegato e vicino all'enorme Sydney Harbour Bridge, l'edificio e i suoi dintorni rappresentano spesso una meta per i turisti che - per la maggior parte senza interesse alcuno per l'opera - affollano l'edificio semplicemente per visitarne la struttura.\nSecondo alcuni critici, i gusci a sezione sferica possono ricordare la flottiglia di barche a vela che si reca in crociera nei mari australiani.\nL'acustica dell'intera struttura, particolarmente quella del teatro dell'opera, non sempre ha avuto apprezzamento e anzi ha ricevuto critiche fino a essere giudicata insoddisfacente rispetto alla funzione per cui \u00e8 stata edificata; infatti vi sono state continue richieste per una ristrutturazione degli spazi, un \"restyling\" che preveda lo spostamento del teatro dell'opera alla sala concerto, pi\u00f9 grande e pi\u00f9 adatta acusticamente, con conseguente spostamento della Sydney Symphony Orchestra in una nuova sala.\nIl 28 settembre 1973 avvenne la pre-inaugurazione dell'Opera House con \"Vo\u00efna i mir\" (\"Guerra e pace\") di Sergei Prokofiev.\nIl teatro dell'opera (Opera Theatre da 1.530 posti) venne inaugurato dalla regina Elisabetta II il 20 ottobre 1973. L'apertura fu trasmessa in televisione, con fuochi d'artificio e l'esecuzione della Nona sinfonia di Beethoven.\nNella sala dei concerti da 2.700 posti si trova il grande organo a canne, un organo dotato di 10.500 canne, installato nel 1979.\nNel 2007 \u00e8 entrato a far parte dei patrimoni dell'umanit\u00e0 sotto l'egida dell'UNESCO."}
{"id": "15584", "revid": "37401", "url": "https://it.wikipedia.org/wiki?curid=15584", "title": "Cattedrale di Aquisgrana", "text": "La cattedrale imperiale di Santa Maria (in tedesco: \"Marienkaiserdom\") \u00e8 il principale luogo di culto cattolico di Aquisgrana, in Germania, sede vescovile della diocesi omonima e la pi\u00f9 antica cattedrale del Nord Europa.\nStoria.\nNel 786, Carlo Magno diede inizio alla costruzione della cappella del suo palazzo, la Cappella Palatina, che costituisce il nucleo pi\u00f9 antico della cattedrale.\nPer 600 anni, dal 936 al 1531, la chiesa di Aquisgrana fu la chiesa di incoronazione per 30 regnanti del Sacro Romano Impero. La citt\u00e0 fu saccheggiata pi\u00f9 volte dai vichinghi e nell'881, la chiesa venne convertita, in segno di disprezzo verso i franchi e la loro religione, in una stalla.\nNei secoli successivi, l'edificio venne arricchita di nuove cappelle laterali, in vario stile.\nCon l'erezione della diocesi di Aquisgrana nel 1801, la chiesa ha assunto il titolo di cattedrale.\nLa cattedrale di Aquisgrana \u00e8 stata il primo monumento tedesco ad essere incluso, nel 1978, nelle lista dell'UNESCO dei Patrimonio dell'umanit\u00e0, come pure \u00e8 stato uno dei primi tre beni storici in Europa.\n\u00c8 inoltre candidato come una delle sette meraviglie moderne.\nTomba di Carlo Magno.\nAlla sua morte, nell'814, Carlo Magno fu sepolto nella sua chiesa, dove i suoi resti sono tuttora conservati in uno scrigno, insieme al suo trono e il suo busto reliquiario.\nNell'anno 1000, Ottone III fece aprire la cripta di Carlo Magno. Si disse che il corpo dell'imperatore fu trovato in notevole stato di conservazione, seduto su un trono di marmo, vestito con gli abiti imperiali, con la sua corona in testa, con i Vangeli aperti in grembo e lo scettro in mano. Nella tomba vennero ritrovati evangeliario dell'Incoronazione. Un grande affresco che rappresenta Ottone e i suoi nobili che ammirano l'imperatore defunto fu dipinto sulla parete della sala grande del municipio.\nNel 1165, l'imperatore Federico Barbarossa apr\u00ec ancora la cripta e fece disporre le spoglie in un sarcofago romano scolpito nel marmo, che si diceva essere quello in cui Augusto fu sepolto. Le ossa vi riposarono fino al 1215, quando Federico II le fece trasferire in uno scrigno di oro e argento.\nPer sopportare l'enorme flusso di pellegrini, tra il 1355 e il 1414 fu costruito un coro in stile gotico, che fu consacrato nell'anno 1414, seicentesimo anniversario della morte di Carlo Magno.\nDescrizione.\nPianta.\n Ingresso\n Westwerk\n Trono di Carlo Magno \n Cappella Palatina\n Matroneo e deambulatorio\n Altare maggiore\n Pulpito\n \"Marienschrein\"\n Coro\n Sarcofago di Carlo Magno\n Cappella di San Mattia\n Cappella di Sant'Anna\n Cappella Ungherese\n Cappella dei Santi Nicola e Michele\n Cappella dei Santi Carlo e Uberto\nStruttura.\nLa cattedrale ha assunto il suo aspetto attuale nel corso di oltre un millennio. La struttura attuale \u00e8 il frutto di aggiunte fatte all'edificio centrale, la Cappella Palatina.\nIl cuore del complesso \u00e8, appunto, la Cappella Palatina che, pur essendo oggi sorprendentemente piccola al confronto delle aggiunte successive, al tempo della sua costruzione era la pi\u00f9 grande cupola a Nord delle Alpi.\nSi accede alla Cappella Palatina tramite un Westwerk, sormontato da torre cuspidata; sul lato opposto dell'ottagono, in asse con l'ingresso, vi \u00e8 il coro gotico. Intorno alla Cappella Palatina, poi, si aprono varie cappelle laterali, di dimensioni differenti fra di loro, tra cui la pi\u00f9 importante \u00e8 la \"Nikolaus- und Michaeliskapelle\", ove si trovano le tombe dei canonici.\nWestwerk.\nSul lato occidentale dell'ottagono, si trova il \"Westwerk\", coevo alla Cappella Palatina, che costituisce l'ingresso principale alla cattedrale.\nEsso \u00e8 costituito da una torre principale a pianta quadrangolare affiancato da due torri pi\u00f9 piccole, all'interno delle quali si trovano le scale a chiocciola che consentono di salire al matroneo della Cappella Palatina. Alla base della torre quadrangolare, vi \u00e8 l'ingresso della chiesa, costruito in stile barocco nel XVIII secolo, con triplice portale bronzeo. Pi\u00f9 in alto vi \u00e8 una trifora gotica, sormontata da una loggetta. La torre termina con la cella campanaria, coperta con cuspide piramidale e decorata con quattro piccole guglie agli angoli.\nLa torre campanaria \u00e8 unita alla cupola tramite uno stretto camminamento sospeso e coperto.\nCappella Palatina.\nLa \"Cappella Palatina\" (in tedesco: \"Kaiserkapelle\") \u00e8 una costruzione ottagonale di circa 31 m d'altezza e 16 m di diametro, sostenuta da forti pilastri. Al di sopra degli archi della galleria si erge un tamburo ottagonale finestrato, su cui poggia la cupola che copre lo spazio centrale. Attorno a questi pilastri corre un periambolo di 16 lati con basse volte a crociera, sopra cui si trova un'alta galleria, coperta anch'essa da volte e chiusa da cancelli di bronzo in stile carolingio.\nLe colonne che adornano gli interstizi dell'ottagono sono per lo pi\u00f9 antiche e provengono da Roma, Treviri e Ravenna. Nel matroneo, al di sopra dell'ingresso, si trova il \"trono di Carlo Magno\".\nQuesto ottagono carolingio fu iniziato e completato nel 796 secondo lo stile bizantino dal mastro Oddone da Metz. Fu consacrata durante la festa dei Re Magi dell'804 da papa Leone III.\nCoro.\nIn asse con il westwerk, si trova il coro gotico. Questo, \u00e8 costituito da un unico grande ambiente che misura 25 m di lunghezza, 13 m di larghezza e 32 m di altezza.\nNelle pareti, si aprono altissime bifore, con vetrate policrome, su ispirazione della Sainte-Chapelle di Parigi. Nel coro si trovano il Sarcofago di Carlo Magno, realizzato dagli orafi di Aquisgrana nel 1215 per volere di Federico II di Svevia, e il \"Marienschrein\", reliquiario contenente le fasce e il perizoma di Ges\u00f9, la veste di Maria e il sudario di Giovanni Battista. Nel passaggio tra la Cappella Palatina e il coro, si trova il moderno altare maggiore, il cui paliotto \u00e8 costituito dalla \"Pala d'Oro\" (1020), costituita da diciassette pannelli di lamina d'oro con rilievi. Sulla destra dell'altare, vi \u00e8 il \"pulpito\", costruito per volere di Enrico II il Santo, realizzato tra il 1002 e il 1014.\nCappelle laterali.\nLungo il perimetro della Cappella Palatina, si aprono delle cappelle minori. Queste sono:\nTesoro della cattedrale.\nIl tesoro della cattedrale di Aquisgrana mette in mostra capolavori dell'arte sacra dei periodi tardo-classico, carolingio, ottoniano e staufiano; tra di essi ve ne sono di unici come la \"Croce di Lotario\", il \"busto di Carlo Magno\" e il \"sarcofago di Persefone\". Il tesoro della cattedrale \u00e8 considerato tra i pi\u00f9 importanti tesori ecclesiastici dell'Europa settentrionale.\nOrgani a canne.\nNelle campate nord-est e sud-est del matroneo della Cappella Palatina, si trova l'organo a canne Johannes Klais Orgelbau \"opus 1719\", frutto dell'ampliamento (1991-1993) dell'organo \"opus 1492\" (1973), a sua volta ampliamento dell'organo \"opus 982\", costruito nel 1939. Lo strumento, a trasmissione integralmente elettrica, \u00e8 costituito da due corpi distinti, denominati \"Organo Nord\" (corpo di sinistra) e \"Organo Sud\" (corpo di destra). I registri, in totale 59, sono distribuiti sulle tre tastiere, di 56 note ciascuna, e la pedaliera concava di 30.\nSul tratto di matroneo che separa la Cappella Palatina dal coro, si trova l'organo a canne Johannes Klais Orgelbau \"opus 1718\", costruito nel 1994 e suonabile anche dalla consolle dell'organo maggiore. Lo strumento, a trasmissione mista (meccanica per i manuali e il pedale, elettrica per i registri), ha tre tastiere di 56 note ciascuna ed una pedaliera concava di 30.\nNella chiesa, si trova anche un organo positivo costruito nel 1850 dall'organaro italiano Cesare Zoboli. Lo strumento, a trasmissione integralmente meccanica, ha un'unica tastiera e pedaliera. Nella cattedrale, vi \u00e8 inoltre un organo a cassapanca, costruito nel 2004 dall'organaro Martin Scholz. Lo strumento, a trasmissione integralmente meccanica, ha un'unica tastiera senza pedaliera."}
{"id": "15585", "revid": "215257", "url": "https://it.wikipedia.org/wiki?curid=15585", "title": "Cammino di Santiago di Compostela", "text": "Il Cammino di Santiago di Compostela \u00e8 una rete di itinerari che, a partire dal Medioevo, i pellegrini hanno percorso attraverso l'Europa per giungere alla Cattedrale di Santiago di Compostela, presso la quale si troverebbero le reliquie dell'Apostolo San Giacomo il Maggiore. Ad oggi, l'itinerario pi\u00f9 utilizzato \u00e8 il cosiddetto \"camino Franc\u00e9s\", lungo circa 800\u00a0km, che normalmente vengono percorsi in circa un mese. Nel 1993 le strade francesi e spagnole che compongono l'itinerario sono state dichiarate Patrimonio dell'umanit\u00e0 dall'UNESCO.\nStoria.\nGli inizi (secolo IX e X).\nIl Cammino di Santiago di Compostela \u00e8 legato alla presenza della tomba di Giacomo il Maggiore e al suo ritrovamento, che risale al IX secolo. Sebbene l'Apostolo venne decapitato in Palestina nell'anno 44 d.C. dal re Erode Agrippa I (), la \"Legenda Aurea \" racconta che i suoi discepoli, con una barca guidata da un angelo, ne trasportarono il corpo in Galizia, regione dove Giacomo si spinse per evangelizzare le popolazioni di cultura celtica, per poi seppellirlo in un bosco vicino a Iria Flavia, il porto romano pi\u00f9 importante della zona. \nLe informazioni scritte pi\u00f9 antiche di come fu scoperta la tomba del Santo, si trovano in un manoscritto del 1077 chiamato Concordia di Antealtares, nel quale si racconta che, sotto il regno di Alfonso II il Casto (791-842), re delle Asturie, un eremita chiamato Pelagio, che viveva nei pressi di una chiesa, ebbe la rivelazione che la tomba di San Giacomo il Maggiore si trovava nelle vicinanze, mentre diversi parrocchiani della chiesa dissero di aver visto delle luci simili a stelle sopra un determinato luogo sul monte Liberon. Subito comunicarono questi eventi a Teodomiro, il vescovo di Iria, il quale, dopo tre giorni, scopr\u00ec in quel luogo una necropoli che conteneva dei corpi, uno dei quali aveva la testa mozzata.\nPer questo motivo si pensa che la parola \"Compostela\" derivi da \"Campus Stellae\" (campo della stella) o da \"Campos Tellum\" (terreno di sepoltura).\nAttorno all'anno 825, il re Alfonso il Casto, part\u00ec da Oviedo con la sua corte per visitare la tomba del Santo e per questo viene considerato il primo pellegrino della storia. Egli ordin\u00f2 la costruzione di una prima chiesa: si trattava di un tempietto piuttosto semplice, a navata unica e pianta quadrata, al cui interno era ospitata la tomba. Il culto dell'Apostolo si diffuse presto nella popolazione cristiana della penisola e, pochi decenni dopo la scoperta della tomba, questo fatto fu raccolto in martirologi e diffuso nell'Europa cristiana occidentale. Una comunit\u00e0 di monaci benedettini si stabil\u00ec in quello che era conosciuto come \"Locus Sancti Iacobi\". Questa venne attaccata nel 858 dai vichinghi, che la posero sotto assedio finch\u00e9 non vennero scacciati dalle truppe asturiane.. Nel 895 una donazione del re Alfonso III, il Magno, permise di ingrandire la basilica: il nuovo tempio terminato nel 899 era costituito da tre navate, con un'abside quadrangolare che ospitava la tomba del Santo.\nIniziarono cos\u00ec i primi pellegrinaggi alla tomba dell'apostolo (\"Peregrinatio ad limina Sancti Jacobi\"), dapprima dalle Asturie e dalla Galizia, poi da tutta l'Europa: gi\u00e0 nel primo decennio del X secolo furono inviate lettere al re Alfonso III dalla citt\u00e0 di Tours per chiedere informazioni sulla tomba apostolica. Successivamente, si hanno le prime testimonianze scritte di pellegrini al di fuori della penisola iberica: nel 950 fu Godescalco, Vescovo di Le Puy, a compiere il pellegrinaggio; nel 959 l'abate di Montserrat; nel 961 una delle figure ecclesiastiche pi\u00f9 importanti in Francia: l'Arcivescovo di Reims.\nLa diffusione (secoli XI e XII).\nIl processo di \"reconquista\" conobbe un impulso importante durante questo periodo. I re asturiani e leonesi (che nelle loro donazioni all'apostolo chiesero il suo aiuto di fronte al nemico) riuscirono a espandere i territori cristiani per controllare l'intera Meseta settentrionale mentre i Navarresi consolidarono il loro dominio sull'alto Ebro. In questi anni si diffuse rapidamente nella tradizione popolare e nell'iconografia religiosa, l'immagine potente di \"Santiago Matamoros\", vessillo della ribellione della Spagna al dominio islamico. Tale devozione fu principalmente sostenuta da parte del monachesimo cluniacense e dettagliatamente documentata nel \"Codex calixtinus\", che faceva di Santiago il pilastro divino della riconquista dell'Europa meridionale dal dominio degli invasori musulmani, facendo di san Giacomo una sorta di protettore dei cristiani dalle scorrerie e invasioni di popoli islamici. La scena originaria della miracolosa intercessione del Santo Apostolo fu individuata nella Rioja, quando, nella battaglia di Clavijo (844), secondo la leggenda, Santiago, su un cavallo bianco, avrebbe guidato alla vittoria l'esercito cristiano di Ramiro I delle Asturie contro i musulmani di Al-Andalus.\nQuesta avanzata per\u00f2 si arrest\u00f2 con la salita al potere del califfo Almanzor che riguadagn\u00f2 parte dei territori e organizz\u00f2 continue incursioni. In una di queste, nel 997 arriv\u00f2 a distruggere e saccheggiare Santiago di Compostela, ma rispett\u00f2 il sepolcro del santo, permettendo che i pellegrinaggi continuassero. Dopo la morte di Almanzor (1002), il califfato fu immerso in una lunga guerra civile che fin\u00ec per disintegrarlo nei regni di Taifa.\nIn questo contesto favorevole, il pellegrinaggio a Compostela conobbe una notevole crescita che lo rese uno dei tre grandi pellegrinaggi cristiani. La devozione a San Giacomo si diffuse fortemente in tutto il continente, portando le persone dalla Francia, dalle Fiandre, dall'Impero Germanico, dall'Italia o dall'Inghilterra a intraprendere il viaggio verso la sua tomba. Come conseguenza di questo fenomeno, la diocesi acquist\u00f2 grande ricchezza e potere, tanto che nel 1095 il vescovo Diego Gelm\u00edrez, inizi\u00f2 la costruzione della nuova Cattedrale, arricchendola con numerose reliquie. I lavori terminarono nel 1211, quando la cattedrale fu finalmente consacrata durante il regno di Alfonso IX.\nNel corso del XII secolo, le autorit\u00e0 collaborarono alla diffusione del Cammino emanando regolamenti per proteggere i pellegrini: nel 1114 il consiglio di Le\u00f3n diede loro la libert\u00e0 di circolare nel regno, mentre nel 1123 il Concilio Lateranense I stabil\u00ec a livello europeo la scomunica per chi li avrebbe derubati. Nel 1170 fu creato l'ordine di Santiago, inizialmente destinato a proteggere i pellegrini e in seguito fortemente coinvolto nella reconquista e nel ripopolamento dei nuovi territori. Contemporaneamente i nobili e gli ecclesiastici cercarono di migliorare le condizioni del Cammino anche dal punto di vista infrastrutturale: vennero infatti fondati ostelli lungo il percorso, costruiti ponti e soppressi i pedaggi. In questo modo, entro la fine del secolo, lungo l'intero itinerario proveniente dai Pirenei, era stata completata una infrastruttura di accoglienza sicura. \nFu in questo periodo (intorno al 1140) che venne realizzata la prima guida scritta che sia giunta fino a noi: si tratta del \"Liber Peregrinationis\" (parte dell'opera \"Liber Sancti Iacobi\") che descriveva le rotte francesi per raggiungere il passo dei Pirenei e la successiva rotta per Compostela. Questo manoscritto avrebbe influenzato lo sviluppo del Cammino e la sua diffusione nel Cristianesimo occidentale.\nL'Apogeo del Cammino (secoli XIII, XIV e XV).\nNel corso del XIII secolo, il pellegrinaggio a Compostela era diventato un fenomeno popolare molto diffuso, tanto che un inviato francese alla corte del Khan mongolo, nel 1253 raccont\u00f2 di avere trovato un monaco nestoriano che stava iniziando il suo viaggio verso Santiago. Si diffuse ampiamente anche tra gli inglesi (che raggiungevano via mare il porto di Bordeaux, localizzato in quell'epoca in un territorio da loro controllato) e tra i tedeschi del nord, tanto che l'apostolo divenne uno dei patroni della Lega anseatica.\nAll'interno della moltitudine di pellegrini, continuavano a essere presenti personalit\u00e0 ecclesiastiche e nobili dall'Europa; tra quelli di cui si hanno testimonianze: l'arcivescovo di Bordeaux; il vescovo di Nantes; il Duca Leopoldo d'Austria (1212); Francesco d'Assisi (1214); il vescovo di Liegi (1215); il re di Gerusalemme Giovanni di Brienne (1224); la principessa Ingrid di Svezia (1270); il conte di Poitiers, poi re di Francia, Filippo V (1316); il re Sancho II del Portogallo (1244); Isabella d'Aragona (1325); il duca di Lancaster (1386); il Marchese di Ferrara (1397).\nNel 1434 fu celebrato il primo \"Anno Santo Compostelano\" di cui si hanno prove documentate. Questo evento fu un'ulteriore attrattiva e gli anni giubilari videro un aumento significativo del numero di pellegrini. I re castigliani iniziarono l'usanza di visitare Compostela in questi anni di perdono, oltre a stabilire ulteriori protezioni per i pellegrini. Il Patroc\u00ednio dell'apostolo fu mantenuto nella lotta dei regni cristiani contro i musulmani e, in diverse occasioni, i re castigliani fecero offerte di gratitudine dopo aver ottenuto importanti vittorie.\nNel frattempo le motivazioni dei pellegrini iniziarono a cambiare: da un sentimento di fede e devozione emerse uno sfondo utilitaristico come remissione dei peccati o adempimento dei voti. La citt\u00e0 di Liegi fu una delle prime in cui l'obbligo di fare un pellegrinaggio a Compostela fu imposto come sanzione civile. Tale uso venne in seguito adottato nei Paesi Bassi e successivamente in Francia e Germania. Cominciarono inoltre a comparire i \"pellegrinaggi delegati\", compiuti da persone in nome e per conto di altri, come nel caso di alcuni pellegrini inviati dalla citt\u00e0 di Perpignan nel 1482.\nPrima crisi (secolo XVI).\nNel XVI secolo ci furono diversi fattori che causarono una profonda crisi dei pellegrinaggi alla tomba dell'apostolo.\nIn primo luogo si ebbe un \"declino qualitativo\" nella tipologia dei pellegrini, dovuto al fatto che coloro che compivano il pellegrinaggio religioso erano praticamente scomparsi, sostituiti da coloro che lo facevano per condanna di un tribunale o per conto di un'altra persona che li aveva pagati. Inoltre, l'infrastruttura di ospitalit\u00e0 estesa lungo le rotte principali ha iniziato ad attrarre criminali e mendicanti, facendo registrare un sensibile calo della sicurezza e un aumento dei crimini. Nel corso del secolo iniziarono a comparire ordinanze finalizzate a impedire che i pellegrini lasciassero il solito itinerario e nel 1569 fu proibito loro di rimanere pi\u00f9 di tre giorni a Santiago. Filippo II stabil\u00ec nel 1590 che coloro che volevano intraprendere il pellegrinaggio, dovevano ottenere un permesso dall'autorit\u00e0 in cui vivevano, all'interno della quale erano registrati tutti i loro dati, il giorno della partenza e il percorso che intendevano percorrere.\nLa seconda causa di declino fu la comparsa della teologia protestante, non solo perch\u00e9 le chiese riformate respingevano il culto dei santi e il conseguente pellegrinaggio, ma anche perch\u00e9 i territori protestanti proibivano anche il passaggio ai pellegrini.\nInfine, la terza causa di declino furono le guerre che coinvolsero la Francia: inizialmente quelle contro gli Asburgo che colpirono i territori della Borgogna e dei Pirenei, successivamente la guerra religiosa tra ugonotti e cattolici, durante la quale il sud del paese fu nelle mani dei protestanti, e infine la guerra degli ottant'anni con i Paesi Bassi. All'interno di quest'ultimo conflitto ebbe luogo anche la cosiddetta guerra anglo-spagnola, durante la quale nel 1579 Francis Drake attacc\u00f2 Santiago di Compostela; le reliquie dell'apostolo vennero nascoste dal vescovo dietro l'altare maggiore, dove rimasero fino al 1879.\nRecupero (secoli XVII e XVIII).\nLa fine delle guerre di religione port\u00f2 a un aumento della sicurezza stradale e permise al numero di pellegrini di aumentare gradualmente dalla met\u00e0 del XVII secolo fino a tutto il XVIII secolo, con l'eccezione degli anni centrali, durante i quali vari conflitti militari europei rendevano difficili i viaggi. Con il successo della Controriforma iniziata nel Concilio di Trento, fu confermata la venerazione dei santi e delle reliquie all'interno del cattolicesimo, confermando di conseguenza anche la base religiosa su cui si fondava il pellegrinaggio a Santiago. Le infrastrutture di accoglienza create per sostenere il pellegrinaggio sopravvissero e continuarono a sostenere i pellegrini cos\u00ec come le confraternite in Francia, nelle Fiandre, in Germania e in Svizzera sopravvissero e continuarono a dare il loro sostegno. La ripresa fece aumentare anche le entrate della Cattedrale di Santiago di Compostela, rendendo possibile un restauro in stile barocco della facciata principale, che fu intrapreso tra il 1738 e il 1750.\nSeconda crisi (secoli XIX e prima met\u00e0 del XX).\nL'inizio dell'et\u00e0 contemporanea coincise con l'inizio di una nuova crisi profonda dovuta a una serie di fattori, sia materiali sia spirituali, e che porter\u00e0 alla quasi scomparsa a met\u00e0 del XX secolo.\nIn senso spirituale, a partire dalla rivoluzione francese c'\u00e8 stato un processo di secolarizzazione della societ\u00e0 in base al quale l'interesse per il pellegrinaggio a Santiago \u00e8 diminuito al di fuori della penisola iberica. In Spagna, essendo ormai lontani i tempi della reconquista, la figura di Santiago Matamoros venne sostituita da quella della Vergine Maria, mentre in Europa le confraternite, che erano state i principali promotori del pellegrinaggio, scomparvero quasi del tutto.\nDal punto di vista materiale, l'insicurezza all'interno della Francia e le guerre in Europa che seguirono la rivoluzione resero molto difficile il transito delle strade. Inoltre, nei territori occupati dalla Francia, tra i quali la Spagna, governata dal fratello di Napoleone, Giuseppe Bonaparte, i monasteri furono sciolti e la maggior parte degli ostelli e delle istituzioni a supporto dei pellegrini vennero soppressi per legge: solo a Burgos ne vennero chiusi 27.\nIn tutto il periodo compreso tra il 1825 e il 1905 i pellegrini arrivati a Santiago furono solo 10 685 (una media di 130 all'anno). Si trattava principalmente di contadini e braccianti provenienti principalmente dalla penisola iberica, di et\u00e0 compresa tra i 40 e i 60 anni. La progressiva secolarizzazione della societ\u00e0, la prima Guerra Mondiale e l'isolamento della Spagna accentuarono questa tendenza, tanto che nei primi tre decenni del XX secolo giunsero quasi esclusivamente pellegrini galiziani, concentrati alla festa di San Giacomo (25 luglio) o durante un \"Anno Santo Compostelano\".\nRinascita (seconda met\u00e0 del XX secolo).\nDopo la seconda guerra mondiale, in Europa emerse un ambiente politico e culturale che cercava l'integrazione tra i suoi paesi come mezzo per evitare i conflitti armati che avevano afflitto il continente in passato. Inoltre la Spagna, che era caduta in isolamento politico, stava cercando di riavvicinarsi all'Europa, dove il turismo era visto come un settore fondamentale dell'economia. In questo contesto le pubbliche amministrazioni hanno finito per sostenere gli sforzi compiuti da laici ed ecclesiastici per recuperare il Cammino.\nLe prime due associazioni moderne per la promozione del pellegrinaggio a Compostela apparvero a Parigi (1950) ed Estella (1962), che operarono sostenendo i pochi pellegrini e organizzando attivit\u00e0 in relazione al Cammino. Il pellegrinaggio a piedi era considerato \"un ricordo del passato\", qualcosa che solo pochi pionieri hanno intrapreso come un'avventura. Alcuni di essi, nel corso degli anni 60, hanno pubblicato libri con la loro esperienza in cui registrano la precariet\u00e0 del percorso e l'insolita presenza di camminatori, che a volte venivano scambiati per malintenzionati, soggetti a legge pigra e teppisti. Per evitare questo problema, l'associazione parigina svilupp\u00f2 nel 1958 la \"credenziale del pellegrino\". \nLa Chiesa cattolica fu decisamente coinvolta nel recupero del Cammino. Gi\u00e0 nel 1954, il cardinale Quiroga pubblic\u00f2 una lettera pastorale in cui incoraggiava un pellegrinaggio a Santiago e nel 1956 fond\u00f2 la rivista \"Compostellanum\", da allora pubblicata con cadenza trimestrale. Nel 1975, papa Paolo VI concesse il diritto perpetuo di celebrare gli anni del giubileo, e l'anno successivo fu istituita la \"messa del pellegrino\". Giovanni Paolo II visiter\u00e0 la tomba dell'apostolo per ben due volte: nel 1982 quando pronunci\u00f2 il famoso discorso in cui sottoline\u00f2 la centralit\u00e0 del pellegrinaggio di Santiago di Compostela per la formazione di una coscienza unitaria europea, e nel 1989 in occasione della IV Giornata mondiale della giovent\u00f9. Nel 2010 fu la volta di Benedetto XVI che celebr\u00f2 messa in occasione dell'\"Anno Santo Compostelano\".\nIl Cammino oggi.\nA partire dagli anni 90 il Cammino di Santiago riguadagn\u00f2 la popolarit\u00e0 che aveva nel Medioevo, soprattutto dopo che il 23 ottobre 1987 il Consiglio d'Europa ne ha riconosciuto l'importanza, dichiarandolo come il primo \"Itinerario culturale europeo\" e finanziando adeguatamente tutte le iniziative per segnalare in modo conveniente il percorso.\nQuesto riconoscimento, che pone l'accento sul carattere storico e culturale del Cammino, \u00e8 stato probabilmente una delle principali ragioni della forte ripresa di frequentazione del Cammino stesso anche da parte di persone che non lo percorrono per motivi religiosi e, in misura crescente di anno in anno, di nazionalit\u00e0 non spagnola. A ci\u00f2 ha contribuito anche il forte impulso della \"Xunta de Galicia\", (il governo regionale galiziano), che, a partire dall'\"Anno Santo Compostelano\" del 1993, promuove il Cammino come attivit\u00e0 turistica. Nello stesso anno, il Cammino ha ottenuto da parte dell'UNESCO il riconoscimento di Patrimonio dell'Umanit\u00e0\nNel 2019, 347 578 pellegrini hanno completato il Cammino di Santiago. Di questi, il 42,1% erano spagnoli, mentre gli italiani sono la seconda nazionalit\u00e0 pi\u00f9 numerosa (12,3%).\nLe vie verso Santiago.\nLe principali vie che convergevano verso Santiago sono descritte nel quinto libro del \"Codex calixtinus\" e sono quelle elencate di seguito:\nCredenziale.\nLa maggior parte dei pellegrini si munisce di un documento chiamato \"credencial\", che \u00e8 una sorta di passaporto e permette di avere accesso agli \"albergue\" durante il percorso. La credenziale viene timbrata in tutti i posti in cui il pellegrino ha mangiato o dormito e occorre mostrarla all\"'Oficina del Peregrino\" a Santiago, sia come prova di aver compiuto il viaggio secondo un percorso ufficiale, sia di avere i requisiti per ricevere la \"compostela\".\nAl giorno d'oggi esiste un modello ufficiale di credenziale, che viene rilasciata dall\"'Oficina del Peregrino\" della Diocesi di Santiago di Compostela. Si pu\u00f2 ottenere richiedendola presso le istituzioni autorizzate alla distribuzione, come parrocchie, associazioni o confraternite. In Italia, ad esempio, viene rilasciata dalla Confraternita di San Jacopo di Compostella, con sede a Perugia.\nOstelli.\nIn Spagna, Francia e Portogallo, gli ostelli con dormitori provvedono al pernottamento dei pellegrini che sono in possesso di una \"credenziale\". In Spagna, questo tipo di sistemazione viene chiamata \"albergue\". Questi ostelli possono essere parrocchiali, municipali, privati oppure di associazioni di pellegrini. Occasionalmente sono situati all'interno di monasteri, come quello di Samos in Galizia, gestito da monaci, oppure quello di Cornellana nelle Asturie.\nIn passato, l'ostello finale era il famoso \"Hostal de los Reyes Cat\u00f3licos\", fatto costruire nel 1509 da Ferdinando e Isabella nella piazza della Cattedrale di Santiago di Compostela e che oggi \u00e8 stato trasformato in un hotel di lusso a 5 stelle.\nLa conchiglia.\nIl pi\u00f9 famoso dei simboli del cammino di Santiago \u00e8 sicuramente la conchiglia (\"concha\"). Si tratta di \"Pecten jacobaeus\", normalmente conosciuta come capasanta, un mollusco bivalve molto diffuso sulle coste atlantiche della Galizia. Tale icona, di cui si ha la prima testimonianza attorno al 1125 nel convento di Santa Marta di Tera, nel comune di Camarzana, ha sempre accompagnato i pellegrini che erano soliti portarla addosso, appesa al collo oppure cucita sul cappello o sull'abito. \nIl suo utilizzo deriva da una leggenda secondo la quale la barca che stava trasportando i resti dell'apostolo dalla Palestina alla Galizia fu colpita da una tempesta e rimase alla deriva mentre si stava avvicinando alla costa, rischiando il naufragio; in quel momento stava avendo luogo un matrimonio sulla spiaggia e lo sposo, vedendo il pericolo, decise di entrare in mare col suo cavallo per offrire il proprio aiuto, ma fu travolto da un'onda gigantesca che lo port\u00f2 in profondit\u00e0. Allora preg\u00f2 e sent\u00ec una strana forza trascinarlo verso la riva: cavallo e cavaliere emersero dalle acque proprio mentre la barca che trasportava i resti dell'apostolo raggiungeva la spiaggia e tutti notarono che erano entrambi completamente coperti di conchiglie. Tutti considerarono la salvezza come un miracolo dovuto all'intercessione del corpo trasportato nella barca e quindi l'immagine di Santiago fu unita per sempre con la conchiglia.\nDal punto di vista simbolico la conchiglia ha numerosi significati: pu\u00f2 essere associato all'esecuzione di opere buone per la sua somiglianza con le dita di una mano aperta, alla rinascita personale come rappresentato da Botticelli nella Nascita di Venere, all'inizio di un percorso per la sua somiglianza con una zampa d'oca.\nIn realt\u00e0, la ragione pi\u00f9 probabile del fatto che il guscio di capasanta sia diventato un emblema dei pellegrini per Compostela non \u00e8 altro che l'abbondanza di questo mollusco sulle coste galiziane (analogamente al ramo di palma, comune in Terra santa, \u00e8 diventato il simbolo di coloro che avevano compiuto un pellegrinaggio a Gerusalemme). La conchiglia serviva a identificare coloro che avevano fatto il pellegrinaggio a Santiago quando tornavano nelle loro terre, a volte molto lontane.\nPapa Benedetto XVI fece inserire la conchiglia sul suo stemma pontificio. Essa \u00e8 anche il simbolo presente nello stemma dell'antico monastero di Schotten, presso Ratisbona in Baviera, cui Joseph Ratzinger si sente spiritualmente molto legato.\nCompostela.\nLa \"compostela\" \u00e8 un certificato che viene conferito ai pellegrini che completano il Cammino. Viene rilasciata dall\"'Oficina del Peregrino\" a coloro che sono in possesso dei seguenti tre requisiti: 1) aver percorso il Cammino con una motivazione religiosa o spirituale; 2) aver percorso almeno gli ultimi 100 km a piedi o a cavallo, oppure 200 km in bicicletta. In pratica il primo punto di partenza riconosciuto valido sul Camino Franc\u00e9s \u00e8 la citt\u00e0 di Sarria, dalla quale parte il 27,7% dei pellegrini; 3) aver raccolto sulla credenziale almeno due timbri al giorno, nei luoghi attraversati durante il Cammino (preferibilmente di chiese, \"albergues\", monasteri, cattedrali e altri luoghi legati al Cammino).\nNel 1122 il papa Callisto II accord\u00f2 alla diocesi di Santiago il privilegio di concedere l'indulgenza plenaria a tutti coloro che ricevevano la \"compostela\" in un anno in cui la festa del Santo (25 luglio) cadeva di domenica. Ancora oggi questo avviene durante il cosiddetto \"Anno Santo Compostelano\"; l'ultimo che si \u00e8 celebrato \u00e8 stato il 2021, il prossimo sar\u00e0 il 2027.\nMessa del pellegrino.\nOgni giorno nella Cattedrale vengono tenute due messe del pellegrino: una alle 12:00 e l'altra alle 19:00. Prima della messa vengono annunciate le nazionalit\u00e0 di origine e il luogo di partenza dei pellegrini che hanno ricevuto la \"compostela\" durante il giorno precedente.\nIl \"botafumeiro\", uno dei pi\u00f9 grandi turiboli del mondo, viene utilizzato durante alcune festivit\u00e0 e durante le messe del venerd\u00ec. Esso pesa 53 kg e attraverso una manovra molto particolare viene azionato fino a raggiungere la velocit\u00e0 di 68 km/h.\nI sacerdoti somministrano le confessioni in diverse lingue.\nFinisterre.\nDopo aver raggiunto la Cattedrale di Santiago di Compostela, alcuni pellegrini decidono di proseguire il Cammino per altri 87 km (di solito compiuti in 3 giorni) raggiungendo Finisterre, che un tempo era considerato il termine delle terre conosciute. La tradizione vuole che i pellegrini qui compiano un bagno nell'oceano in segno di purificazione, brucino un indumento indossato durante il cammino e infine raccolgano una delle conchiglie che si trovano sulla spiaggia, a prova dell'avvenuto pellegrinaggio. Presso il faro \u00e8 presente il cippo con il \"chilometro zero\" del Cammino di Santiago, simbolo frequentemente fotografato da turisti e pellegrini, nonch\u00e9 la croce sul mare presso cui \u00e8 d'uso lasciare una pietra come ricordo del passaggio.\nAggiungendo un ulteriore giorno di cammino si possono coprire gli ultimi 33 km arrivando fino a Mux\u00eda, sulla Costa da Morte, legata al culto Jacobeo dal \"Santuario della Virxe da Barca\" o \"Nosa Se\u00f1ora da Barca\", posta nel capo vicino al paese. Secondo la tradizione la Vergine arriv\u00f2 a Muxia su una nave di pietra per incoraggiare l\u2019Apostolo Giacomo a compiere la sua predicazione nel nord della penisola iberica. La chiesa sorge di fronte a un celebre luogo di culto megalitico, centrato sulla \"Pedra de Abalar\" (\"la pietra oscillante\") che i pellegrini fanno oscillare in cerca del suo punto di equilibrio.\nIl cammino di Santiago nella cultura di massa.\nNel 1987 Paulo Coelho, dopo aver compiuto il pellegrinaggio, pubblica il libro \"Il Cammino di Santiago\", nel quale propone una rilettura in chiave spiritistica ed esoterica, contribuendo a ridare popolarit\u00e0 al Cammino."}
{"id": "15588", "revid": "1705737", "url": "https://it.wikipedia.org/wiki?curid=15588", "title": "Grande muraglia cinese", "text": "La Grande Muraglia (), nata come \"Wanli changcheng\" (, \"Grande Muraglia di 10.000 L\u01d0\"), consiste in una lunghissima serie di mura situate nell'odierna Cina. \u00c8 stata dichiarata dall'UNESCO patrimonio dell'umanit\u00e0 nel 1987 e inserita nel 2007 fra le sette meraviglie del mondo moderno.\nCostruita a partire dal 215 a.C. circa per volere dell'imperatore Qin Shi Huang () - lo stesso a cui si deve il cosiddetto Esercito di terracotta di Xi'an - la sua lunghezza \u00e8 stata considerata, fino a poco tempo fa, di 6\u00a0350 chilometri con altezze variabili.\nDalle misurazioni effettuate nel 2012 con pi\u00f9 recenti strumentazioni tecnologiche (raggi infrarossi, GPS), la Grande Muraglia risulterebbe lunga 8\u00a0850 km (di cui circa 350\u00a0km di trincee e circa 2\u00a0250\u00a0km di difese naturali), con uno sviluppo complessivo di 21\u00a0196 chilometri misurandone tutte le ramificazioni, circa 2\u00a0500 in pi\u00f9 di quelli stimati.\nNomi.\nL'insieme di muri conosciuto oggi come la Grande Muraglia Cinese, nel passato \u00e8 stato indicato da una serie di nomi diversi o con il nome completo di Grande Muraglia Cinese (in nero) comprese le sezioni che si sono ormai perse. L'attuale nome ha avuto origine dai racconti entusiasti della \"muraglia cinese\" dei primi viaggiatori europei; a partire dalla fine del XIX secolo \"Grande Muraglia Cinese\" \u00e8 diventato il nome comune delle mura.\nIn cinese essa \u00e8 pi\u00f9 comunemente nota come \"Changcheng\" (), che significa \"muro lungo\"; questo termine pu\u00f2 essere trovato nelle Shiji (I secolo a.C.) con riferimento alle mura costruite dagli Stati Combattenti (pi\u00f9 in particolare, alle mura di Qin Shi Huang); da queste \"Memorie\" deriva il senso figurato \"senza fine\" (); l'unione con \"muro lungo\" () forma il nome moderno della Grande Muraglia (). In effetti, il termine \"Wanli Changcheng\" non \u00e8 stato quasi mai usato prima dell'era moderna (un raro esempio \u00e8 il libro dei Song scritto nel 493, dove si cita il generale di frontiera Tan Daoji).\nStoricamente, le dinastie dopo quella Qin hanno evitato di usare il termine \"changcheng\" per riferirsi alle loro \"grandi mura\", in quanto si diceva che il termine evocasse immagini della tirannia dei Qin. Piuttosto, documenti storici indicano l'uso di vari termini come \"frontiera\" (), \"bastione\" (), \"barriera\" (), \"fortezze esterne\" (), e \"muro di confine\" (), oltre a nomi poetici e popolari come \"frontiera violetta\" () e \"drago della terra\" (). Solo in tempi moderni Changcheng \u00e8 diventato l'unico termine per riferirsi ai lunghi muri di confine indipendentemente dal luogo o dall'origine dinastica, equivalente al termine occidentale \"Grande Muraglia Cinese\".\nStoria.\nAi cinesi erano familiari le tecniche per costruire le mura gi\u00e0 dal periodo della primavera e autunno tra l'VIII e il V secolo a.C.\nDurante questo periodo e il successivo Periodo dei regni combattenti, gli Stati di Qin, Wei, Zhao, Qi, Yan e Zhongshan costruirono ampie fortificazioni per difendere i propri confini. Costruite per resistere all'attacco di armi come spade e lance, fra queste pareti furono inserite terra e ghiaia.\nQin Shi Huang prevalse su tutti gli Stati avversari e unific\u00f2 la Cina nel 221 a.C., istituendo la dinastia Qin; con l'intenzione d'imporre il dominio centralizzato e di prevenire il riemergere dei signori feudali, ordin\u00f2 la distruzione delle sezioni di muro che dividevano il suo impero lungo i precedenti confini statali. Per definire e difendere il territorio dell'impero rispetto al popolo Xiongnu del nord, ordin\u00f2 la costruzione di nuove mura per collegare le restanti fortificazioni lungo la frontiera settentrionale dell'impero. Trasportare la grande quantit\u00e0 di materiali necessari per la costruzione era difficile, quindi i costruttori cercarono sempre di utilizzare risorse locali. Le pietre delle montagne furono utilizzate sulle catene montuose, mentre la terra battuta fu utilizzata per la costruzione in pianura. Non sono stati rinvenuti documenti storici intatti che indichino l'esatta lunghezza e il corso delle mura della dinastia Qin.\nLa maggior parte delle mura antiche si \u00e8 erosa nel corso dei secoli. Il costo umano della costruzione non \u00e8 noto, ma \u00e8 stato stimato da alcuni autori che centinaia di migliaia - forse vicino al milione - di lavoratori morirono nella costruzione delle mura durante la dinastia Qin. In seguito le dinastie del nord, fra cui la Han e la Sui, ripararono, ricostruirono o espansero varie sezioni della Grande Muraglia pagando molto per difendersi dagli invasori del nord. Le dinastie Tang e Song non costruirono alcun muro nella regione, in modo sostanziale. Le dinastie Liao, Jin, Yuan, che governarono la Cina settentrionale durante la maggior parte dei secoli X-XIII, costruirono alcune mura difensive nel XII secolo situate, comunque, molto a nord della Grande Muraglia, nell'odierna Mongolia sia interna sia esterna.\nPeriodo Ming.\nL'idea di una Grande Muraglia fu ripresa nuovamente durante la dinastia Ming nel XIV secolo, dopo la sconfitta dell'esercito Ming da parte degli Oirati, nella battaglia della Fortezza di Tumu. I Ming non erano riusciti a ottenere una vittoria chiara sulle trib\u00f9 della Manciuria e della Mongolia dopo le battaglie successive, e il conflitto che ormai durava da lungo tempo stava indebolendo l'impero; i Ming adottarono una nuova strategia per tenere lontane le trib\u00f9 nomadi: la costruzione di muri lungo il confine settentrionale della Cina. Riconoscendo il controllo mongolo stabilito nel deserto di Ordos, il muro segu\u00ec il bordo meridionale del deserto invece di incorporare la piegatura del Fiume Giallo.\nA differenza delle fortificazioni precedenti la costruzione Ming era pi\u00f9 forte e pi\u00f9 elaborata impiegando mattoni e pietra piuttosto che terra battuta. Si stima che siano state costruite fino a venticinquemila torri di guardia lungo il muro. Poich\u00e9 le incursioni mongole continuarono periodicamente nel corso degli anni, i Ming dedicarono notevoli risorse per riparare e rinforzare le mura; le sezioni vicino alla capitale Ming di Pechino furono particolarmente fortificate. Anche il famoso generale Qi Jiguang ripar\u00f2 e rinforz\u00f2 il muro, tra il 1567 e il 1570: aggiunse mattoni a sezioni in terra battuta e costru\u00ec milleduecento torri di guardia da Shanhaiguan a Changping per la vigilanza riguardo all'avvicinamento di predoni mongoli. Fra il 1440 e il 1460, i Ming costruirono anche un cosiddetto \"Muro di Liaodong\"; simile in funzione alla Grande Muraglia (della quale, in un certo senso, era un'estensione), ma pi\u00f9 semplice nella costruzione, il Muro di Liaodong racchiudeva il cuore agricolo della provincia Liaodong, proteggendolo contro eventuali incursioni dai mongoli Jurched, Oriyanghan da nord-ovest e gli jurchen dello Jianzhou da nord. Mentre pietre e piastrelle furono utilizzate in alcune parti del Muro Liaodong, la maggior parte del muro era in realt\u00e0 semplicemente realizzato con terra battuta e corredato di fossati su entrambi i lati.\nVerso la fine della dinastia Ming la Grande Muraglia contribu\u00ec a difendere l'impero dalle invasioni Manci\u00f9 che ebbero inizio intorno al 1600. Anche dopo la perdita di tutta la regione Liaoning, l'esercito Ming mantenne il controllo dell'altamente fortificato passo Shanhai, impedendo ai Manchu di conquistare il cuore della Cina. I Manci\u00f9 furono finalmente in grado di attraversare la Grande Muraglia, nel 1644, dopo che Pechino era gi\u00e0 stata conquistata dai ribelli di Li Zicheng; gi\u00e0 precedentemente i Manci\u00f9 avevano attraversato la Grande Muraglia pi\u00f9 volte per razziare, ma questa volta fu per conquistare. Il 25 maggio le porte a Shanhaiguan furono aperte dal comandante generale Ming Wu Sangui alleatosi con i Manci\u00f9, nella speranza di usarli per espellere i ribelli da Pechino. I Manci\u00f9 s'impadronirono velocemente di Pechino, e dopo aver sconfitto sia la dinastia Shun (fondata dai ribelli) sia la restante resistenza Ming, stabilirono il governo della dinastia Qing su tutta la Cina.\nSotto il governo Qing i confini della Cina si estesero oltre le mura e la Mongolia fu annessa all'impero, quindi, si interruppe la costruzione della Grande Muraglia. D'altra parte, il cosiddetto Salice Palisade, seguendo una linea simile a quella del muro Ming Liaoning, \u00e8 stato costruito dai governanti Qing in Manciuria; il suo scopo, per\u00f2, non era per difesa ma per il controllo delle migrazioni.\nApprezzamento straniero.\nGli Arabi antichi avevano sentito parlare della Grande Muraglia Cinese nei periodi precedenti della storia della Cina gi\u00e0 nel XIV secolo. Essi la associarono con i muri Gog e Magog di Dhul-Qarnayn del Corano, come il viaggiatore del Nord Africa Ibn Battuta aveva sentito dalle comunit\u00e0 musulmane locali a Guangzhou intorno al 1346. Marco Polo, nel suo Milione (scritto intorno al 1298), non fa invece alcun riferimento a essa.\nSoltanto dopo che gli europei raggiunsero la Cina Ming nei primi anni del XVI secolo, i racconti della Grande Muraglia iniziarono a circolare in Europa anche se nessun europeo riusc\u00ec a vederla con i propri occhi per un altro secolo. Forse una delle prime descrizioni del muro, e della sua importanza per la difesa del Paese contro i \"tartari\" (cio\u00e8 i mongoli), potrebbe essere quella contenuta nel terzo Decada di \"Asia\" di Jo\u00e3o de Barros (pubblicato nel 1563). Altri racconti nelle fonti occidentali comprendono quelli di Gaspar da Cruz, Bento de Goes, Matteo Ricci, e il vescovo Juan Gonz\u00e1lez de Mendoza. Nel 1559, nella sua opera \"Trattato della Cina e delle regioni vicine\" Gaspar da Cruz offre una discussione iniziale della Grande Muraglia. Forse il primo caso registrato di un europeo che entr\u00f2 effettivamente in Cina attraverso la Grande Muraglia \u00e8 del 1605, quando il fratello gesuita portoghese Bento de G\u00f3is raggiunse il passo Jiayu a nord-ovest, dall'India. I primi racconti europei erano per lo pi\u00f9 modesti ed empirici, copiando molto la descrizione contemporanea cinese del muro, anche se poi scivolavano in iperboli compresa l'affermazione errata, ma onnipresente, che le Mura Ming fossero le stesse che erano state costruite da Qin Shi Huang nel III secolo a.C.\nQuando la Cina apr\u00ec le sue frontiere ai mercanti e ai visitatori stranieri, dopo la sconfitta nella prima e nella seconda guerra dell'oppio, la Grande Muraglia divent\u00f2 un'attrazione importante per i turisti. I diari di viaggio del tardo XIX secolo migliorarono ulteriormente la reputazione e la mitologia della Grande Muraglia in modo tale che, nel XX secolo, si credeva che la Grande Muraglia fosse visibile dalla Luna o perfino da Marte (mentre in realt\u00e0 non \u00e8 vero; vedi paragrafo visibilit\u00e0 dalla Luna, sotto).\nDescrizione.\nCorso.\nLa posizione della Grande Muraglia Cinese \u00e8 principalmente nel nord della Cina, luogo che presentava il maggior pericolo di invasioni barbariche. Si possono trovare, tuttavia, anche alcune sezioni nella parte meridionale del Paese, che nel loro insieme vengono chiamate Grande Muraglia del Sud.\nNonostante non ci sia un consenso unanime sulla definizione della Grande Muraglia Cinese, fatto che rende l'intero corso della Grande Muraglia difficile da descrivere nella sua interezza, il percorso della linea principale della Grande Muraglia che segue le costruzioni Ming pu\u00f2 essere tracciato.\nIl passo di Jiayu, situato nella provincia di Gansu, \u00e8 il termine occidentale della Grande Muraglia Ming. Sebbene fortificazioni Han come il passo di Yumen e il Yangguan esistano pi\u00f9 a ovest, le pareti ancora esistenti che portano a questi passaggi sono difficili da rintracciare. Dal passo di Jiayu il muro viaggia in modo discontinuo lungo il Corridoio Gansu e nei deserti di Ningxia, dove entra il bordo occidentale del Fiume Giallo a Yinchuan. Qui le prime grandi mura erette durante la dinastia Ming tagliano attraverso il deserto Ordos verso il bordo orientale del Fiume Giallo. L\u00ec al passo di Piantou (\u504f\u5934 \u5173) nella citt\u00e0 di Xinzhou, in provincia di Shanxi, la Grande Muraglia si divide in due con la \"Grande Muraglia Esterna\" (\u5916 \u957f\u57ce) che si estende lungo il confine della Mongolia con lo Shanxi in provincia di Hebei, e la \"Grande Muraglia Interna\" (\u5185 \u957f\u57ce) che si estende verso sud-est dal passo di Piantou per circa quattrocento chilometri, attraversando passaggi importanti come il passo di Pingxing e il passo di Yanmen prima di ricongiungersi con la Grande Muraglia Esterna a Sihaiye (\u56db\u6d77 \u51b6), nella Contea di Yanqing, Pechino.\nLe sezioni della Grande Muraglia vicino al comune di Pechino sono particolarmente famose: erano frequentemente rinnovate e sono regolarmente visitate dai turisti al giorno d'oggi. La Grande Muraglia Badaling vicino a Zhangjiakou \u00e8 il pi\u00f9 famoso tratto della muraglia, e per questo \u00e8 stato il primo tratto a essere aperto al pubblico dalla Repubblica Popolare Cinese; un seguente tratto fu reso visitabile ai dignitari stranieri. A sud di Badaling c'\u00e8 il passo di Juyong; utilizzato dai cinesi per proteggere la loro terra, questa sezione del muro aveva molte guardie per difendere Pechino, capitale della Cina. Realizzata in pietra e mattoni dalle colline, questa porzione della Grande Muraglia \u00e8 di quasi otto metri di altezza e cinque metri di larghezza.\nAi margini del Golfo di Bohai si trova il Passo di Shanai, la fine tradizionale della Grande Muraglia conosciuto anche come \"Il primo passaggio sotto il cielo\" (\u5929\u4e0b\u7b2c\u4e00 \u5173). La parte del muro che incontra il mare \u00e8 chiamata \"Vecchia testa di Drago\" (\u8001 \u9f99\u5934) ed \u00e8 all'interno del complesso del passo di Shanhai. Tre chilometri a nord di Shanhaiguan c'\u00e8 il Grande Muro di Jiaoshan (\u7126\u5c71 \u957f\u57ce), il sito della prima montagna della Grande Muraglia. Quindici chilometri a nord-est da Shanhaiguan c'\u00e8 Jiumenkou (\u4e5d \u95e8\u53e3), che \u00e8 l'unica parte del muro che fu costruita come un ponte.\nCaratteristiche.\nPrima dell'uso di mattoni, la Grande Muraglia era stata costruita principalmente utilizzando terra battuta, sassi e legno. Durante la dinastia Ming, tuttavia, i mattoni furono utilizzati in molte aree della parete, cos\u00ec come lo furono i materiali come piastrelle, calce e pietra. Le dimensioni e il peso dei mattoni li rendeva pi\u00f9 facili da lavorare rispetto alla terra e alla pietra, accelerando la costruzione. Inoltre, i mattoni potevano sopportare pi\u00f9 peso e durare per pi\u00f9 tempo rispetto alla terra battuta.\nD'altronde, la pietra pu\u00f2 sopportare il proprio peso meglio dei mattoni, ma \u00e8 pi\u00f9 difficile da lavorare; di conseguenza, le pietre tagliate in forme rettangolari sono state utilizzate per la fondazione e per i passaggi pedonali interni ed esterni. La stragrande maggioranza del muro \u00e8 edificata con merli per la difesa; questi sono alti poco pi\u00f9 di trenta centimetri e larghi poco pi\u00f9 di venti; dai parapetti le guardie potevano controllare il terreno circostante. La comunicazione tra le unit\u00e0 dell'esercito lungo la lunghezza della Grande Muraglia, tra cui la possibilit\u00e0 di chiamare rinforzi e avvertire le guarnigioni riguardo ai movimenti nemici, era di grande importanza: svariate torrette di segnalazione sono presenti sulle cime delle colline o in altri punti alti lungo il muro in modo da renderle facili le segnalazioni. I cancelli di legno forse erano usati come una trappola contro quelli che li attraversavano. Caserme, scuderie e armerie furono costruite vicino alla superficie interna del muro.\nCondizione.\nMentre alcune porzioni a nord di Pechino e vicino a centri turistici sono state conservate e anche ampiamente rinnovate, in molti luoghi la muraglia \u00e8 in rovina. Alcune sezioni del Muro sono anche soggette a graffiti e ad atti vandalici. Alcune parti sono state distrutte perch\u00e9 la muraglia ostacolava nuove costruzioni.\nPi\u00f9 di sessanta chilometri della muraglia in provincia di Gansu potrebbero scomparire nei prossimi venti anni per via dell'erosione causata da tempeste di sabbia. In alcuni punti l'altezza del muro \u00e8 stata ridotta da pi\u00f9 di cinque metri a meno di due metri. Le torri di avvistamento quadrate che caratterizzano le immagini pi\u00f9 famose del muro sono scomparse completamente. Molte sezioni occidentali del muro sono state costruite utilizzando il fango, piuttosto che mattoni e pietra, pertanto, sono pi\u00f9 sensibili all'erosione. Nel mese di agosto 2012, una sezione di trenta metri della muraglia, nella provincia di Hebei (nord della Cina) \u00e8 crollata dopo giorni di forti piogge continue.\nVisibilit\u00e0 dallo spazio.\nVisibilit\u00e0 dalla Luna.\nUno dei primi riferimenti noti a questo mito appare in una lettera scritta nel 1754 dall'archeologo inglese William Stukeley. Stukeley ha scritto che \"Questo possente muro di quattro miglia di lunghezza (Vallo di Adriano) \u00e8 superato solo dalla Muraglia Cinese, la quale fa una notevole figura sul globo terrestre, e potrebbe essere individuata dalla Luna\". L'affermazione \u00e8 stata citata anche da Henry Norman nel 1895 dove egli afferma che \"oltre alla sua et\u00e0 - la Grande Muraglia - gode della reputazione di essere l'unica opera fatta dalle mani dell'uomo sul globo terrestre visibile dalla Luna\". La questione dei \"canali\" su Marte era sentita alla fine del XIX secolo e pu\u00f2 aver portato alla convinzione che oggetti sottili e lunghi possano essere visibili dallo spazio. L'affermazione che la Grande Muraglia sia visibile dalla Luna appare anche nella fascetta Ripley's Believe It or Not! del 1932, e nel libro \"Secondo Libro delle Meraviglie\" di Richard Halliburton del 1938.\nLa Grande Muraglia viene spesso indicata come l'unica opera umana visibile dallo spazio (o dalla Luna), ma questa \u00e8 un'affermazione che, per quanto suggestiva, \u00e8 priva di ogni fondamento. Il motivo \u00e8 molto semplice: anche se lunga migliaia di chilometri (misura rimarchevole riguardo a un'osservazione anche da notevoli distanze dal pianeta) la Grande Muraglia \u00e8 per\u00f2 larga meno di dieci metri, pertanto, gi\u00e0 a un centinaio di chilometri di altezza - e, a maggior ragione, da migliaia o centinaia di migliaia di chilometri dal pianeta - essa non sarebbe visibile a causa del potere risolutivo dell'occhio umano. Effettivamente, molti astronauti hanno riferito al quartier generale della NASA di non aver mai notato la serpeggiante costruzione, se non usando il telescopio. In ogni caso, dalla Luna \u00e8 assolutamente impossibile vederla a occhio nudo; basti l'affermazione di un astronauta riguardo al fatto che la Terra appare come una \"meravigliosa sfera, principalmente bianca, con un po' di blu e qualche zona gialla e occasionalmente un po' di vegetazione verde\".\nVisibilit\u00e0 da un'orbita bassa.\nUna domanda pi\u00f9 controversa \u00e8 se la Grande Muraglia sia visibile dall'orbita terrestre bassa (a un'altitudine di minimo 160\u00a0km). La NASA sostiene che \u00e8 appena visibile, e solo in condizioni praticamente perfette: non \u00e8 pi\u00f9 evidente di molti altri oggetti artificiali. Altri autori hanno sostenuto che a causa delle limitazioni delle ottiche dell'occhio e la spaziatura dei fotorecettori nella retina, \u00e8 impossibile vedere il muro a occhio nudo, anche da un'orbita bassa: ci\u00f2 richiederebbe un'acutezza visiva di 20/3 (7,7 volte migliore rispetto al normale).\nL'astronauta Bill Pogue pensava di averla vista dallo Skylab, ma scopr\u00ec che in realt\u00e0 stava guardando il Gran Canale vicino a Pechino. Vide la Grande Muraglia con il binocolo, ma disse che \"non era visibile a occhio nudo\". Il senatore statunitense Jake Garn ha affermato di essere stato in grado di vedere la Grande Muraglia a occhio nudo da un'orbita di un veicolo spaziale nei primi anni 1980, ma la sua affermazione \u00e8 stata contestata da diversi astronauti americani. L'astronauta veterano statunitense Eugene Cernan ha dichiarato: \"Orbitando intorno alla Terra da 160 a 320 chilometri la Grande Muraglia Cinese \u00e8, a dire il vero, visibile a occhio nudo\". Edward Lu, ufficiale scientifico della Spedizione 7 a bordo della Stazione Spaziale Internazionale, aggiunge che \"\u00e8 meno visibile di un sacco di altri oggetti. E bisogna sapere dove guardare\".\nNel 2001, Neil Armstrong ha dichiarato circa la vista dall'Apollo 11: \"Io credo che, almeno con i miei occhi, non ci sia stato alcun oggetto artificiale che ho potuto vedere. Io non ho ancora trovato nessuno che mi abbia detto di aver visto la Grande Muraglia Cinese da un'orbita terrestre... Ho chiesto a varie persone, particolarmente ai ragazzi dello Shuttle, che hanno fatto varie orbite intorno alla Cina di giorno, e quelli con cui ho parlato non l'hanno vista\".\nNell'ottobre 2003, l'astronauta cinese Yang Liwei ha dichiarato che non era stato in grado di vedere la Grande Muraglia Cinese. In risposta, l'Agenzia Spaziale Europea (ESA) ha emesso un comunicato stampa che riporta che da un'orbita fra 160 e 320 chilometri, la Grande Muraglia \u00e8 visibile a occhio nudo. Nel tentativo di chiarire ulteriormente le cose, l'ESA ha pubblicato una foto di una parte della \"Grande Muraglia\" fotografata dallo spazio.\nLeroy Chiao, un astronauta cinese-americano, ha scattato una fotografia dalla Stazione Spaziale Internazionale che mostra la Muraglia. Era cos\u00ec indistinta che il fotografo non era certo di averla effettivamente fotografata. Sulla base della fotografia, il China Daily ha riferito che la Grande Muraglia pu\u00f2 essere vista dallo spazio, a occhio nudo, in condizioni di visualizzazione favorevoli, se si sa esattamente dove cercare. Al riguardo si deve considerare, per\u00f2, che la risoluzione di una fotocamera \u00e8 tipicamente di gran lunga superiore rispetto all'occhio umano, quindi, la questione della visibilit\u00e0 a occhio nudo non ha nulla a che vedere con eventuali fotografie."}
{"id": "15596", "revid": "1318658", "url": "https://it.wikipedia.org/wiki?curid=15596", "title": "Taj Mahal", "text": "Il T\u0101j Ma\u1e25al \u00e8 un mausoleo situato ad Agra, nell'India settentrionale (stato di Uttar Pradesh), costruito nel 1632 dall'imperatore moghul Sh\u0101h Jah\u0101n in memoria dell'amatissima moglie Arjumand Banu Begum, meglio conosciuta come Mumt\u0101z Ma\u1e25al. Nonostante vi siano molti dubbi riguardo al nome dell'architetto che lo progett\u00f2, generalmente si tende a considerare Ustad Ahmad Lahauri il padre dell'opera.\nCompreso dal 9 dicembre 1983nella lista dei patrimoni dell'umanit\u00e0 dell'UNESCO e inserito nel 2007 fra le nuove sette meraviglie del mondo, \u00e8 da sempre considerato uno delle pi\u00f9 notevoli bellezze dell'architettura musulmana in India.\nStoria.\nCostruzione.\nL'origine \u00e8 ancora oggi incerta. Le varie corti che sono succedute al regno di Sh\u0101h Jah\u0101n hanno chiamato il monumento semplicemente \"rauza\" (complesso di tomba e moschea) di Mumt\u0101z Ma\u1e25al.\n\u00c8 credenza generale che Taj Mahal (il cui significato letterale \u00e8 \"Palazzo della Corona\" oppure \"Corona del Palazzo\") sia una versione abbreviata del nome di Mumt\u0101z. Spesso, al giorno d'oggi, ci si riferisce ad esso chiamandolo semplicemente \"il T\u0101j\".\nArjumand B\u0101n\u016b B\u0113gum, conosciuta anche con il nome di Mumt\u0101z Ma\u1e25al, che in persiano significa \"la luce del palazzo\", mor\u00ec nel 1631 dando alla luce il quattordicesimo figlio dell'imperatore. L'imperatore ordin\u00f2 la costruzione del mausoleo per mantenere una delle quattro promesse che aveva fatto alla moglie quando ella era ancora in vita. Inizialmente fece seppellire la moglie nel luogo della sua morte, ma quando si rese conto che trasferire tutto il marmo necessario alla costruzione fin l\u00ec sarebbe stata una impresa proibitiva, decise di spostare i lavori ad Agra.\nI lavori di costruzione del mausoleo, iniziati nel 1632, durarono 22 anni per concludersi nel 1654. Tra le 20.000 persone che vi presero parte si contano anche numerosi artigiani provenienti dall'Europa e dall'Asia Centrale. Tra di essi vi era anche un artista italiano: Geronimo Veroneo.\nL'architetto incaricato di realizzare il T\u0101j Ma\u1e25al \u00e8 tuttora sconosciuto; la maggior parte degli studiosi attribuisce la paternit\u00e0 dell'opera a Ustad Ahmad Lahauri, ma alcuni parlano del turco Ustad Isa; anche Geronimo Veroneo \u00e8 indicato come uno dei possibili architetti, per quanto non ci siano prove certe su questo argomento.\nIl Taj Mahal venne costruito utilizzando materiali provenienti da ogni parte dell'India e dell'Asia. Oltre 1.000 elefanti e bufali vennero impiegati durante le costruzioni per il trasporto delle materie prime. Il marmo bianco venne portato da Makrana, il diaspro dal Punjab e la giada e il cristallo dalla Cina. I turchesi erano originari del Tibet e i lapislazzuli dell'Afghanistan, gli zaffiri venivano da Sri Lanka e la corniola dall'Arabia.\nIn tutto 28 diversi tipi di pietre preziose e semi-preziose vennero incastonati nel marmo bianco per un costo totale stimato all'epoca intorno ai 32 milioni di rupie, che sarebbero circa 70 miliardi di rupie indiane, cio\u00e8 951.878.873,46 dollari statunitensi (783.871.241,21 euro).\nL'unico materiale locale utilizzato fu l'arenaria rossa, che decora le diverse strutture del complesso.\nPer i lavori di costruzione, invece di utilizzare bamb\u00f9 per realizzare le impalcature (come era di tradizione in quelle zone), furono utilizzati mattoni. Al termine dei lavori l'enorme impalcatura doveva essere smantellata, e per alcuni questa operazione avrebbe richiesto all'incirca cinque anni. Per risolvere questo problema, l'imperatore stabil\u00ec che chiunque avrebbe potuto prendere per s\u00e9 i mattoni dalle impalcature: secondo la tradizione in una notte l'intera impalcatura fu smantellata.\nL'ordine in cui furono costruite le strutture del complesso fu il seguente:\nI lavori di costruzione furono finanziati grazie ai proventi della vendita del salnitro, componente per la fabbricazione della polvere da sparo, oggetto di ingenti acquisti da parte dei paesi europei dell'epoca, impegnati nella Guerra dei trent'anni.\nAbbandono.\nSubito dopo la fine della costruzione del Taj Mahal, Shah Jahan fu deposto dal figlio ed imprigionato. In questo stesso periodo la capitale dell'impero Moghul fu spostata da Agra a Delhi, facendo diminuire notevolmente l'importanza di questa citt\u00e0 e l'attenzione delle autorit\u00e0 su di essa.\nA causa di un disinteresse durato diversi secoli, alla fine del XIX secolo, complici l'erosione e i ladri depredatori di tombe, la struttura versava in un grave stato di abbandono. Durante il governatorato inglese di Lord William Bentinck, inoltre, ci sarebbe stato un piano per demolire il Taj Mahal al fine di recuperare i marmi di cui \u00e8 ricoperto e i terreni da utilizzare poi per la coltivazione.\nSecondo alcuni, tuttavia, questa sarebbe solo una voce messa in giro in quel periodo per screditare l'immagine del poco amato governatore Lord Bentinck.\nRestauro.\nQuesto periodo di abbandono e disinteresse termin\u00f2 con la nomina a vicer\u00e9 dell'India dell'inglese Lord George Nathaniel Curzon nel 1899, che avvi\u00f2 un restauro dell'intera struttura terminato nel 1908.\nDurante il XX secolo l'edificio fu molto curato: nel 1942, durante la seconda guerra mondiale, il Governo indiano eresse un'impalcatura attorno alla struttura per difenderla da eventuali danni provocati da attacchi aerei da parte dei tedeschi prima e dei giapponesi poi. Tale precauzione fu presa anche durante la guerra tra India e Pakistan, tra il 1965 e il 1971.\nNegli ultimi anni il Taj Mahal ha dovuto affrontare, tuttavia, un nemico molto pi\u00f9 subdolo: l'inquinamento. A causa delle polveri sottili, infatti, il candido marmo di cui \u00e8 ricoperto si sta ingiallendo. Al fine di risolvere questo problema, oltre alle normali operazioni di pulitura regolarmente commissionate dal Governo indiano, dovrebbe essere fatto un intervento di trattamento dei marmi con dell'argilla (materiale non corrosivo n\u00e9 abrasivo) del costo di oltre 200.000 dollari, che dovrebbe richiedere due o tre mesi ed essere ripetuto ogni tre anni. Per evitare un intervento cos\u00ec dispendioso, oltretutto da ripetersi cos\u00ec spesso, le autorit\u00e0 locali hanno messo in atto delle misure di prevenzione: una legge, infatti, vieta di costruire industrie inquinanti nell'area attorno al Taj Mahal.\nLa struttura.\nIl complesso architettonico del Taj Mahal copre approssimativamente un'area di 580 x 300 metri e si compone di cinque elementi principali: il \"darwaza\" (portone), il \"bageecha\" (giardino) che ha la tipica forma di \"charbagh\" (giardino diviso in quattro parti) mughal, il \"masjid\" (moschea), il \"mihman khana\" (\"casa degli ospiti\", chiamata anche \"jawab\") ed infine il \"mausoleum\" ovvero la tomba di Shah Jahan. Ulteriori strutture secondarie sorgono addossate alle mura che dividono il complesso dall'esterno (esse lo cingono per tre lati, poich\u00e9 il lato settentrionale prospiciente il fiume \u00e8 libero): i due portali secondari ed otto torri ottagonali.\nIl complesso tombale venne realizzato in modo tale da essere accessibile da tutti e quattro i punti cardinali, attraverso il fiume Yamuna (nord), due portali secondari (est e ovest) ed uno principale (sud). Entrando dal portone principale ci si trova nella parte iniziale del \"charbagh\".\nAll'interno del giardino, che misura 300 x 300 metri, si trovano aiuole di fiori, canali d'acqua che riflettono l'immagine del Taj e viali alberati. Esso \u00e8 suddiviso in quattro parti da due canali che si intersecano in modo ortogonale al centro; ognuna delle quattro parti \u00e8 a sua volta divisa in ulteriori quattro parti da viali percorribili.\nAlla fine dell'asse centrale del giardino si trova la tomba. Ad ovest della tomba \u00e8 situata la moschea: costruita in arenaria rossa, \u00e8 l'edificio che santifica il complesso ed \u00e8 il luogo di culto dei pellegrini. Ad est della tomba si trova invece il cosiddetto \"jaw\u0101b\" (\"risposta\"), edificio utilizzato come casa per gli ospiti e costruito come gemello della moschea, in modo da rispettare la simmetria architettonica.\nIl mausoleo \u00e8 l'unico edificio interamente rivestito di marmo bianco: gli altri hanno solo alcuni elementi decorativi di questo materiale, ma sono rivestiti quasi totalmente di roccia arenaria rossa locale. In ogni altro edificio, infatti, il marmo bianco \u00e8 utilizzato per evidenziare le cupole e le aperture per mezzo della differenza cromatica tra il marmo e la roccia arenaria, riuscendo in questo modo a riprendere gli elementi architettonici e ad esaltarli.\nL'intero complesso si basa sui principi di simmetria e di geometria autoreplicante: \u00e8 possibile trovare pochi elementi principali che si ripetono in tutte le strutture. Tutta l'opera \u00e8 perfettamente simmetrica anche nella distribuzione degli spazi pieni e vuoti, perfettamente allineati tra loro in tutte le strutture.\nL'esterno.\nIl mausoleo vero e proprio \u00e8 una struttura \u00c8 posto al di sopra di una sopraelevazione di forma quadrata (con lato di 100 metri) e alta circa 7 metri; ai quattro vertici di questo quadrato sono posti quattro minareti. Questo innalzamento si supera tramite due rampe di scale direzionate lungo l'asse est-ovest che si incontrano nel comune punto di arrivo sul plinto. Esse sono nascoste da un'estensione del plinto e sono coperte ognuna da una volta a botte rampante generata dalla traslazione di un arco ogivale lungo una direzione inclinata rispetto al piano su cui giace l'arco.\nIn pianta l'edificio \u00e8 un quadrato di 56,6 m di lato con gli angoli smussati (in modo da avere una forma ad ottagono irregolare).\nVisto di prospetto l'edificio \u00e8, nella sua massima semplificazione, un rettangolo sovrastato da un arco ogivale: i due elementi rappresentano rispettivamente la perfetta met\u00e0 inferiore e superiore dell'intero edificio. Questa forma viene ripresa, poi, in ogni parte della struttura: si vedano ad esempio le nicchie presenti lungo ogni faccia dell'edificio e riprese in tutte le strutture del complesso del Taj Mahal. Nelle nicchie questa divisione \u00e8 resa pi\u00f9 chiara da una cornice leggermente sporgente che divide le due met\u00e0. Con questa soluzione di geometria autoreplicante viene mantenuta una certa continuit\u00e0 tra le varie parti dell'edificio e tra l'edificio e il resto del complesso.\nAi lati di ogni apertura dell'edificio \u00e8 posto un pinnacolo di forma ottagonale alto e stretto che supera in altezza il tetto.\nLa struttura \u00e8 sovrastata da cinque cupole, ed \u00e8 perfettamente simmetrica, come il resto del complesso.\nPer quanto le pareti siano interamente rivestite di marmi, la struttura portante \u00e8 stata realizzata in pietra arenaria rossa e mattoni. Solo un piccolo strato di circa 15\u00a0cm, infatti, \u00e8 costituito dal candido marmo del Rajasthan, a fronte di uno spessore dei muri che arriva ad essere di 4 metri.\nI minareti.\nI minareti del Taj Mahal sono di forma tronco-conica ma poggiano su una base ottagonale che supera in pianta il terrazzamento marmoreo che soggiace all'intero mausoleo; i minareti sono alti 41,6 metri. Essi, secondo una soluzione tipica di questo periodo, sono leggermente inclinati verso l'esterno in modo tale che, in caso di un forte terremoto, non crollino sulla struttura centrale ma verso l'esterno. Essi sono pi\u00f9 bassi della cupola centrale per non sovrastarla ma accompagnarla e darle la giusta evidenza. Come il mausoleo, sono completamente ricoperti di marmo bianco ma lo scheletro portante delle strutture \u00e8 fatto di mattoni.\nSono coperti da cupole, simili a quelle del mausoleo, che si dipartono da otto archi polilobati sottostanti. Il collegamento tra gli archi e la cupola \u00e8 realizzato tramite un elemento sporgente mensolato ottagonale e, poco sopra, un elemento verticale sempre ottagonale. Un elemento simile a quest'ultimo \u00e8 posto al di sotto della base delle colonne, come collegamento tra le colonne stesse e il piano del balcone sottostante. Nella parte terminale della cupola \u00e8 posto un elemento di chiusura metallico e, poco sotto, una decorazione marmorea a forma di fiori di loto.\nAll'interno di ogni minareto \u00e8 posta una scala spiroidale che lo attraversa lungo tutta la sua altezza per permettere di raggiungerne anche la cima.\nOgni minareto presenta una netta divisione in tre parti lungo la direzione verticale, rese visibili da balconi che lo circondano. I balconi sono sorretti da elementi che permettono di convogliare le forze sulla muratura sottostante. Le sei aperture presenti in ogni minareto, che rappresentano il collegamento tra le scale interne e l'esterno, sono architravate e sono disposte lungo una direzione che lega il centro del minareto stesso con il centro del mausoleo.\nLe nicchie.\nL'ingresso al mausoleo \u00e8 segnato da quattro enormi portali (detti \"iwan\") di base rettangolare sovrastati da volte generate dalla rotazione della met\u00e0 di un arco ogivale secondo l'asse centrale per un angolo di 180\u00b0, presentandosi perci\u00f2 simili alla met\u00e0 di una cupola. La struttura di ogni portale si estende oltre il tetto per mezzo di un'aggiunta alla facciata. Dentro ognuno di questi enormi archi si apre l'ingresso vero e proprio, che riprende la forma dell'apertura in cui \u00e8 collocato in dimensioni ridotte.\nOgni arco di ingresso \u00e8 circondato da due aperture sovrapposte per lato (dette \"pishtaq\") di base rettangolare. Queste sono riprese anche nei lati corti dell'ottagono, dove sono per\u00f2 a pianta semiottagonale. La copertura di queste nicchie \u00e8 realizzata con strutture simili alla copertura dei portali di ingresso.\n In particolare, nel caso in cui gli archi siano complanari (come nei lati lunghi dell'ottagono irregolare) si ha la situazione ideale di componenti orizzontali perfettamente opposte. Negli angoli dell'ottagono irregolare, invece, il fatto che gli archi non siano complanari provoca la formazione di una forza risultante orientata secondo la bisettrice dell'angolo esterno dell'ottagono, il cui modulo risulta comunque minore delle forze relative agli archi presi singolarmente.\nLe cupole.\nL'intero edificio \u00e8 sovrastato da cinque cupole, per la cui realizzazione : la pi\u00f9 grande (35 metri di altezza, 4 metri di spessore e i marmi che la compongono pesano 10.000 tonnellate, la cupola del Taj Mahal \u00e8 poco pi\u00f9 piccola della Cupola di San Pietro) \u00e8 centrata, mentre le altre quattro sono pi\u00f9 piccole (8 metri di diametro) e sono poste attorno a quella centrale in direzione dei lati corti dell'ottagono. Esse sono tutte generate dalla rotazione secondo un asse centrale di un arco ogivale. L'altezza della cupola centrale \u00e8 evidenziata ed ulteriormente maggiorata dalla presenza di un elemento cilindrico (tamburo) che sovrasta il tetto per un'altezza di 7 metri e su cui poggia la cupola. Questo elemento \u00e8 tuttavia quasi invisibile dalla prospettiva centrale in cui si pone l'osservatore ideale essendo coperto dall'estensione della facciata relativa all'arco di ingresso. In questo modo si ha l'impressione che la cupola sia molto pi\u00f9 grande di quanto in realt\u00e0 sia.\nAl di sopra della cupola pi\u00f9 grande \u00e8 posto un elemento di chiusura decorativo che riprende lo stile ind\u00f9 e quello persiano. Questo, infatti, pur rappresentando una mezzaluna (elemento tipicamente islamico), presenta un'ulteriore parte appuntita tale che assieme alla mezzaluna coricata crei una forma a tridente, simbolo di Shiva, divinit\u00e0 ind\u00f9.\nLe cupole laterali si dipartono da otto archi polilobati sorretti da colonne che poggiano su un leggero rialzamento del soffitto in arenaria rossa. Nello spazio tra la cupola e gli archi sottostanti \u00e8 presente un elemento leggermente sporgente di forma ottagonale sorretto da elementi simili a quelli dei balconi dei minareti, tali che convoglino le forze lungo le strutture portanti sottostanti. Esse sono, cio\u00e8, praticamente uguali alle cupole che sovrastano i minareti.\nTutte le cupole presentano nella loro parte superiore una decorazione scolpita a forma di foglie di loto.\nL'interno.\nAl centro del mausoleo \u00e8 posta una stanza principale ottagonale che contiene i cenotafi di Shah Jahan e di Mumtaz Mahal e al di sotto della quale \u00e8 posta un'ulteriore stanza minore (contenente le tombe dell'imperatore e di sua moglie). Essa \u00e8 circondata da quattro stanze minori anch'esse di forma ottagonale e da quattro rettangolari, ciascuna delle quali presenta delle aperture a forma di arco ogivale (una per ogni parete); alcune di esse sono aperte e permettono il collegamento con l'esterno o le altre stanze, mentre altre sono semplici archi ciechi. Le stanze ottagonali sono poste agli angoli del mausoleo, in corrispondenza cio\u00e8 dei lati corti dell'ottagono di base, mentre quelle rettangolari lungo le facciate contenenti gli ingressi. Lo spazio della stanza principale \u00e8 definito da otto archi ogivali, tutti aperti, che permettono il collegamento con le otto stanze circostanti. Al di sopra di questi e poco sotto la cupola interna si aprono altrettanti archi, di cui quattro sono aperti ma coperti da una grata di marmo finemente intagliata.\nLa sala \u00e8 coperta con una falsa cupola, rivestita come il resto di marmo, che ha il suo piano di imposta ad un'altezza di 25 metri dal piano di calpestio. Al centro esatto della stessa c'\u00e8 una decorazione a forma di sole, simboleggiante la presenza di Allah.\nLe stanze laterali sono sovrastate da cupole, al di sopra delle quali si attestano ad un piano superiore delle stanze uguali a quelle inferiori. La divisione in due piani \u00e8 visibile anche all'esterno e all'interno della stanza centrale: la doppia fila di archi, infatti, riprende la posizione dei piani inferiore e superiore.\nI cenotafi.\nI cenotafi dell'imperatore e di sua moglie si trovano al livello della stanza principale, mentre le tombe vere e proprie (quelle contenenti le salme) si trovano nel livello immediatamente sottostante, orientate in modo da essere esattamente nello stesso punto in cui si trovano i sovrastanti cenotafi. Il cenotafio della moglie dell'imperatore \u00e8 al centro esatto della struttura, mentre quello dell'imperatore \u00e8 ad un lato, nella parte occidentale. I cenotafi sono circondati da un recinto ottagonale in marmo perforato, in cui ognuno degli otto pannelli di cui \u00e8 costituito \u00e8 stato intagliato da una singola lastra marmorea, regalandogli una decorazione con figure floreali. Sono rivolti sull'asse est-ovest, verso La Mecca.\nIl cenotafio della moglie dell'imperatore \u00e8 decorato con il versetto 185 della terza s\u016bra del Corano, \n mentre l'altro riporta una scritta che lo identifica come quello dell'imperatore.\nAl di sopra dei cenotafi c'\u00e8 una lampada, posta agli inizi del XX secolo dal vicer\u00e9 Lord Curzon.\nSimbolismi.\nLa costruzione del mausoleo \u00e8 simbolica: il massiccio plinto quadrato sottostante rappresenta il mondo materiale, la cupola circolare la perfezione della divinit\u00e0 e \nIl portale principale.\nIl portale (41x34 m\u00b2 e alto 23\u00a0m) \u00e8 una imponente struttura divisa in tre piani in arenaria rossa e marmo, da cui si accede al giardino interno. L'ingresso ha la forma di un'enorme nicchia semiottagonale sovrastata da un arco ogivale che si trova al centro della struttura. \u00c8 costruito in modo tale da essere simmetrico, come tutto il resto del complesso. La sua altezza \u00e8 esattamente la met\u00e0 dell'altezza del mausoleo.\nAffiancate all'apertura centrale ci sono due ulteriori nicchie disposte su entrambi i lati simmetricamente una sull'altra. All'interno della stessa apertura centrale, poi, sono disposti 6 archi ogivali suddivisi in 2 ordini in modo perfettamente simmetrico; l'arco centrale nella fila inferiore corrisponde all'ingresso al resto del complesso. L'apertura centrale \u00e8 sovrastata da una copertura a volta generata dalla rotazione della met\u00e0 di un arco ogivale secondo l'asse centrale. Tutte le altre (comprese quelle interne all'apertura centrale) sono coperte da una volta generata dalla traslazione di un arco ogivale lungo una direzione perpendicolare al piano di giacitura dell'arco stesso.\nNella parte superiore nelle parti interna ed esterna del portale, e sorrette ognuna da due file di archi. Gli archi estremi di ognuna delle file sono sorretti da un pinnacolo stretto e alto che si innalza oltre le cupole e che ha la funzione di bilanciare le spinte laterali provocate dalla presenza degli archi. Tale configurazione \u00e8 propria delle due facciate nord e sud dell'edificio. Le due rimanenti facciate differiscono da queste per l'assenza di un'estensione della facciata oltre il tetto e delle cupole che la sovrastano e la mancanza di un'apertura di ingresso.\nIn ognuno dei quattro angoli della struttura sono presenti ampie torri, riprendendo cos\u00ec la struttura del mausoleo. Tali strutture ottagonali sono sovrastate da cupole sorrette da otto archi ognuna. Al di sotto di questi una struttura sporgente ottagonale si estende oltre le pareti di queste torri. Quest'ultima \u00e8 sorretta da elementi che permettono lo scarico delle forze lungo le pareti sottostanti.\nImmediatamente al di sotto di ogni cupola presente nella struttura \u00e8 presente una cornice che sporge oltre gli archi sottostanti e la cupola sovrastante.\nIl giardino.\nIl giardino, dalla forma di un quadrato dal lato di 300 m, ha la forma tipica dei giardini della dinastia Moghul: \u00e8 diviso in quattro parti uguali da due canali che si incrociano nel mezzo. Al suo interno si trovano aiuole di fiori, viali alberati e canali d'acqua che creano un suggestivo effetto riflettendo l'immagine della costruzione alle loro spalle. Ogni quadrato formato dai canali si compone a sua volta di quattro parti (16 in totale) divise da percorsi rialzati pavimentati con pietra. Si dice che in ognuna di queste furono piantate 400 piante.\nLa ripetizione del numero 4 e dei suoi multipli ha probabilmente a che fare con la concezione-guida del giardino, ripartito in quattro parti, secondo lo schema ideale del \"\u010dahar b\u0101gh\" (giardino [suddiviso in] quattro), ispirato ai quattro fiumi del Paradiso islamico.\nPer rimediare al fatto che il mausoleo si trova nell'estremit\u00e0 nord del giardino e non al suo centro nel punto di incontro dei due canali (che rappresenta il centro dell'intero giardino e di tutto il complesso) \u00e8 stato posto un serbatoio di acqua che, in questo modo, riflette l'immagine del mausoleo. La parte interna del serbatoio \u00e8 decorata con forme cuspidali.\nSul lato meridionale del serbatoio, in posizione centrale, \u00e8 posta una panchina: Posizionati lungo l'asse di simmetria dell'intero complesso, inoltre, \u00e8 possibile godere appieno del perfetto bilanciamento tra i vari elementi che fa del Taj Mahal un capolavoro.\nSempre per questioni di simmetria, elementi evidenziano la divisione interna delle strutture in due piani. Al di sopra di tutta la struttura \u00e8 presente una cupola marmorea che poggia su un basamento ottagonale composto da otto archi.\nLa struttura del giardino si rif\u00e0 molto alla visione del paradiso in quel periodo: esso era visto come un giardino ideale abbondantemente rifornito d'acqua. Nei testi mistici dell'Islam, poi, esso era descritto come composto da quattro canali che si incontrano in una montagna o una cascata centrali, che dividono il tutto nei quattro punti cardinali. La visione del giardino come simbolo del paradiso \u00e8 ulteriormente rafforzata dalle calligrafie presenti sul portale principale, che presentano un invito ad entrare nel paradiso.\npanchine simili sono poste anche lungo gli altri lati del serbatoio.\nDue file di cipressi, simbolo di immortalit\u00e0, sono poste parallelamente al canale. Per evitare che l'attenzione dell'osservatore sia sviata in direzioni laterali, i cipressi e le fontane nei canali sono posti esclusivamente lungo l'asse nord-sud.\nAl termine dei canali che attraversano il giardino lungo la direzione est-ovest sono poste due costruzioni simmetriche dette Nagar Khanas (i portali secondari). Esse si attestano lungo il muro che circonda il complesso. Sono costituite di arenaria rossa e sono poste su un leggero rialzamento. Lungo la facciata sono poste due file di archi ogivali e, sopra di esse, due balconi.\nAlcuni percorsi nei giardini sono allineati con i movimenti solari, in quanto sono costruiti per allinearsi col sole che sorge e tramonta durante i solstizi di estate e d'inverno. Durante il solstizio d'estate si nota una disposizione del sole nella parte centro-settentrionale del giardino: se ci si pone dove i due percorsi s'intersecano con un corso d'acqua, si vede il sole sorgere sopra un padiglione situato a nord-est. Mantenendo la stessa posizione tutto il giorno, si vede il sole tramontare in allineamento con un padiglione a nord-ovest. Il Taj Mahal e i suoi minareti si trovano tra questi due padiglioni: il movimento del sole crea una cornice intorno. Durante il solstizio d'inverno, invece, il sole sorge allineato con un padiglione a sud-est e tramonta in allineamento con un padiglione a sud-ovest.\nI servizi idrici.\nGli architetti del Taj Mahal dotarono la struttura anche di un complicato sistema di condotte a gravit\u00e0 (per la maggior parte in terracotta) per fornire acqua alle vasche dell'intera struttura.\nL'acqua proviene dal vicino fiume Yamuna attraverso un sistema di tubazioni sotterranee. Per prendere l'acqua dal fiume veniva utilizzata la forza di alcuni buoi che trascinavano una fune a cui era connesso un secchio. Da qui l'acqua veniva trasferita in un serbatoio di raccolta. Da qui si dipartivano delle tubazioni che, passando sotto il livello del suolo, attraversavano le mura esterne orientali e giungevano a rifornire le fontane presenti presso la moschea. Per rifornire le fontane del canale nord-sud e nel serbatoio centrale furono utilizzate tubazioni in rame.\nAllo scopo di fornire acqua a tutto il complesso di fontane era sufficiente la differenza di quota tra il serbatoio di partenza e i punti di arrivo (le fontane) di circa 9,5\u00a0m. Il collegamento tra gli elementi \u00e8 costituito da tubazioni per la maggior parte in terracotta del diametro di 0,25\u00a0m sotterrati ad una profondit\u00e0 di 1,8\u00a0m dal suolo.\nPer uniformare la pressione dell'acqua in ogni fontana furono costruiti dei recipienti sotto ogni fontana: in questo modo l'acqua in arrivo andava prima in questi recipienti e poi andava simultaneamente nelle fontane.\nL'ingegnoso sistema \u00e8 tuttora presente, a segnalare la bravura del costruttore che riusc\u00ec a creare un acquedotto che ha passato ottimamente la prova del tempo senza avere la necessit\u00e0 di interventi di manutenzione.\nAltre costruzioni.\nAffiancate al mausoleo principale sorgono la moschea e il \"jawab\" (56x23\u00a0m\u00b2 e alti 20\u00a0m), che si trovano rispettivamente ad ovest e ad est della tomba, sono costruiti in arenaria rossa, in contrapposizione cromatica al bianco del marmo del mausoleo. Poggiano su un plinto anch'esso in arenaria rossa. Le strutture sono accompagnate da 4 torri ottagonali (coperte da una cupola sorretta da otto archi) poste agli angoli e da 3 eleganti cupole. Le cupole, di cui quella centrale \u00e8 pi\u00f9 grande delle altre, sono sorrette da elementi cilindrici pieni che si dipartono dal tetto sottostante.\nJawab.\nIl \"jawab\" (risposta) \u00e8 posto ad est della tomba in contrapposizione con la moschea, situata ad ovest. Le uniche differenze tra le due strutture, infatti, sono la presenza nella moschea della nicchia indicante la direzione della Mecca (mi\u1e25r\u0101b), la pavimentazione (nel \"jawab\" fatta con motivi geometrici) e le citazioni del Corano.\nNon \u00e8 nota la funzione della struttura: \nLa presenza delle due torri basse agli estremi del plinto in roccia arenaria, unitamente alla presenza di ulteriori due torri disposte in modo simmetrico di lato alla moschea, riprende la struttura del mausoleo in cui ai quattro angoli del plinto marmoreo quadrato sono posti i quattro minareti.\nDinanzi ad ognuno dei due edifici \u00e8 posta una vasca contenente l'acqua: quella davanti alla moschea \u00e8 necessaria al compimento delle abluzioni rituali che ogni fedele deve compiere prima di entrare e pregare.\nMoschea.\nLa moschea rappresenta il luogo di culto dei pellegrini e la struttura che santifica l'intero complesso.\nL'edificio \u00e8 rivolto verso la Mecca, come indicato dal mi\u1e25r\u0101b (la nicchia che in ogni moschea segna la direzione della citt\u00e0 santa dell'Islam) che qui \u00e8 attorniato da citazioni dalla s\u016bra 91 del Corano ed \u00e8 dalla forma di arco ogivale. Nell'angolo pi\u00f9 alto della nicchia sono disegnati due dischi al cui interno ci sono delle citazioni dalla sura 112. Questo tipo di dischi sono posti sui muri di tutta la moschea. All'entrata centrale (con arco ogivale) si affiancano sui due lati due aperture strutturalmente uguali a quella centrale eccetto per le dimensioni. Esse sono poste negli spazi tra quattro strette colonne, pi\u00f9 alte del resto della struttura. L'arco centrale si estende oltre la muratura circostante con un'estensione della facciata. Questa soluzione \u00e8 la stessa utilizzata nel mausoleo. L'apertura principale \u00e8 sovrastata da una volta che si presenta come la met\u00e0 di una cupola. Le altre due aperture, invece, sono coperte con una piccola volta a botte ogivale. All'interno dell'apertura principale sono presenti tre ulteriori aperture, di cui quella centrale \u00e8 pi\u00f9 grande e rappresenta l'ingresso principale alla struttura. Lungo ognuno dei lati corti della struttura rettangolare si attestano sei archi ogivali ciechi disposti in due file. All'interno sono presenti tre ambienti comunicanti per mezzo di due aperture terminanti con un arco ogivale. La loro presenza \u00e8 evidenziata dal fatto che ad ogni ambiente corrisponde una cupola sul soffitto. La pavimentazione \u00e8 composta da rettangoli tutti uguali disposti con il lato lungo in direzione est-ovest: questi rappresentano il luogo in cui il singolo fedele si deve posizionare durante la preghiera. In entrambi i lati della struttura sorge una torre bassa coperta da una cupola. All'altezza della muratura, agli angoli della struttura, partono gli archi che sorreggono la cupola sovrastante, in modo che ognuna delle torri si presenti uguale a quelle del portale principale (\"darwaza\"). Le cupole sono sorrette da otto archi ogivali. Il basamento su cui poggiano le colonne che danno vita a tali archi \u00e8 pi\u00f9 ampio e di forma ottagonale. Esso \u00e8 portato da 24 archi, tre per ogni lato dell'ottagono. Ai lati della moschea sono poste due torri basse. Ogni torre \u00e8 suddivisa in tre piani, messi in risalto dalla presenza dei balconi sporgenti. Al contrario della moschea, le torri sporgono oltre il muro di divisione del complesso.\nLe decorazioni.\nLe decorazioni del Taj Mahal si rifanno alla tradizione musulmana. Gli ornamenti presenti sono di tre tipi a seconda del soggetto: floreali, geometrici e calligrafici. Tutte le decorazioni sono state realizzate tramite la giustapposizione di pietre preziose e semipreziose incastonate nel marmo bianco secondo una tecnica tipicamente europea nota come \"pietra dura\".\nLe creazioni decorative si presentano, dunque, come un enorme mosaico che avvolge l'intera struttura evidenziandone gli elementi architettonici.\nLe decorazioni sono talmente ricche di particolari che per realizzarle si \u00e8 reso necessario l'utilizzo di pi\u00f9 di 50 pezzi distinti di pietre semipreziose per realizzare un fiore di 3\u00a0cm.\nOltre a queste decorazioni sono presenti anche bassorilievi intagliati direttamente dal marmo bianco: essi sarebbero opera dello scultore francese \"Austin di Bordeaux\".\nSi dice inoltre che al termine di esse lo Shah abbia chiesto che venissero tagliati tutti i pollici degli scultori in modo che non potessero ripetere l'opera.\nLe calligrafie.\nTra le varie decorazioni che adornano la struttura, particolari sono le incisioni calligrafiche, realizzate da \"Amanat Khan Shirazi\": esse consistono principalmente in versetti del Corano. Furono realizzate tramite l'inserimento nel marmo di diaspro. L'abilissimo calligrafo in un punto dell'edificio firm\u00f2 cos\u00ec la sua opera : \"Scritto dall'essere insignificante Amanat Khan Shirazi\".\nI passaggi del Corano citati sono:\nInoltre nella parte inferiore del cenotafio sui lati orientale ed occidentale sono riportati i 99 nomi di Allah, nella moschea su dischi circolari sono riportati i cinque pilastri dell'Islam (\"ark\u0101n\").\nI testi riportati si riferiscono soprattutto ai temi del giudizio e della ricompensa del paradiso per i fedeli.\nPer facilitare la lettura dal basso delle scritte che si sviluppano in verticale, i caratteri si ampliano man mano che si sale seguendo la linea della scrittura: in questo modo in prospettiva i caratteri appaiono di dimensione uniforme.\nI problemi della struttura.\nPer sorreggere l'intera struttura sovrastante garantendo allo stesso tempo la completa sicurezza dell'opera l'architetto fece costruire pilastri molto robusti. Nonostante queste precauzioni, \nNel 1810 dei documenti attestano ancora la presenza di queste crepe. Nel restauro fatto in quell'anno si scopr\u00ec la causa di tale instabilit\u00e0: il terrazzamento sottostante la struttura era inclinato, in particolare nella parte settentrionale era pi\u00f9 basso che nella parte opposta di 3,5\u00a0cm.\nQuesta situazione \u00e8 visibile anche dall'osservazione dei minareti: secondo uno studio effettuato nel 1965 il minareto nell'angolo nord-occidentale presenta un'inclinazione di circa 4\u00a0cm rispetto all'orizzontale, quello nell'angolo sud-orientale circa 20\u00a0cm e i due restanti sono inclinati di circa 12\u00a0cm.\nCi\u00f2 potrebbe essere stato causato da un cedimento del terreno che soggiace al terrazzamento in quella zona, dal momento che \u00e8 quella immediatamente a contatto con le acque del fiume Yamuna. Il sottosuolo presenta, infatti, un tenore di umidit\u00e0 tale da pregiudicarne la funzione portante. , e in quella zona persisteva un sovraccarico.\n che provano che, ancor prima della sua completa ultimazione (1652), la struttura presentava problemi di infiltrazione di acqua dalla cupola. Tale problema, tuttavia, non \u00e8 presente al giorno d'oggi e non esistono prove che attestino la presenza di questo difetto in tempi pi\u00f9 recenti.\nPropriet\u00e0 dell'opera.\nUn problema \u00e8 sorto negli ultimi tempi per ci\u00f2 che riguarda la paternit\u00e0 dell'opera e, di conseguenza, il diritto di controllare il giro di affari che sta dietro l'enorme flusso di turisti che visita il Taj Mahal (si calcola che annualmente tra i 2 e i 3 milioni di turisti da ogni parte del mondo giungano a visitare il Taj Mahal).\nL'opera \u00e8 gestita dal governo locale attraverso l'ASI (\"Archaeological Survey of India\"), l'associazione archeologica indiana, dal 1920 (da quando, cio\u00e8, \u00e8 stata dichiarata monumento nazionale).\nL'organizzazione musulmana \"Sunni Waqf\" (guidata da Hafiz Usman) ha richiesto al Governo indiano di vedersi riconosciuto il diritto di controllare il Taj Mahal in quanto opera islamica. Il ministro H. R. Bharadway, tuttavia, ha rifiutato di accettare queste richieste in quanto il Taj Mahal \u00e8 un monumento nazionale indiano.\nL'associazione di nazionalisti indiani \"Jana Sangh\", invece, ha negato che lo Shah musulmano Shah Jahan abbia fatto costruire il complesso, affermando al contrario che la costruzione fosse un tempio ind\u00f9 eretto nel XII secolo e poi usurpato dalla dinastia dei Mughal quando invasero l'India. In virt\u00f9 della supposta origine ind\u00f9 della struttura, chiedono la rimozione delle tombe dell'imperatore e di sua moglie per riportare la struttura alla sua originaria configurazione. Queste affermazioni, formulate per la prima volta da Purushottam Nagesh Oak, sarebbero provate dalla prova del carbonio 14 effettuata da Evan Williams nel 1977, secondo la quale l'edificio sarebbe pi\u00f9 antico del XVII secolo. Dall'analisi di un pezzo di legno proveniente da una porta, infatti, il mausoleo risulta essere stato costruito nel 1359 circa (errore massimo: 89 anni; probabilit\u00e0: 67%).\nTale prova, tuttavia, \u00e8 stata rifiutata in quanto l'esame al carbonio 14 non prova definitivamente e in modo assolutamente certo l'et\u00e0 dell'edificio, come \u00e8 anche accettato da alcuni sostenitori della teoria. La presenza, inoltre, di notevoli elementi puramente islamici contraddirebbe questa tesi.\nL'ipotesi pi\u00f9 accreditata, comunque, \u00e8 quella secondo cui il Taj Mahal sia un mausoleo fatto costruire dallo Shah musulmano Shah Jahan per mezzo di maestranze locali che, dunque, hanno impresso nell'opera elementi propri della cultura ind\u00f9. A conferma di questa tesi ci sono i documenti in cui Shah Jahan ordinava l'acquisto del marmo e le testimonianze di viaggiatori europei che visitarono Agra mentre il Taj Mahal era in costruzione.\nParticolarit\u00e0.\nUna ragione della straordinariet\u00e0 dell'opera \u00e8 la perfetta geometria delle sue forme e la ricerca quasi ossessiva della simmetria. Ma la vera particolarit\u00e0 del Taj Mahal \u00e8 la sua capacit\u00e0 di presentarsi con un aspetto sempre differente a seconda del momento in cui lo si osserva. Infatti, il sottile gioco di luci e ombre sul delicato marmo di cui \u00e8 rivestita l'intera struttura, complici anche le pietre semi-preziose incastonate al suo interno, si presenta sempre diverso agli occhi dell'osservatore. A seconda dell'ora del giorno in cui \u00e8 osservato, il Taj Mahal assume una colorazione bianca, rosa o dorata.\nIn origine il progetto prevedeva la costruzione di un complesso identico dalla parte opposta del fiume decorato con marmo nero invece che bianco, ed esisterebbero prove archeologiche che ne attesterebbero l'inizio della costruzione: nel progetto iniziale questo doveva essere il mausoleo dell'imperatore. I due mausolei dovevano poi essere collegati con un ponte in marmo o in oro. Suo figlio, tuttavia, preoccupato per le ingenti somme di denaro gi\u00e0 sborsate per la costruzione del primo mausoleo, costrinse il padre agli arresti e ne prese il posto sul trono nel 1658. Questa tesi sarebbe rafforzata dalla recente scoperta di un giardino sull'altra sponda del fiume. Se questa teoria fosse vera, in origine l'imperatore aveva intenzione di realizzare una costruzione con un asse di simmetria anche lungo la direzione est-ovest e che comprendesse anche il fiume Yamuna: esso, cio\u00e8, doveva divenire parte integrante del complesso progettato.\n e che il progettista fosse decapitato. Alcuni studiosi tuttavia ritengono che si tratti di una leggenda priva di alcun fondamento.\nAlla sua morte (nel 1666), lo Shah Shah Jahan venne seppellito accanto alla moglie. L'ironia della sorte ha voluto che proprio l'imperatore fosse il responsabile della rottura della perfetta simmetria della struttura: le sue spoglie furono infatti portate nel mausoleo, ma la presenza della sua tomba non era prevista: \nIl complesso, per le sue caratteristiche, riusc\u00ec ad impressionare diversi artisti occidentali: a causa della sua perfetta simmetria e della struttura tripartita molto simile agli archi di trionfo, infatti, riusc\u00ec a guadagnarsi l'ammirazione di numerosi artisti neoclassici europei. Contemporaneamente, tuttavia, riusc\u00ec anche a catturare l'immaginazione dei romantici, attratti dal fatto che il complesso fosse stato costruito in onore di una donna, "}
{"id": "15597", "revid": "174925", "url": "https://it.wikipedia.org/wiki?curid=15597", "title": "Timbuct\u00f9", "text": "Timbuct\u00f9 (: ; \"Tumbutu\" in Koyra Chiini; altre varianti: \"Timbuctoo\", \"Timbuktu\", \"Timbouctou\", \"Tombouctou\") \u00e8 un'antica citt\u00e0 del Nord del Mali. Da un punto di vista amministrativo, \u00e8 un comune urbano, capoluogo del circondario e della regione omonimi.\nGrazie alle sue caratteristiche architettoniche \u00e8 stata dichiarata patrimonio dell'umanit\u00e0 dall'UNESCO ed \u00e8 stata proposta come una delle sette meraviglie moderne.\nGeografia fisica.\nTerritorio.\nTimbuct\u00f9 \u00e8 situata pochi chilometri a nord del fiume Niger nel Nord-Ovest del semideserto saheliano, lontana da altri agglomerati urbani e da formazioni naturali di rilievo, in un \"habitat\" arido e sabbioso. La morfologia del territorio \u00e8 prevalentemente pianeggiante.\nClima.\nTimbuct\u00f9 ha un clima desertico, caldo e secco; le poche precipitazioni avvengono nei mesi estivi, da giugno a settembre. Le temperature massime sono solitamente superiori ai 40\u00a0\u00b0C nel periodo che va da aprile a giugno. L'escursione termica \u00e8 elevata, come \u00e8 tipico dei luoghi desertici e a bassa umidit\u00e0; le temperature minime medie vanno dai 13 gradi di gennaio ai 26 di luglio, anche se occasionalmente possono scendere a pochi gradi sopra lo zero.\nStoria.\nCitt\u00e0 di origine Tuaregh o Songhai, Timbuct\u00f9 raggiunse il massimo del suo splendore tra il 1300 e il 1500, quando fu un importante polo culturale e commerciale del mondo arabo e cos\u00ec ricca d'oro da essere considerata una sorta di Eldorado del tempo. Leone l'Africano raggiunse Timbuct\u00f9 nel 1526 e scrisse che \u201c\"qui c'\u00e8 un gran stuolo di dottori, giudici, preti e altri uomini di cultura che sono mantenuti riccamente dalla generosit\u00e0 del re. Qui vengono portati diversi manoscritti e libri scritti da fuori della barbaria, che sono venduti qui ad un prezzo pi\u00f9 alto di qualsiasi altro bene\"\u201d. \u00c8 celebre il suo Sultano Mansa Musa che organizz\u00f2 un pellegrinaggio a La Mecca con oltre 8000 portatori e centinaia di dromedari.\nConsiderata, per le sue favolose ricchezze e per la sua inaccessibilit\u00e0, un luogo pi\u00f9 mitico che reale, in Europa si discusse della sua esistenza sino al 1806, quando l'esploratore Mungo Park la raggiunse seguendo il corso del fiume Niger, anche se non riusc\u00ec a tornare indietro. Il primo che ne diede un resoconto fu Ren\u00e9 Cailli\u00e9.\nLa citt\u00e0, pur non godendo delle ricchezze materiali di un tempo, conserva una piccola parte delle eredit\u00e0 culturali del passato, tra cui 700.000 manoscritti arabo-islamici dei secoli XIII-XVI (vedi i Manoscritti islamici di Timbuct\u00f9), tra cui le opere di Avicenna, vari dei quali giunti dalla Spagna in seguito alla \"Reconquista\", anche se un gran numero \u00e8 scritto, usando caratteri arabi, in lingue africane locali, le cosiddette \"lingue ajami\".\nMoltissime delle costruzioni della citt\u00e0 sono state erette col fango - che garantisce una certa solidit\u00e0 -, dato che la citt\u00e0 si trova in una regione desertica del Mali - l'Azawad - e la possibilit\u00e0 che piova \u00e8 prossima allo zero.\nLa citt\u00e0 \u00e8 a rischio a causa della Guerra in Mali; nel luglio del 2012 \u00e8 stato distrutto un santuario da una cellula di Al Qaida, e le demolizioni sono proseguite il 21 dicembre, interessando altri quattro edifici dichiarati patrimonio dell'Umanit\u00e0: la Corte penale internazionale ha inflitto una condanna a nove anni al responsabile della milizia autrice di questi delitti."}
{"id": "15600", "revid": "1318658", "url": "https://it.wikipedia.org/wiki?curid=15600", "title": "Petra (Giordania)", "text": "Petra (, da \u03c0\u03ad\u03c4\u03c1\u03b1, \"roccia\" in greco) \u00e8 un sito archeologico della Giordania, posto a circa 250\u00a0km a sud della capitale Amman, in un bacino tra le montagne a est del Wadi Araba, la grande valle che si estende dal Mar Morto fino al Golfo di Aqaba del Mar Rosso. \nIl suo nome semitico era Reqem o Raqmu (\u00abla Variopinta\u00bb), attestato anche nei manoscritti di Qumran.\nNacque come una citt\u00e0 degli Edomiti e poi divenne capitale dei Nabatei, popolo assai evoluto di guerrieri e commercianti, la cui diramata rete mercantile metteva in comunicazione il sud della Penisola araba con il Mediterraneo. \nVerso l'VIII secolo Petra fu abbandonata in seguito alla decadenza dei commerci e a catastrofi naturali e, bench\u00e9 le antiche cavit\u00e0 abbiano ospitato famiglie beduine fino ad anni recenti, fu in un certo senso dimenticata fino all'epoca moderna. Il complesso archeologico fu rivelato al mondo occidentale dall'orientalista svizzero Burckhardt nel 1812.\nLe numerose facciate intagliate nella roccia, riferibili per la massima parte a sepolcri, ne fanno un monumento unico, che \u00e8 stato dichiarato Patrimonio dell'umanit\u00e0 dall'UNESCO il 6 dicembre 1985. Anche la zona circostante \u00e8 dal 1993 parco nazionale archeologico. Nel 2007, inoltre, Petra \u00e8 stata dichiarata una delle cosiddette sette meraviglie del mondo moderno.\nGeografia.\nPetra \u00e8 situata a mezza strada tra il Golfo di Aqaba e il Mar Morto, a un'altitudine tra 800 e 1396 metri s.l.m., (l'area urbana si situa intorno ai 900\u00a0m) nella regione montagnosa di Edom a est del Wadi Araba, a circa tre ore di strada da Amman. La citt\u00e0 pi\u00f9 vicina \u00e8 Wadi Musa.\nLa posizione e la disponibilit\u00e0 di acqua ne fecero un luogo propizio allo sviluppo e alla prosperit\u00e0 di una citt\u00e0. Il luogo \u00e8 accessibile solo da nord-ovest, per uno stretto sentiero di montagna, e da est attraverso un canyon lungo circa 1,5\u00a0km e profondo fino a 200 metri, il \"S\u00eeq\", che ospitava la principale strada di accesso.\nGeologia.\nLe tombe di Petra sono scavate nei canaloni e sui fronti rocciosi delle montagne, mentre l'area urbana, a causa della mancanza di vegetazione, \u00e8 caratterizzata da un vasto affioramento di pietrame derivante dal crollo degli alzati degli edifici, sicch\u00e9 roccia e pietre sono visibili in ogni punto.\nLe costruzioni funerarie sono in gran parte ricavate nell'arenaria policroma di et\u00e0 paleozoica (deposito deltizio Cambriano/Ordoviciano - Form. di Umm Ishrin Sandstone), una roccia sedimentaria prodotta dalla sedimentazione e dall'accumulo di piccoli granelli di sabbia. Il risultato di questo processo \u00e8 una roccia coerente e resistente, ma al contempo facile da scavare, organizzata in strati o \"bancate\". Una caratteristica particolare di queste arenarie \u00e8 la variazione del colore, con sfumature dal giallo ocra al rosso fuoco al bianco, dovute alla diversa concentrazione degli ossidi durante il lungo processo di consolidamento. Queste spettacolari variazioni cromatiche sono particolarmente visibili sui soffitti di molti ipogei di Petra.\nNei dintorni di Petra si trovano anche rocce contenenti silice, che i Nabatei sfruttavano per produrre un cemento impermeabile.\nL'ingresso della citt\u00e0 \u00e8 un antico letto fluviale, una profonda gola tagliata nelle alte pareti di arenaria che venne trasformata in trincea viaria deviando altrove il corso del torrente. L'area di Petra \u00e8 molto vicina al sistema Mar Morto-Valle del Giordano, caratterizzato da un'intensa attivit\u00e0 tettonica, con cinematica trasforme-transtensiva sinistra, legata alla separazione (rift) tra placca arabica e africana. Il 19 maggio 363, e poi ancora nel 419, nel 551 e nel 747 ebbero luogo terremoti che danneggiarono la citt\u00e0 e i suoi monumenti.\nL'irrigazione.\nIn questa regione semi desertica le sorgenti erano rare e potevano fornire acqua solo per poche famiglie. I bisogni primari vennero quindi fronteggiati utilizzando l'acqua piovana disponibile in circa 150\u00a0mm/anno (oggi la piovosit\u00e0 oscilla tra i 50 e i 250\u00a0mm/anno), e i Nabatei crearono un sistema di regole per la ripartizione del consumo d'acqua \nLa posizione geografica di Petra in fondo a una valle rocciosa, unita alla relativa impermeabilit\u00e0 delle rocce circostanti, permettevano di recuperare acque pluviali da un bacino di circa 92\u00a0km\u00b2. \nQuesta impermeabilit\u00e0 creava d'altra parte anche molti problemi, a causa dei fenomeni alluvionali tipici delle zone desertiche, dove gli improvvisi temporali inducono la crescita rapidissima e tumultuosa di estemporanei torrenti, molto potente e quindi distruttiva, che invadono canaloni poco prima aride pietraie. \nAncor oggi sono visibili impianti destinati a raccogliere e a distribuire l'acqua superando i forti dislivelli del terreno, in particolare sbarramenti e cisterne a cielo aperto. Per la raccolta esisteva anche un'importante rete di cisterne sotterranee. A nordest e a sudest di Petra, le acque del S\u00eeq scorrevano in gallerie scavate nella roccia e intonacate con gesso impermeabile, o in una rete idrica in leggera pendenza, fatta di tubi di terracotta o di ceramica. Questa rete alimentava l'acquedotto, le 200 cisterne (molte delle quali erano situate sul monte \"Umm al-Beira\", che vuol dire \"madre delle cisterne\"), bacini di raccolta e un ninfeo, che era una fontana pubblica; una parte delle cisterne, che riutilizzano anche strutture pi\u00f9 antiche, si pu\u00f2 tuttavia attribuire a epoche successive a quelle urbane. Un'altra rete, di maggiore portata, captava l'acqua da sorgenti pi\u00f9 lontane e consentiva dii rifornire quartieri posti a quote pi\u00f9 elevate. L'insieme di queste reti idriche portava a Petra circa 40 milioni di litri d'acqua al giorno.\nDal punto di vista tecnologico, il sistema di distribuzione dell'acqua a Petra \u00e8 stato paragonato a quello di Roma nello stesso periodo, ed era certamente sufficiente a coprire i bisogni della citt\u00e0. Furono proprio i Romani che utilizzarono la rete idrica come sistema di pressione militare, tagliando l'acquedotto in occasione di un assedio, proprio come accadde secoli dopo - per ironia della storia - alla loro citt\u00e0 per opera del re goto Vitige.\nIl risultato di questa padronanza nella gestione delle risorse idriche fu la creazione di una grande oasi artificiale, della cui installazione oggi rimangono solo i resti.\nAgricoltura e allevamento.\nQuando la citt\u00e0 era all'apice del suo sviluppo, l'acqua poteva soddisfare sia il consumo degli abitanti e degli animali, sia le esigenze dell'agricoltura.\nCertamente a Petra si coltivavano cereali, come l'orzo e il grano, alberi da frutta e viti. Sono stati trovati dei torchi, probabilmente databili al periodo della dominazione romana, quando il vino aveva grande importanza.\nOggi sono visibili, attorno al sito, impianti agricoli su terrazzamenti nel settore di Zurrabeh, creati per difendere i terreni dall'erosione del suolo e per avere rendimenti pi\u00f9 elevati. Dopo l'abbandono della citt\u00e0, la mancanza di manutenzione ha portato alla distruzione di quasi tutte le dighe. Ne rimangono visibili solo alcuni resti e il nome dato a un particolare tipo di opera per la distribuzione dell'acqua, detta \"giardini romani\".\nAttorno a Petra si aggirano anche mandrie di capre nere, specie addomesticata fin dal Neolitico.\nStoria.\nNeolitico.\nRitrovamenti nei Wadi e sulle colline nei dintorni di Petra, hanno dimostrato l'esistenza di insediamenti umani databili a un periodo stimato tra il X e l'VIII millennio. I resti del pi\u00f9 famoso di questi ritrovamenti, si possono vedere nel sito di \"Beidha\", ad alcuni chilometri da Petra (a 15 minuti di sentiero, dall'ingresso della Piccola Petra); il sito fu abitato per circa un millennio e poi abbandonato e, nell'area non si stabilirono altre civilt\u00e0; questo spiega perch\u00e9 il sito, pur difficile da decifrare, sia rimasto intatto.\nLo stanziamento pi\u00f9 antico trovato a Petra data invece all'et\u00e0 del ferro.\nAntichit\u00e0.\nPeriodo edomita.\nSecondo L\u00e9on de Laborde le prime tracce di insediamenti stabili edomiti nel sito di Petra sono collocabili tra la fine dell'VIII e l'inizio del VII secolo a.C. Essi scelsero di installarsi sulle colline vicine al sito di Petra, tra cui \"Umm al-Beira\" (cio\u00e8 \u00abla Madre delle Cisterne\u00bb, cos\u00ec chiamata perch\u00e9 sulla sommit\u00e0 ve ne sono effettivamente molte); quest'ultima citt\u00e0 \u00e8 stata sino a pochi anni fa confusa con Sela, la capitale degli Edomiti, ma ricerche pi\u00f9 recenti l'hanno collocata pi\u00f9 a nord, 10 chilometri a sud della citt\u00e0 di Tafila.Costruttori in pietra, gli Edomiti erano per\u00f2 anche molto abili nell'arte fittile, e giunsero a dominare tutta la regione.\nSecondo la Bibbia questo popolo avrebbe ostacolato il passaggio di Mos\u00e8 al momento dell'Esodo, in quanto discendente di Esa\u00f9, il fratello-nemico di Giacobbe. Nel tentativo di localizzare le tappe dell'Esodo Laborde e altri esploratori diedero nomi biblici a vari luoghi, come il citato \"Wadi Musa\", o \"Khazin\u00e8 al-Firawn\" \u00abTesoro del Faraone\u00bb.\nPeriodo nabateo.\nIl periodo in cui i Nabatei, popolazione nomade araba, proveniente dalla penisola araba occidentale, cominciarono a insediarsi a Petra, risale probabilmente al VI secolo a.C.: quando gli Edomiti, sotto la pressione dei Nabatei, l'abbandonarono per installarsi nella regione di Hebron. Dopo che gli Edomiti avevano abbandonato il sito, i Nabatei vi si stanziarono stabilmente, e, a seguito di accordi commerciali con le altre popolazioni limitrofe, con le ricchezze accumulate negli anni successivi costruirono la citt\u00e0 di Petra e la resero un centro importante.\nIl periodo nabateo \u00e8 documentato meglio delle altre epoche dell'antichit\u00e0, ma la maggior parte dei documenti originali (scritti su papiro e altri supporti deperibili) \u00e8 andata distrutta e le fonti dell'epoca sono rare: ci\u00f2 che ci resta per cercar di comprendere la storia di quest'epoca sono date di eventi incise nell'arenaria delle mura della citt\u00e0 e le tappe di costruzione dei monumenti. \nI Nabatei adoravano le divinit\u00e0 presenti in Arabia prima dell'Islam, e anche alcuni dei loro re, deificati. All'epoca la principale divinit\u00e0 maschile era Dushara, accompagnato dalla triade femminile composta da Al-'Uzza, Allat e Manat. Molte statue scolpite nella roccia riproducono queste divinit\u00e0.\nGli unici scrittori che documentano la condizione di Petra in questo periodo sono Diodoro Siculo e Strabone, le cui narrazioni testimoniano la grande ricchezza che questo popolo ricavava dal commercio carovaniero tra Asia ed Europa, ma non concordano sul loro modo di vivere, descrivendoli sia come sedentari sia come nomadi, ora come cittadini ora come contadini.\nPeriodo romano.\nAttorno a Petra era sorta una \"decapoli\" (confederazione di dieci citt\u00e0-stato) che Roma non riusc\u00ec a conquistare fino al 106 quando, dopo la morte del re nabateo Rabbel II senza combattere, il regno fu annesso all'impero da Cornelio Palma, governatore di Siria, per ordine di Traiano. Questi porr\u00e0 a Bosra, divenuta in fretta la seconda citt\u00e0 nabatea e rinominata \"Nova Traiana Bosra\", la capitale della nuova provincia di Arabia, che ebbe appunto il nome di \"Arabia Petraea\", mentre Petra ricevette il titolo onorifico di metropoli. Qualche anno dopo, nel 114, Petra divenne una delle basi per gli attacchi dei Romani contro i Parti, a est.\nIl fatto che i Romani prendessero possesso delle vie commerciali diede un colpo fatale a Petra e ai Nabatei, in quanto le vie commerciali non passavano pi\u00f9 per la citt\u00e0. Dopo l'occupazione romana ci furono ancora carovane che sostavano a Petra, ma divennero sempre pi\u00f9 rare, malgrado la costruzione di una strada di 400 chilometri che collegava Bosra, Petra e il Golfo di Aqaba.\nL'imperatore Adriano visit\u00f2 Petra nel 131, e la citt\u00e0 fu rinominata, in suo onore, \"Petra Hadriana\".\nLo sviluppo urbanistico della citt\u00e0 rivela che la \"Pax Romana\" le port\u00f2 tuttavia un periodo prospero. Con la riorganizzazione dell'impero voluta da Diocleziano Petra divenne capitale di una delle tre parti in cui era divisa la Provincia di Palestina, che fu detta \"Palaestina salutaris\" e in seguito detta \"Palaestina taertia\".\nPeriodo bizantino.\nIl Cristianesimo giunse a Petra verso il IV secolo, dopo che Costantino I ebbe fatto di Costantinopoli la sua nuova capitale, e cominciato a favorire la diffusione della nuova religione. Gli abitanti della citt\u00e0 rimasero fedeli ai propri dei per molto tempo, tuttavia gi\u00e0 nel 350 Atanasio di Alessandria menziona un vescovo di Petra di nome Asterio, pertanto la citt\u00e0 era sede vescovile.\nUn forte terremoto colp\u00ec Petra il 19 maggio del 363, danneggiando i monumenti - tra cui il teatro - e gli acquedotti. Il vescovo di Gerusalemme, Cirillo, ne testimonia in una sua lettera la data e le due scosse che semidistrussero la citt\u00e0, che - gi\u00e0 impoverita dal dominio romano - da quella rovina non si sollev\u00f2 pi\u00f9 e and\u00f2 lentamente svuotandosi.\nNel V secolo a Petra sorgono diverse chiese: risalgono a questo periodo l'utilizzo come chiesa del \"Deir\", che diventa una specie di cattedrale nel 446, tracce di croci sui muri di molte tombe a nord della citt\u00e0 (che indicano tombe cristiane), e altre tre chiese scoperte durante scavi.\nUn secondo terremoto, nel 551, danneggi\u00f2 ulteriormente la citt\u00e0, che gi\u00e0 stava cadendo nell'oblio.\nMedioevo.\nLa conquista islamica che attraversa la regione tra il 629 e il 632 sembra aver ignorato Petra, la cui ultima menzione si trova in un testo scritto dal suo vescovo Antenogene tra la fine del V e l'inizio del VI secolo.\nL'impatto della conquista musulmana \u00e8 poco chiaro, e fu probabilmente ridotto dalla storica tolleranza mostrata dall'Islam primitivo verso il cristianesimo. Del resto il lento esodo degli abitanti aveva ridotto la citt\u00e0, agli inizi dell'VIII secolo, a un villaggio.\nNel 749 l'ennesimo terremoto spopola Petra quasi completamente.\nLa zona fu infine conquistata dai Crociati Franchi, che vi eressero alcuni castelli, tra cui le fortezze di al-Wu'ayrah e al-Habis. \nDurante la Prima crociata la citt\u00e0 fu occupata da Baldovino di Boulogne e costitu\u00ec il secondo feudo della baronia di al-Karak , nella signoria d'Oltregiordano.\nLa citt\u00e0 rimase nelle mani dei crociati fino al 1189, dopo che il Saladino ebbe sconfitto definitivamente i Crociati del Regno di Gerusalemme alla Battaglia di Hattin, nel 1187. Dopodich\u00e9, si hanno notizie di Petra da un pellegrino tedesco che dice di esservi passato nel 1217, e per il passaggio del sultano mamelucco Baibars al-Bunduqdari nel 1276. \u00c8 l'ultima notizia storica di Petra prima della sua riscoperta nel 1812, dopo un oblio di pi\u00f9 di cinque secoli, giacch\u00e9 i nomadi incominciarono a considerare la citt\u00e0 infestata dai demoni (tanto che l'arco di pietra sito all'entrata della gola rocciosa, crollato nel 1896 veniva chiamato \"Il ponte del diavolo\").\nPeriodo moderno.\nPetra fu rivelata al mondo moderno nel 1812 da Johann Ludwig Burckhardt, un viaggiatore svizzero che, in abiti arabi, si faceva chiamare \"Sheykh Ibrahim\" e seguiva la strada che collegava Damasco all'Egitto passando per la Giordania. Egli aveva sentito dire che nei pressi del villaggio di Wadi Musa si trovavano, in una sorta di fortezza naturale, delle vestigia straordinarie. La regione apparteneva allora all'Impero ottomano e gli stranieri curiosi di antichit\u00e0 - che erano ritenute \"opera degli Infedeli\" - erano considerati con grande diffidenza, anche per le tensioni politiche e religiose dell'epoca.\nBurckhardt si present\u00f2 allora come un pellegrino che desiderava sacrificare un agnello al profeta Aronne, la cui tomba, costruita nel XIII secolo, si riteneva collocata al di l\u00e0 delle rovine, in cima al Gebel Harun. Accompagnato dalla sua guida, l'esploratore attravers\u00f2 la citt\u00e0 antica senza potersi fermare un attimo a prendere un appunto o a fare uno schizzo, e tuttavia consapevole dell'importanza di quelle vestigia, e che le rovine presso Wadi Musa fossero quelle di Petra. Entusiasta, diffuse la notizia tra gli occidentali residenti in Medio Oriente e in Egitto, e la ripet\u00e9 nel suo libro \"Travels in Syria and the Holy Land\", che fu pubblicato soltanto cinque anni dopo la sua morte, nel 1823.\nFurono condotti anche altri tentativi di esplorazione, alla ricerca di Petra, nonostante la diffidenza delle popolazioni locali. Nel maggio 1818 un gruppo di una decina di persone provenienti da Gerusalemme, tra cui l'esploratore ed egittologo William John Bankes, che, accompagnato dal dragomanno ferrarese Giovanni Finati e da due ufficiali di marina, riusc\u00ec a rimanere sul posto per due soli giorni, giacch\u00e9 rivalit\u00e0 tra capitrib\u00f9 locali li costrinsero a partire prima del previsto.\nLe prime vere missioni archeologiche cominciarono dal 1828, e dopo il 1830 Petra divenne un luogo di visita, tappa di pellegrinaggi religiosi, e fonte di guadagni per i capi delle trib\u00f9 dei dintorni. Tra i tanti poeti e artisti che si recarono a Petra vi fu, nel 1839, anche il celebre pittore britannico David Roberts.\nLa prima missione archeologica britannica arriv\u00f2 nel 1929, e tuttora sono in corso importanti scavi. Ancora nel 1992 (i mosaici della chiesa di Petra) e nel 2003 (il complesso funerario nascosto sotto il tesoro) sono state fatte importanti scoperte.\nPetra oggi.\nAncora oggi si suole raggiungere Petra a piedi o a cavallo.\nL'ingresso pi\u00f9 caratteristico \u00e8 quello orientale, attraverso la lunga e profonda fessura delle rocce, chiamata Sik (o \"Siq\").\nAlla fine del primo tratto di questo lungo corridoio dapprima si intravede e poi si apprezza in pieno per la presenza di un ampio spiazzo, uno dei pi\u00f9 bei monumenti di Petra, il \"Khazine el-Firawn\" o il \"Tesoro di Faraone\" (il nome, di pura fantasia \u00e8 stato inventato dai beduini e recupera il nome proprio del sovrano biblico e coranico che avvers\u00f2 Mos\u00e8 nella sua fuoriuscita dall'Egitto), la cui facciata \u00e8 profondamente incisa nella roccia.\nIn un sondaggio fatto nel 2007, via internet o telefono, su 100 milioni di persone, Petra \u00e8 risultata essere tra le Sette meraviglie del mondo moderno. Anche se l'UNESCO non ha sostenuto l'iniziativa, il fatto di essere stata classificata come prima meraviglia ha portato un notevole incremento al turismo di Petra.\nIl sito per quanto sia posto in una zona pressoch\u00e9 desertica presenta il problema di periodiche alluvioni che inondano la vallata e il Siq. Per preservare il sito e gli stessi monumenti sono stati creati dei canali di scolo atti a limitare i pericoli. Tuttavia la zona rimane sempre piuttosto pericolosa durante le stagioni pi\u00f9 piovose. Un team di ingegneri italiani lavora da tempo per trovare delle soluzioni per limitare i rischi.\nNella cultura di massa.\nPetra \u00e8 stata utilizzata come set nelle scene di numerosi film, tra i quali \"Indiana Jones e l'ultima crociata\", \"Transformers - La vendetta del caduto\" e \"Mission to Mars\" per simulare il suolo marziano esplorato dal rover.\nInoltre a Petra \u00e8 stato girato il videoclip della canzone \"La fitta sassaiola dell'ingiuria\" del rapper italiano Caparezza.\nPetra \u00e8 diventata mappa giocabile nel famoso sparatutto Overwatch nel 2018.\nPetra \u00e8 presente nel gioco Crusader Kings 2 come grande opera (Great works) e nel sequel Crusader Kings 3 come struttura storica (Historical buildings)."}
{"id": "15608", "revid": "122030753", "url": "https://it.wikipedia.org/wiki?curid=15608", "title": "Paura rossa", "text": "L'espressione \"Paura rossa\" (in inglese \"Red Scare\") \u00e8 stata applicata a due distinti periodi di intenso anticomunismo nella storia degli Stati Uniti: dal 1917 al 1920 e durante i primi anni cinquanta. Entrambi i periodi furono caratterizzati da una diffusa paura dell'influenza di comunisti e anarchici sulla societ\u00e0 statunitense e della loro infiltrazione nel governo. Queste paure spronarono investigazioni aggressive e (particolarmente nel periodo 1917-1920) la carcerazione di persone che si riteneva fossero motivate dall'ideologia comunista o anarchica o associate a movimenti politici di questo tipo.\nIl termine viene molto spesso utilizzato per descrivere l'atmosfera politica che aleggiava attorno alle persecuzioni politiche interne e le violazioni dei diritti civili, ma pu\u00f2 anche descrivere le paure strettamente correlate, durante la Guerra fredda, di un imminente attacco agli Stati Uniti o ai loro alleati da parte dell'Unione Sovietica o della Repubblica Popolare Cinese.\nIl termine \"paura rossa\" non deve essere confuso con il termine \"terrore rosso\".\nLa prima \"paura rossa\".\nLa prima \"paura rossa\" della storia americana occorse immediatamente dopo la Rivoluzione russa del 1917 che port\u00f2 alla caduta dello Zar e all'ascesa di Lenin e corrisponde al cosiddetto Biennio rosso europeo.\nLe paure di un piano comunista per rovesciare in maniera simile il governo degli Stati Uniti, innescate da una serie di attentati anarchici nel giugno 1919, sono ritenute da molti come la causa che port\u00f2 ai \"Palmer Raids\" ordinati da Alexander Mitchell Palmer contro gruppi anarchici e comunisti, all'incarcerazione degli attivisti di sinistra come Eugene V. Debs, sfruttando l'Atto sullo spionaggio del 1917 e l'Atto sulla sedizione del 1918, e al processo e all'esecuzione di Sacco e Vanzetti.\nA differenza della seconda \"paura rossa\", i movimenti di sinistra radicale (soprattutto socialisti) erano realmente diffusi negli Stati Uniti, e non limitati a strati intellettuali. In particolare, tra il 1910 e il 1920 il sindacato IWW riusc\u00ec a organizzare molti scioperi vittoriosi, mentre anche altri sindacati si diffondevano tra le fabbriche dell'est e nei distretti minerari.\nLa \"paura rossa\", con i processi, le incarcerazioni, la strategia di divisione tra sindacati \"radicali\" e \"riformisti\", le persecuzioni di polizia per attivisti e sindacalisti, giornalisti e giornali di sinistra, riusc\u00ec ad arrestare il radicamento di queste idee, impedendo in pratica (a differenza che in Europa) la diffusione negli USA di grandi partiti socialisti e comunisti.\nUno dei punti di forza della repressione fu la disomogeneit\u00e0 etnica dei radicali, spesso immigrati di prima o seconda generazione, per lo pi\u00f9 irlandesi, italiani, ebrei, polacchi, finlandesi, greci o anche (sebbene non in maniera massiccia) afro-americani.\nSu queste divisioni, sfruttando anche il tradizionale razzismo di molti lavoratori WASP e la difficolt\u00e0 di comunicare tra madrelingue differenti, si bas\u00f2 in parte il rapido normalizzarsi della situazione operaia americana.\nPer\u00f2 in vari movimenti progressisti, e all'interno del Partito Democratico dei tardi anni venti, furono recuperati pezzi di elaborazione politica propri della sinistra radicale americana del primo ventennio del '900, in particolare l'antirazzismo, fino ad allora estraneo al Partito Democratico.\nLa seconda \"paura rossa\": il maccartismo.\nLa \"paura rossa\" riapparve durante il cosiddetto maccartismo, dal 1947 alla met\u00e0 degli anni cinquanta. Durante i tardi anni quaranta diversi eventi sensazionali catturarono l'attenzione pubblica, compresi il processo a Julius ed Ethel Rosenberg per tradimento (che risult\u00f2 nelle loro esecuzioni assai pubblicizzate); la bomba atomica dell'Unione Sovietica, che pose fine al monopolio USA sulle armi nucleari; e l'inizio della Guerra di Corea. Eventi come questi ebbero un notevole effetto sull'opinione degli americani circa la loro sicurezza e alimentarono un subdolo sentimento di paranoia incentrato su una guerra nucleare con l'URSS che pareva inevitabile, e sull'idea che una vasta cospirazione di spie e di simpatizzanti comunisti lavorasse per portare alla caduta del popolo americano.\nL'isteria da \"paura rossa\" si manifest\u00f2 in vari modi: soprattutto l'azione del Comitato Parlamentare per le Attivit\u00e0 Anti-americane, l'ascesa del senatore Joseph McCarthy e l'accelerazione della corsa agli armamenti. Film propagandistici come \"Red Nightmare\" (Incubo Rosso) furono commissionati per accrescere la paura del comunismo e dell'Unione Sovietica.\nCi\u00f2 ebbe anche effetti subdoli sullo stile di vita americano, contribuendo alla popolarit\u00e0 dei rifugi antiatomici nelle abitazioni. Pu\u00f2 anche essere vista come un fattore che contribu\u00ec alla crescita della popolarit\u00e0 dei film di fantascienza sulle invasioni aliene a partire dagli anni cinquanta. Molti film gialli e di fantascienza del periodo usarono il tema di un nemico sinistro e disumano che progettava di infiltrare la societ\u00e0 e distruggere lo stile di vita americano: uno dei migliori esempi \u00e8 il classico \"L'invasione degli ultracorpi\" (1956).\nReazioni alla \"paura rossa\".\nMolti americani risposero alle manifestazioni pi\u00f9 rozze della \"paura rossa\" rifiutando le visioni anticomuniste della politica estera. Molte delle accuse pi\u00f9 estreme del maccartismo \u2014 come la pretesa che il presidente Dwight Eisenhower fosse un comunista \u2014 appaiono ora ridicole. Il dibattito se Alger Hiss davvero abbia lavorato per i servizi segreti sovietici continua tutt'oggi.\nControversia continua.\nAnche se l'interpretazione della \"paura rossa\" pu\u00f2 sembrare di mero interesse storico, a seguito della fine della Guerra Fredda e alla quasi scomparsa del comunismo come ideologia diffusa, le divisioni politiche che cre\u00f2 negli Stati Uniti continuano a manifestarsi, e la politica e la storia dell'anticomunismo negli Stati Uniti sono ancora soggetto di polemica. \nUna fonte di controversia \u00e8 costituita dalle azioni intraprese contro la sinistra radicale durante i periodi di Palmer e McCarthy, che sono ritenute fornire una cornice storica per azioni simili contro l'Islam radicale a seguito degli attacchi terroristici dell'11 settembre 2001: un'analogia, questa, resa esplicita sia dagli oppositori di sinistra a tali azioni come l'Unione Americana delle Libert\u00e0 Civili sia dai propositori di destra come Ann Coulter."}
{"id": "15612", "revid": "125863763", "url": "https://it.wikipedia.org/wiki?curid=15612", "title": "7 (numero)", "text": "7 (sette, indoeuropeo \"*sept\u1e43\"; cf. latino \"septem\", greco \"\u1f11\u03c0\u03c4\u03ac\", sanscrito \"sapt\u00e0\", gotico \"sibun\", armeno \"ewt'n\") \u00e8 il numero naturale dopo il 6 e prima dell'8.\nSimbologia.\nNumerologia.\nIn molte culture antiche il numero 7 indicava completezza.\nNei primi sistemi di numerazione, fondati sul calcolo in base 60, il numero sette \u00e8 il primo numero che non \u00e8 un divisore della base del sistema di numerazione.\nIn geometria 7 rappresenta l'eptagono, nonch\u00e9 pu\u00f2 essere rappresentato tramite sette punti sul perimetro di un cerchio collegati fra loro in senso alternato da una linea continua.\nMatematicamente \u00e8 la somma di 3+4 o 2+5 o 1+6 e da ci\u00f2 scaturiscono ulteriori significati simbolici.\nCinema.\nIn italiano viene comunemente soprannominata anche la \"settima arte\", secondo la definizione coniata dal critico Ricciotto Canudo nel 1921, quando pubblic\u00f2 il manifesto \"\"La nascita della settima arte\".\""}
{"id": "15613", "revid": "123696154", "url": "https://it.wikipedia.org/wiki?curid=15613", "title": "Sette savi", "text": "I sette savi o sette sapienti (in greco: \u03bf\u1f31 \u1f11\u03c0\u03c4\u03ac \u03c3\u03bf\u03c6\u03bf\u03af, \"hoi hepta sophoi\") sono alcune personalit\u00e0 pubbliche dell'antica Grecia vissute in un periodo compreso tra la fine del VII e il VI secolo a.C. (tra circa il 620 a.C. e il 550 a.C.), esaltate dai posteri come modelli di saggezza pratica e autori di massime poste a fondamento della comune sensibilit\u00e0 culturale greca.\nElenco dei sette savi.\nBench\u00e9 le fonti discordino sulla lista completa dei sette savi, su almeno quattro di essi esiste concordanza: Biante di Priene, P\u00ecttaco di Mitilene, Solone di Atene, Talete di Mileto.\nPlatone, che fu il primo a enumerare i sette savi (nel \"Protagora\"), li elenca cos\u00ec:\nSecondo Platone, quindi oltre ai quattro citati Biante, Pittaco, Solone e Talete la lista si compone di Cleobulo di Lindo, Chilone di Sparta, Misone di Chene, anche se \u00e8 incerto se l'idea di una simile lista sia originale di Platone, o se piuttosto egli non si basi su una tradizione popolare del sesto o dell'inizio del V secolo a.C. Secondo un'altra ipotesi, risalente gi\u00e0 all'antichit\u00e0, Platone stesso avrebbe sostituito Misone a Periandro, poich\u00e9 quest'ultimo sarebbe stato odiato a causa della sua tirannia.\nI singoli nomi sono rintracciabili anche in fonti pi\u00f9 antiche, la maggior parte gi\u00e0 in Erodoto, sebbene non compaiano come un gruppo a s\u00e9 stante\u02d0 i pi\u00f9 importanti sono Talete, come filosofo e matematico, e Solone, come legislatore. In tutte le liste pervenuteci sono citati Talete, Solone, Biante e Pittaco, nella maggior parte di esse poi compaiono anche i nomi di Cleobulo e Chilone, mentre Misone \u00e8 stato spesso trascurato come una figura scialba, priva d'importanza e originario di un paese sconosciuto. Probabilmente a causa di ci\u00f2 fu sostituito da Periandro di Corinto in una lista risalente almeno a Demetrio Falereo, un discepolo di Aristotele. L'elenco di Demetrio (comprendente perci\u00f2 Talete, Pittaco, Biante, Solone, Cleobulo, Chilone e Periandro), ebbe la massima diffusione nell'antichit\u00e0 ed \u00e8 tuttora quello pi\u00f9 comunemente citato.\nOltre alle liste gi\u00e0 citate ne circolavano, tuttavia, altre, che al posto di Misone, Periandro e a volte anche di Chilone e Cleobulo, presentavano altri nomi: Epimenide di Creta, Leofanto Gorgiade, Aristodemo di Sparta, Ferecide di Siro, Pitagora di Samo, Anacarsi, Anassagora, Acusilao di Argo, Laso da Ermione, Orfeo, Epicarmo, Pisistrato, Lino (cantore), Panfilo.\nDiogene Laerzio ci ragguaglia sulle successive elaborazioni di tale lista:\nSe l'origine documentaria storica dell'elenco dei sette savi rimane quantomeno incerta, gi\u00e0 in epoca classica circolavano diverse narrazioni leggendarie relative alla prima redazione dell'elenco stesso, in seguito raccolte da Diogene Laerzio nelle sue \"Vite\". Elemento comune a esse era il tripode sacro ad Apollo.\nPensiero.\nNonostante siano in genere indicati tra i primordi della coscienza speculativa greca e compaia tra di essi colui che \u00e8 solitamente considerato come il primo filosofo, Talete di Mileto, non tutti li considerano, a torto, pienamente filosofi, poich\u00e9 il loro interesse \u00e8 principalmente rivolto alla condotta pratica e non alla speculazione. \nOltre all'attivit\u00e0 politica presso le loro citt\u00e0-stato, a contribuire alla fama dei Sette Savi fu il patrimonio di sentenze e massime - vale a dire di osservazioni e consigli - a loro attribuite, che in seguito furono spesso citate nelle orazioni degli antichi. \nDel pensiero dei sette sapienti non ci \u00e8 giunta d'altra parte alcuna opera organica, anche se \u00e8 possibile identificare tratti comuni tra le singole sentenze, che si caratterizzano per la loro lapidaria laconicit\u00e0\u02d0 gi\u00e0 Platone lodava tali brevi motti, detti massime gnomiche o sapienziali (dal greco \u03b3\u03bd\u03ce\u03bc\u03b7 \"gn\u014dme\", sentenza sapienziale), come il frutto pi\u00f9 pregiato delle riflessioni degli antichi savi.\nSebbene non sia dato verificarne con certezza la paternit\u00e0, dagli apoftegmi a loro attribuiti, che in pratica inaugurano la storia del pensiero occidentale, ci \u00e8 possibile intravedere la formazione di un sapere di tipo etico che si distacca dalla religione omerica tradizionale per assumere i connotati propri di un sapere oggettivo e razionale, tipicamente filosofico.\nNonostante i dubbi sulla loro autentica attribuzione, essi sono comunque significativi proprio per la considerazione di cui godevano nell'antichit\u00e0 come fondazione la pi\u00f9 antica, e quindi la pi\u00f9 autorevole, della vera saggezza. Per alcuni di essi in particolare non v'\u00e8 da dubitare della loro antichit\u00e0, anche come motti popolari.\nTratti comuni, pur nella variet\u00e0 delle situazioni di vita prese in considerazione, sono l'esortazione all'autosservazione e all'autovalutazione delle proprie scelte, compendiata nel celeberrimo motto delfico \"conosci te stesso\" e l'esortazione alla \"m\u0113sotes\" ispirata a giustizia (\"dike\"), alla scelta del giusto mezzo e alla moderazione, contrapposta alla \"h\u00fdbris\": significativo a questo proposito il motto d'elezione di Solone, \"nulla troppo\"."}
{"id": "15615", "revid": "30610", "url": "https://it.wikipedia.org/wiki?curid=15615", "title": "Sette peccati capitali", "text": ""}
{"id": "15616", "revid": "1722", "url": "https://it.wikipedia.org/wiki?curid=15616", "title": "Shin Seiki Evangelion", "text": ""}
{"id": "15617", "revid": "466539", "url": "https://it.wikipedia.org/wiki?curid=15617", "title": "Storia degli Stati Uniti d'America", "text": "La storia degli Stati Uniti d'America ha avuto formalmente inizio il 4 luglio 1776, giorno in cui venne approvata la Dichiarazione d'indipendenza degli Stati Uniti d'America, che segn\u00f2 ufficialmente il distacco delle originarie tredici colonie britanniche dalla sovranit\u00e0 del Regno Unito. Tuttavia, molti eventi hanno preceduto tale data, costituendo di fatto le radici storiche degli Stati Uniti, da tenere in considerazione per un complessivo resoconto storico.\nL'arrivo di popolazioni umane nell'America del Nord \u00e8 datato circa al 15.000 a.C. Numerose furono le civilt\u00e0 e culture indigene che nacquero, molte delle quali scomparvero a partire dal '500. L'arrivo di Cristoforo Colombo nel 1492, infatti, diede avvio alla colonizzazione europea delle Americhe. Il territorio in questione venne toccato dagli esploratori europei gi\u00e0 nel 1513, durante una spedizione guidata da Juan Ponce de Le\u00f3n. Gli esploratori e coloni europei successivamente approdati sul continente nordamericano incontrarono numerose popolazioni di nativi americani (denominati poi impropriamente \"indiani\" o \"indiani d'America\"), che vennero decimati nel corso della colonizzazione promossa da varie potenze europee cui parteciparono, tra gli altri, britannici, francesi, olandesi, portoghesi e spagnoli. La maggior parte delle colonie si formarono dopo il 1600. Gli scritti e i resoconti del colonizzatore John Winthrop fanno degli Stati Uniti la prima nazione le cui origini sono pienamente documentate. \nIntorno al 1760 le tredici colonie britanniche contavano una popolazione di circa 2.5 milioni di abitanti, stanziati lungo la costa atlantica del continente, ad est degli Appalachi. Dopo aver sconfitto la Francia nella Guerra franco-indiana, il governo inglese approv\u00f2 una serie di provvedimenti che aggravarono la tassazione delle popolazioni coloniali, tra cui la Stamp Act del 1765, ignorando le numerose contestazioni dei coloni, secondo i quali qualsiasi nuova imposizione fiscale richiedesse necessariamente la loro approvazione. Le proteste contro le nuove tasse, tra cui il Boston Tea Party del 1773, condussero il Parlamento inglese ad approvare delle leggi a carattere punitivo con lo scopo di porre fine all'autonomia governativa del Massachusetts. Un conflitto armato, passato alla storia come Rivoluzione americana, scoppi\u00f2 nel 1775. Nel 1776, a Filadelfia, il Secondo congresso continentale dichiar\u00f2 ufficialmente l'indipendenza delle colonie. \nSotto la guida di George Washington, gli Stati Uniti vinsero la Guerra d'indipendenza americana, con l'importante sostegno della Francia e aiuti dalla Spagna e dai Paesi Bassi. Il Trattato di Parigi del 1783, che pose fine al conflitto, confer\u00ec le terre a est del Mississippi (comprese porzioni del Canada, ma non la Florida) alle colonie indipendenti. Gli Articoli della Confederazione, che andarono a regolare i rapporti tra le colonie, previdero un governo centrale, di fatto per\u00f2 incapace di garantire una certa stabilit\u00e0, avendo poteri limitati. Nel 1787, la Convenzione di Philadelphia redasse la Costituzione degli Stati Uniti, ratificata nel 1789. Nel 1791, venne aggiunto il cosiddetto \"Bill of Rights\" (la Carta dei Diritti) al fine di garantire i diritti inalienabili della persona. Con la presidenza di George Washington e il contributo di Alexander Hamilton, venne creato un forte governo centrale. L'acquisto dei territori della Louisiana francese nel 1802 permise agli Stati Uniti di raddoppiare il proprio territorio ad ovest. Una seconda e ultima guerra con l'Inghilterra fu combattuta nel 1812, ma non port\u00f2 a cambiamenti.\nSeguendo la concezione del Destino manifesto, l'espansionismo statunitense si spinse fino alle coste dell'Oceano Pacifico. Pur avendo un vasto territorio in espansione, la popolazione statunitense nel 1790 ammontava solo a circa 4 milioni di abitanti. Nonostante ci\u00f2, una rapida crescita della popolazione segu\u00ec negli anni successivi: nel 1810 arriv\u00f2 a 7.2 milioni, nel 1860 a 32 milioni, 76 milioni nel 1900, 132 milioni nel 1940 e 321 milioni nel 2015. L'ampio ricorso alla schiavit\u00f9 divenne sempre pi\u00f9 controverso e diede luogo a battaglie politiche di carattere costituzionale, che si risolsero per mezzo di compromessi. Alla fine del 1804, la schiavit\u00f9 era stata abolita in tutti gli stati federati a nord della Linea Mason-Dixon, mentre negli stati del sud essa era ancora ampiamente utilizzata, in particolare per la produzione di cotone. Nel 1860 fu eletto presidente il repubblicano Abraham Lincoln, il quale aveva proposto un programma volto a fermare l'espansione della schiavit\u00f9. Sette stati del sud si ribellarono contro tale politica e crearono la Confederazione. Il suo attacco contro Fort Sumter e le forze dell'Unione nel 1861 diede avvio alla Guerra civile, anche conosciuta come Guerra di secessione. La sconfitta dei confederati nel 1865 condusse ad un impoverimento del sud e alla definitiva abolizione della schiavit\u00f9. Segu\u00ec l'Era della Ricostruzione, in cui venne esteso il diritto di voto agli schiavi liberati. Il governo nazionale ne usc\u00ec rafforzato e grazie al XIV emendamento si impose ai singoli Stati di garantire la stessa protezione legale a tutte le persone sottoposte alla loro giurisdizione. Ciononostante, quando nel 1877 i Democratici ritornarono al potere nel sud, sopprimendo di fatto il diritto di voto mediante azioni paramilitari, essi riuscirono ad approvarono le cosiddette leggi Jim Crow, al fine di tutelare la supremazia dei bianchi, e nuove costituzioni volte ad impedire legalmente l'esercizio del diritto di voto alle comunit\u00e0 afroamericane. Queste pratiche proseguirono fino alle conquiste ottenute dal movimento per i diritti civili degli anni '60.\nGli Stati Uniti divennero la prima potenza industriale agli inizi del XX secolo grazie alla nascita di numerose imprese, all'industrializzazione del stati del nord-est e del Midwest e all'arrivo di milioni di immigrati dall'Europa. Una rete stradale nazionale venne completata e furono aperte grandi miniere e fabbriche. Una generale insoddisfazione contro la corruzione, l'inefficienza e la politica tradizionale port\u00f2 alla nascita dell'Era progressista. Tale periodo di caratterizz\u00f2 per le numerose riforme, tra cui il proibizionismo, il suffragio femminile e l'introduzione del XVI e XVII emendamento, che permisero l'istituzione di un tributo federale sui redditi e l'elezione diretta dei senatori. Dopo un iniziale periodo di neutralit\u00e0, gli Stati Uniti presero parte alla Prima guerra mondiale, dichiarando guerra alla Germania nel 1917, e contribu\u00ec alla vittoria degli Alleati l'anno seguente. Le donne ottennero il diritto di voto nel 1920. I nativi americani ottennero la cittadinanza e il diritto di voto nel 1924. Dopo un decennio di prosperit\u00e0, il Marted\u00ec nero alla Borsa di New York nel 1929 segn\u00f2 l'inizio della Grande Depressione, grave crisi economica che segn\u00f2 il decennio successivo. Nel 1932 il presidente democratico Franklin D. Roosevelt riusc\u00ec a conquistare la Casa Bianca, ponendo fine alla supremazia repubblicana, e implement\u00f2 il New Deal, un piano di riforme economico-sociali che introdussero, tra le altre cose, sussidi ai disoccupati, sostegno agli agricoltori, un sistema di previdenza sociale (Social Security Act) e un salario minimo. Il New Deal fin\u00ec per influenzare in modo decisivo il liberalismo americano moderno.\nDopo l'attacco giapponese a Pearl Harbour nel 1941, gli Stati Uniti presero parte alla Seconda guerra mondiale, finanziando gli sforzi bellici degli Alleati e contribuendo in modo decisivo alla sconfitta della Germania nazista e dell'Italia fascista nel teatro europeo. Il suo coinvolgimento culmin\u00f2 con l'utilizzo delle prime armi atomiche mai costruite dall'uomo e la conseguente totale distruzione delle citt\u00e0 giapponesi di Hiroshima e Nagasaki, che port\u00f2 alla resa dell'Impero giapponese alla vittoria nella Guerra del Pacifico. \nDopo la Seconda guerra mondiale, gli Stati Uniti e l'Unione Sovietica emersero come superpotenze rivali. La Guerra fredda segn\u00f2 un periodo di scontro indiretto nell'ambito della corsa agli armamenti, della corsa allo spazio, della propaganda e di scontri armati a carattere locale contro l'espansione della sfera sovietica (Guerra di Corea e Guerra del Vietnam). Negli anni '60, grazie al fondamentale contributo del movimento per i diritti civili, un'ulteriore ondata di riforme sociali fu approvata, andando a rafforzare i diritti costituzionalmente garantiti degli afroamericani (tra cui il diritto di voto e la libert\u00e0 di movimento). La Guerra fredda si concluse con la dissoluzione dell'Unione sovietica nel 1991, evento che lasci\u00f2 gli Stati Uniti come unica superpotenza al mondo. Dopo la fine della rivalit\u00e0 con l'URSS, la politica estera degli Stati Uniti si concentr\u00f2 sui conflitti armati nel Medio Oriente. \nL'inizio del XXI secolo \u00e8 stato segnato dagli attacchi terroristici dell'11 settembre 2001, compiuti dall'organizzazione terroristica islamica Al-Qaeda, seguiti da conflitti armati in Afghanistan ed in Iraq (guerra al terrorismo). Nel 2007, gli Stati Uniti hanno visto l'inizio della peggior crisi economica dalla Grande Depressione, seguita da anni di lenta crescita economica. Sia il livello di crescita, sia il livello di disoccupazione tornarono a risalire nel corso degli anni successivi. Tuttavia, questi dati positivi si sono interrotti bruscamente a seguito degli effetti dello scoppio della pandemia di COVID-19.\nIl popolamento delle Americhe.\nLe ricerche di Luigi Luca Cavalli-Sforza e dei suoi collaboratori sostengono (ipotesi plausibile, ma tuttora dibattuta) che i primi esseri umani siano arrivati nel continente americano circa quarantamila anni fa dall'Asia attraverso lo stretto di Bering, a quell'epoca ghiacciato. Il modello precedente, il cosiddetto modello Clovis, individuava invece tre ondate migratorie avvenute circa dodicimila anni fa, partite sempre dall'Asia e penetrate attraverso le terre allora emerse dello stretto di Bering, la Beringia. In ogni caso, questo primo flusso migratorio dall'odierna Alaska si spost\u00f2 in tutto il continente americano, dal nord all'estremo sud.\nIl primo insediamento di cui si ha notizia risale intorno all'anno 1000: i Vichinghi, facilitati dal cosiddetto periodo caldo medievale, nel corso delle loro esplorazioni nei mari del Nord raggiunsero l'area di Terranova e Labrador che chiamarono Vinland, terra della vite. I resti di questo arrivo sono ancora oggi visibili nell'area di l'Anse aux Meadows, divenuto sito tutelato come patrimonio dell'umanit\u00e0. Essi per\u00f2 non vollero o non riuscirono a creare degli insediamenti importanti.\nDovettero passare circa cinque secoli prima che altri europei mettessero piede nel continente americano. Il primo a giungervi fu Cristoforo Colombo che approd\u00f2 sulle isole dei Caraibi, nel 1492, nel tentativo di guadagnare le Indie navigando verso occidente.\nSolo anni dopo, Colombo si spinse fino alla massa meridionale del continente, mentre nelle terre attualmente parte degli Stati Uniti non mise mai piede, se non si vuole considerare l'isola di Porto Rico raggiunta nel corso del suo secondo viaggio; infatti, un tempo colonia spagnola, oggi Porto Rico vive un'altalenante situazione politica che lo vede in bilico tra il suo attuale stato di Commonwealth e la possibilit\u00e0 di diventare uno Stato federale statunitense a tutti gli effetti.\nIl primo europeo noto ad aver messo i suoi piedi nei territori che oggi appartengono agli Stati Uniti fu Juan Ponce de Le\u00f3n, che arriv\u00f2 in Florida nel 1513, anche se vi sono elementi che fanno pensare al fatto che fosse stato preceduto da Giovanni Caboto nel 1497.\nNei territori occupati ora dagli Stati Uniti vivevano diversi popoli di discendenza asiatica chiamati pellirosse. Nella zona degli Stati del nord-ovest, al confine con l'odierno Canada, vivevano gli Yakima mentre i vicini territori degli attuali Stati di California, Nevada e Utah erano abitati da Paiute, Shoshoni, Pomo, Costanoan e Serrano. La zona delle Grandi Pianure era abitata da Hidatsa, Sioux, Shoshoni e Comanche mentre la fascia atlantica vedeva la presenza di Irochesi, Lenape, Shawnee ed Illinois. I territori di quelli che oggi sono gli Stati del sud, come il Texas, erano abitati da Cherokee, Seminole, Chickasaw e Tunica mentre negli attuali Stati del sud-ovest erano insediati Apache, Mohave, Navajo e Pueblo.\nLe civilt\u00e0 precolombiane.\nMolte culture prosperarono nelle Americhe prima dell'arrivo degli europei e fra queste si ricordano Pueblo (Anasazi) nel sud-ovest e la cultura di Adena nell'est. Diverse culture di questo genere si svilupparono nel tempo stanziandosi in vari territori sotto forma di nuclei abbastanza grandi e concentrati. Queste civilt\u00e0 avevano delle caratteristiche in comune: erano sedentarie, organizzate in citt\u00e0, praticavano l'agricoltura ed avevano un'organizzazione sociale gerarchica.\nMolte di queste civilt\u00e0 erano ormai decadute al momento dell'arrivo degli europei (fine XV secolo \u2013 inizio del XVI) e sono conosciute solo attraverso i resti archeologici. Altre, invece, erano ancora vitali e sono conosciute grazie ai racconti dell'epoca.\nDove ancora esistono, le societ\u00e0 e le culture alla base di queste civilt\u00e0 sono oggi sostanzialmente diverse da quelle originali. Tuttavia, molti di questi popoli e dei loro discendenti mantengono, tuttora, numerose tradizioni e pratiche che possono essere messe in relazione con quelle antiche, anche se sono spesso combinate con modificazioni recenti.\nL'agricoltura si svilupp\u00f2 circa nel 2500 a.C. in quella che \u00e8 oggi la costa orientale degli Stati Uniti basandosi sulla coltivazione del girasole, frutti da spremere e palmizi. Dalle terre occupate attualmente dal Messico si importarono granturco e legumi le cui colture furono adattate alle estati pi\u00f9 brevi del nord-est dell'America rimpiazzando le colture indigene pi\u00f9 rudimentali.\nPrime esplorazioni ed insediamenti europei.\nIl primo contatto con gli europei, come gi\u00e0 accennato, avvenne intorno all'anno 1000 con l'arrivo dei vichinghi che, provenienti dalla Groenlandia e dall'Islanda, erano giunti a Terranova e sulle coste del Labrador. Leif Erikson impiant\u00f2 un insediamento di breve durata chiamato Vinland in quella che \u00e8 oggi Terranova.\nAmerica coloniale spagnola (1492 - 1821).\nDopo circa cinque secoli arrivarono gli spagnoli, prima con il navigatore genovese Cristoforo Colombo e dopo con Juan Ponce de Le\u00f3n. Entro trent'anni dall'arrivo di Ponce de Le\u00f3n in Florida, gli spagnoli, avidi dei tesori che si favoleggiava esistere nel nuovo mondo, divennero i primi europei a raggiungere gli Appalachi, il Mississippi, il Grand Canyon e le Grandi Pianure.\nNel 1540 Hernando de Soto intraprese una estensiva esplorazione dei territori costituenti gli attuali Stati Uniti e, nello stesso anno, il conquistatore spagnolo Francisco Vazquez de Coronado guid\u00f2 2.000 spagnoli e messicani attraverso i territori che sono rappresentati dall'odierna Arizona e dal confine Arizona-Messico, fino a giungere all'odierno Kansas centrale. Altri esploratori spagnoli fra i quali Lucas V\u00e1zquez de Ayll\u00f3n, P\u00e1nfilo de Narvaez, Sebasti\u00e1n Vizca\u00edno, Juan Rodr\u00edguez Cabrillo, Gaspar de Portol\u00e1, Pedro Men\u00e9ndez de Avil\u00e9s, \u00c1lvar N\u00fa\u00f1ez Cabeza de Vaca, Tristan de Luna y Arellano e Juan de O\u00f1ate, intrapresero delle spedizioni esplorative sul territorio oggi appartenente agli Stati Uniti.\nGli spagnoli inviarono dei coloni, creando cos\u00ec i primi insediamenti di popolazione europea sul suolo continentale dell'America a St. Augustine in Florida nel 1565 e successivamente a Santa Fe, San Antonio, Tucson, San Diego, Los Angeles e San Francisco. La maggior parte degli insediamenti spagnoli vennero realizzati lungo la costa californiana ed il fiume Santa Fe in Nuovo Messico.\nI territori soggetti a Madrid furono inquadrati, fin dal 1535, nel Vicereame della Nuova Spagna, con capoluogo Citt\u00e0 del Messico. Oltre a gran parte dell'America Centrale, ne facevano parte tutti i territori corrispondenti agli attuali Stati centro-occidentali degli Stati Uniti, spingendosi a nord fino all'odierna Columbia Britannica, in Canada, e lungo la costa del Golfo del Messico fino alla Florida.\nL'autorit\u00e0 del vicer\u00e9 su un territorio tanto vasto fu tuttavia in larghe aree soltanto nominale; il controllo effettivo si esercit\u00f2 infatti soprattutto nelle aree meridionali degli attuali Stati Uniti (dalla California alla Florida), dove erano presenti gli insediamenti coloniali spagnoli pi\u00f9 consistenti. Il Vicereame, i cui legami con la madrepatria si erano gi\u00e0 fortemente indeboliti durante l'et\u00e0 napoleonica, cess\u00f2 definitivamente di esistere nel 1821, quando il Messico raggiunse l'indipendenza. Sotto sovranit\u00e0 messicana rimasero, fino alla Guerra messicano-statunitense del 1846, i territori di California, Nuovo Messico e Texas; la Florida invece pass\u00f2 agli Stati Uniti gi\u00e0 nel 1819.\nAmerica coloniale britannica (1494-1776).\nI territori situati lungo le coste furono colonizzati principalmente dai britannici nel XVII secolo, assieme a gruppi meno numerosi di olandesi e svedesi. L'America coloniale fu penalizzata da una scarsit\u00e0 di mano d'opera che diede luogo a forme illiberali di sfruttamento dei lavoratori come nel caso della schiavit\u00f9 soprattutto nel sud del paese. I coloni presero presto ad amare la loro nuova terra ed assunsero uno spirito di pionierismo che li allontan\u00f2 dal modo di sentire dei loro paesi di origine e fece esplodere lo spirito americano della nuova frontiera.\nLa prima colonia inglese di una certa entit\u00e0 fu realizzata nel 1607, sul fiume James e venne chiamata Jamestown in onore del re d'Inghilterra Giacomo I. Essa langu\u00ec per alcuni decenni fino a quando una nuova ondata di coloni, arrivata nel tardo XVII secolo, inizi\u00f2 a praticare una agricoltura intensiva basata sulla coltivazione del tabacco. Un esempio di conflitto tra nativi americani e i coloni inglesi si verific\u00f2 nel 1622 quando una sollevazione di indiani caus\u00f2 l'uccisione di centinaia di coloni inglesi. Il pi\u00f9 grande conflitto del XVII secolo, tra nativi americani e coloni inglesi, fu la Guerra di Re Filippo nella Nuova Inghilterra. \nLa Nuova Inghilterra venne fondata dai Puritani che diedero vita alla colonia di Plymouth nel 1620 e alla colonia di Massachusetts Bay nel 1629. Le colonie centrali, consistenti nei territori degli attuali stati di New York, New Jersey, Pennsylvania e Delaware, furono caratterizzate da grandi diversit\u00e0. L'ambiente era molto diverso da quello europeo e molto vario da zona a zona con sconfinate praterie, enormi foreste, sconfinati deserti e pur ricco di selvaggina e di flora spontanea.. Gli unici animali domestici erano costituiti dal cane e dal tacchino, per cui si provvide ad importare dall'Europa ovini, bovini, suini e cavalli oltre che animali da cortile. Il primo tentativo britannico di insediamento nel sud della Virginia fu la Provincia della Carolina con la colonia della Georgia, una delle tredici, fondata nel 1732. Molte colonie vennero usate come insediamenti carcerari fino alla Rivoluzione americana.\nAmerica coloniale francese (1652-1803).\nAnche i francesi parteciparono alla conquista del nuovo mondo colonizzando il territorio della Nuova Francia (in francese \"la Nouvelle-France\") nei secoli XVI, XVII e XVIII. Al momento della sua massima espansione, nel 1712, il territorio della Nuova Francia era esteso da Terranova al Lago Superiore e dalla Baia di Hudson al Golfo del Messico. Il territorio era diviso in cinque governatorati, ognuna con la sua amministrazione: Acadia, Canada, Baia di Hudson, Terranova e Louisiana (prolungamento ideale di questo territorio erano la colonia delle Isole sottovento: Saint-Domingue, Guadaloupe e Martinique). Alcune di queste zone \u2013 segnatamente la provincia canadese del Qu\u00e9bec e parte di quelle di Ontario e Nuovo Brunswick \u2013 corrispondono a quello che oggi viene comunemente chiamato Canada francese.\nParte preponderante del territorio sotto controllo francese era costituito dalla colonia de \"La Louisiane\". La Louisiana, il cui nome venne dato dal Cavelier de la Salle in onore di Luigi XIV di Francia, comprendeva un territorio immenso, che andava dai Grandi Laghi al Golfo del Messico ed era diviso in Alta e Bassa Louisiana. Il territorio dell'attuale stato USA della Louisiana \u00e8 assai ridotto rispetto a quello originario francese.\nEsplorata sotto il regno del Re Sole, la Louisiana fu poco valorizzata. La monarchia francese la teneva per contrastare l'imperialismo inglese e per mantenersi in gioco sulle alleanze con i popoli pellerossa. A seguito della Guerra dei sette anni la Louisiana venne ceduta nella sua porzione orientale ai britannici e quella occidentale agli spagnoli. La Francia riusc\u00ec a recuperare la sovranit\u00e0 sulla parte occidentale, ma la cedette in modo definitivo agli Stati Uniti nel 1803 durante il governo di Napoleone Bonaparte.\nFormazione degli Stati Uniti d'America (1776-1789).\nGli Stati Uniti dichiararono la loro indipendenza nel 1776 e sconfissero la Gran Bretagna con l'aiuto della Francia nella Guerra d'indipendenza americana. Come puntualizzato da Seymour Martin Lipset, \"Gli Stati Uniti furono la prima grande colonia a rivoltarsi con successo contro le leggi coloniali. In questo senso, furono la prima nuova nazione.\"\nTutto ebbe inizio con il Boston Tea Party: l'atto che va a stipulare l'inizio della guerra e dell'indipendenza delle 13 colonie il 16 dicembre 1773. L'Inghilterra aveva imposto alle colonie l'importazione del t\u00e8 dalle Indie e ne aveva demandato la commercializzazione al minuto direttamente alla Compagnia delle Indie. Questo sottraeva ai commercianti locali i guadagni che prima realizzavano sulla vendita di tale prodotto. Ci\u00f2 cre\u00f2 grave malcontento fra la popolazione e culmin\u00f2 nella ribellione che, di fatto, diede inizio alla guerra d'indipendenza.\nIl 4 luglio 1776, il Secondo congresso continentale, tenutosi a Filadelfia, dichiar\u00f2 l'indipendenza della nazione chiamata \"Stati Uniti d'America\" con la Dichiarazione d'indipendenza degli Stati Uniti d'America, scritta da Thomas Jefferson. Il 4 luglio si celebra negli Stati Uniti la nascita della nazione americana. Essa venne creata secondo i principi repubblicani che enfatizzavano i doveri pubblici ed aborrivano la corruzione e i diritti ereditari nobiliari.\nLa convenzione di Filadelfia o \"Convenzione Federale\" che si riun\u00ec tra il 25 maggio ed il 17 settembre 1787 nell\"'Independence Hall\" di Filadelfia, ebbe lo scopo di riformare gli Articoli della Confederazione. I delegati erano in totale 55 e provenivano da tutti i 13 Stati federati tranne il Rhode Island, che si era rifiutato di inviarne. Tra di essi c'erano Benjamin Franklin, George Washington, James Madison e Alexander Hamilton (spicca l'assenza di Thomas Jefferson, che in quel periodo si trovava in Francia e di John Adams in missione in Gran Bretagna).\nLa struttura del governo della nazione venne profondamente modificata il 4 marzo 1789, quando il popolo sostitu\u00ec gli Articoli della Confederazione con la Costituzione degli Stati Uniti d'America. La nuova forma di governo rifletteva una radicale rottura con i sistemi del tempo, favorendo la rappresentativit\u00e0 popolare, con un esecutivo soggetto al controllo del parlamento. Il sistema repubblicano prese in prestito, in maniera assoluta, le idee dell'illuminismo e della filosofia occidentale e classica e fu posto l'accento sulla libert\u00e0 individuale e sulla divisione dei poteri fra i diversi organi dello Stato.\nLa vittoria dei coloni alla Battaglia di Saratoga indusse la Francia a stringere una libera alleanza con gli Stati Uniti. Nel 1781, un esercito composto da americani e francesi, mise in atto, con l'appoggio della flotta francese, l'assedio a Yorktown (Virginia) catturando una grande formazione dell'esercito britannico. La resa del generale Charles Cornwallis, che comandava la forza britannica, pose fine agli sforzi britannici di trovare una soluzione militare ai loro problemi con gli americani.\nUna serie di tentativi di organizzare un movimento che sottolineasse le riforme attuate venne sancito nella convenzione costituzionale del 1787 a Filadelfia in Pennsylvania.\nEspansione verso ovest (1789-1849).\nGeorge Washington eroe della Guerra d'indipendenza americana, comandante in capo dell'Esercito Continentale e presidente della Convenzione costituzionale, divenne il primo Presidente degli Stati Uniti d'America a governare sotto l'egida della nuova Costituzione Americana. La Whisky Ribellion del 1794, quando i coloni della valle del fiume di Monongahela, nell'ovest della Pennsylvania, protestarono contro una tassa federale su liquori e bevande distillate, rappresent\u00f2 la prima seria prova per il neoeletto governo federale.\nL'acquisto della Louisiana, nel 1803, diede ai coltivatori occidentali la possibilit\u00e0 di utilizzare il grande fiume Mississippi come via di comunicazione fluviale per i traffici commerciali, rimuovendo la presenza francese dalla costa occidentale degli Stati Uniti e dando nel contempo ai coloni americani la potenzialit\u00e0 per una grande espansione. In risposta alla imposizione inglese di arruolamento degli americani nella Royal Navy, il 12\u00ba Congresso degli Stati Uniti, diretto dagli uomini di Jefferson, aveva dichiarato guerra all'Impero britannico nel 1812. Gli Stati Uniti e la Gran Bretagna iniziarono cos\u00ec la Guerra del 1812, che termin\u00f2, dopo aspre battaglie, l'8 gennaio 1815. Il Trattato di Gand, che segu\u00ec alla guerra, essenzialmente diede luogo al mantenimento dello 'status quo ante bellum'. Fin\u00ec cos\u00ec l'alleanza fra la Gran Bretagna e i nativi americani.\nL'acquisto della Louisiana, di fatto, raddoppi\u00f2 il territorio degli Stati Uniti e gli europei, che fino ad allora vi si erano trasferiti nel numero modesto di 10.000 l'anno, iniziarono una imponente migrazione di massa che durer\u00e0 per circa un secolo e che far\u00e0 aumentare in maniera esponenziale la popolazione degli Stati Uniti.\nLa dottrina di Monroe, espressa nel 1823, proclam\u00f2 che le potenze europee non avrebbero pi\u00f9 dovuto colonizzare o interferire con le genti dei territori d'America. Questo fu un momento determinante nelle relazioni internazionali degli Stati Uniti d'America, poich\u00e9 Monroe afferm\u00f2 nel suo discorso che gli Stati Uniti non avrebbero tollerato alcuna intromissione negli affari americani, ad eccezione di quanto atteneva alle colonie americane di propriet\u00e0 europea, da parte delle potenze del vecchio continente.\nNel 1830 il Congresso approv\u00f2 l'\"Indian Removal Act\", che autorizzava il presidente degli Stati Uniti a negoziare trattati, per lo scambio di terre, con le trib\u00f9 indiane insediate negli Stati dell'est, convertendole con territori siti ad ovest del Mississippi. Questo venne stabilito da Andrew Jackson, eroe militare e presidente, con fare da tiranno astuto nei confronti delle popolazioni native. L'atto risult\u00f2 determinante per la migrazione di migliaia di nativi verso i territori dell'ovest, causando, lungo il \"sentiero delle lacrime\" come venne definito, migliaia di morti fra gli indiani d'America. L'atto di rimozione provoc\u00f2 anche l'acquisizione della Florida spagnola generando cos\u00ec una serie di guerre con i nativi Seminole.\nIl Messico rifiut\u00f2 di accettare l'annessione del Texas avvenuta nel 1845 e ne scatur\u00ec una guerra nel 1846. Gli Stati Uniti, impiegando delle truppe regolari ed un grande numero di volontari, sconfissero il Messico a corto di risorse, guidato male e minato dalla divisione dei suoi comandi. L'opinione pubblica degli Stati Uniti rimase divisa poich\u00e9 Whig e le forze anti-schiavit\u00f9 si opposero alla guerra. Con il Trattato di Guadalupe Hidalgo del 1848, il Messico cedette agli Stati Uniti la California, il Nuovo Messico e alcune aree adiacenti. Nel 1850, il problema della schiavit\u00f9 nei nuovi territori venne regolamentato dal Compromesso del 1850 raggiunto fra il membro del partito Whig, Henry Clay ed il democratico Stephen A. Douglas.\nEpoca della guerra civile (1849-1865).\nAlla met\u00e0 del XIX secolo, gli americani bianchi degli Stati del nord e degli Stati del sud non furono capaci di accordarsi sulle differenze fra loro esistenti sul modo di essere governati, sulle questioni economiche e sulla schiavit\u00f9.\nNel 1854, il Kansas-Nebraska Act abrog\u00f2 il Compromesso del 1850, stabilendo che ogni nuovo Stato dell'unione avrebbe deciso autonomamente la sua posizione sulla questione della schiavit\u00f9. A questo provvedimento, che di fatto contraddiceva il suo precedente Compromesso, Douglas sembra fosse giunto per dei motivi personali.\nAll'elezione di Abraham Lincoln (1860) a presidente degli Stati Uniti, gli Stati del sud dichiararono la secessione dall'Unione costituendo gli Stati Confederati d'America. Ne scatur\u00ec la guerra civile americana, che si concluse con la sconfitta dei Confederati.\nLa guerra civile ebbe inizio quando il generale dei Confederati, Pierre Beauregard, apr\u00ec il fuoco su Fort Sumter. Egli lo attacc\u00f2 in quanto il forte, in mano ai militari dell'Unione, si trovava in territorio confederato. Assieme al nord-ovest della Virginia, cinque degli stati pi\u00f9 schiavisti del nord non aderirono alla confederazione e vennero detti stati di frontiera. Incoraggiata dalla seconda battaglia di Bull Run, la confederazione inizi\u00f2 la prima invasione del nord al comando del generale Robert Edward Lee che, con i suoi 55.000 uomini dell'esercito della Virginia del nord, attravers\u00f2 il fiume Potomac ed entr\u00f2 nel Maryland. La Battaglia di Antietam, vicino Sharpsburg, del 17 settembre 1862 fu la pi\u00f9 sanguinosa battaglia di un giorno nella storia americana.\nAgli inizi del 1864, Lincoln nomin\u00f2 il generale Ulysses S. Grant, comandante in capo dell'esercito dell'Unione. Il generale William Tecumseh Sherman marci\u00f2 da Chattanooga ad Atlanta, sconfiggendo l'esercito confederato dei generali Joseph Eggleston Johnston e John Bell Hood.\nL'esercito di Sherman devast\u00f2 circa il 20% delle fattorie della Georgia nella sua marcia verso le coste dell'Oceano Atlantico e raggiunse Savannah nel dicembre 1864. Il generale Lee si arrese, con il suo esercito del nord Virginia, il 9 aprile 1865 ad Appomattox Court House.\nRicostruzione e sviluppo dell'industrializzazione (1865-1918).\nDopo la guerra civile, l'America and\u00f2 incontro ad un livello di industrializzazione molto elevato, specialmente negli Stati del nord. Comunque, la ricostruzione ed il suo fallimento lasciarono, nel sud degli Stati Uniti, una forma di predominio dei bianchi sulla popolazione afro-americana, negando a quest'ultima i diritti civili (anche detti Inalienabili) e ponendola in uno stato di schiavit\u00f9 economica, sociale e politica.\nLe norme federali, fino all'elezione del presidente James Monroe, avevano come direttiva lo spostamento dei nativi americani in ben specificate zone, allontanandoli cos\u00ec dal resto della popolazione bianca, mentre le trib\u00f9 venivano relegate in piccoli territori detti riserve. Nel 1876, l'ultima grande guerra Sioux esplose quando i \"cercatori d'oro\", impegnati nella corsa all'oro dell'ovest, penetrarono nei loro territori.\nUn'ondata di immigrazione senza precedenti serv\u00ec a fornire manodopera alle nascenti industrie americane, creando delle comunit\u00e0 etniche presso localit\u00e0 ancora non abitate. Gli abusi sul trattamento di questa abbondante manodopera furono oggetto di violente lotte fra i datori di lavoro e i sindacati che stavano sorgendo in quei tempi.\nGli Stati Uniti cominciarono ad affermarsi come nazione potente a livello internazionale per la crescita della sua popolazione, lo sviluppo dell'industria e per l'intervento in guerre al di fuori del loro territorio, come la Guerra ispano-americana che inizi\u00f2 quando gli Stati Uniti protestarono per l'affondamento della nave \"USS Maine\" (ACR-1) da parte della Spagna, senza alcun motivo evidente.\nProseguendo nella politica di egemonia in campo economico, nel 1903, gli Stati Uniti stipularano il Trattato Hay-Bunau Varilla con lo Stato centro-americano di Panama con il quale ottenevano una concessione di 99 anni per una fascia di terra dell'ampiezza di 10\u00a0km, che andava dalla costa atlantica a quella del Pacifico, allo scopo di consentire la costruzione di un canale navigabile che consentisse di evitare il periplo di Capo Horn. Dopo varie difficolt\u00e0, i lavori iniziarono nel 1907 e si conclusero nel 1914. Questo periodo culmin\u00f2 nell'ingresso in guerra degli Stati Uniti nel 1917, verso la fine della Prima guerra mondiale.\nLa prima guerra mondiale.\nIl 6 aprile 1917 gli USA dichiarano guerra alla Germania, cambiando le sorti del conflitto. L'intervento ha due motivazioni essenziali:\nIl paese abbandon\u00f2 la sua tradizionale politica isolazionistica negli anni della Prima guerra mondiale (1914-18). Sotto la presidenza del democratico Thomas Woodrow Wilson (1913-21), che in politica interna riprese in parte il programma di Theodore Roosevelt, gli usa dapprima si dichiararono neutrali e poi, nel 1917, entrarono direttamente in guerra, schierando la loro enorme potenza industriale e finanziaria con le potenze dell\u2019Intesa e contro gli Imperi centrali.\nTerminato il conflitto, il presidente Wilson si fece promotore di un nuovo ordine internazionale fondato sui principi della democrazia e dell\u2019autodeterminazione dei popoli e sulla creazione di una Societ\u00e0 delle Nazioni in grado di dirimere, secondo i meccanismi della \u2018sicurezza collettiva\u2019, le controversie internazionali. Ma il Congresso e l\u2019opinione pubblica americana preferirono tornare al tradizionale isolazionismo della politica estera statunitense, con il risultato che la Societ\u00e0 delle Nazioni, voluta da Wilson, nacque senza la partecipazione degli Stati Uniti.\nPrimo dopoguerra, proibizionismo e grande depressione (1918-1940).\nIn seguito alla prima guerra mondiale, gli Stati Uniti d'America crebbero notevolmente in statura come potenza nel mondo economico e militare. Dopo la rivoluzione d'ottobre avvenuta in Russia, negli Stati Uniti si diffuse una grande paura per la nuova dottrina comunista che si andava affermando nella vecchia Europa e per la potenza sovietica in fase crescente.\nIl Senato degli Stati Uniti non ratific\u00f2 il Trattato di Versailles imposto dai loro alleati agli Stati della coalizione sconfitta e decise di scegliere la via dell'unilateralismo se non quella dell'isolazionismo.\nNel 1920, venne proibita la produzione, importazione, esportazione e commercio delle bevande alcoliche come decretato dal XVIII emendamento della Costituzione americana. Il Proibizionismo dichiar\u00f2 illegali birrerie e fuorilegge i commercianti di bevande alcoliche che facevano grandi guadagni vendendo alcol contro le prescrizioni di legge. Il proibizionismo fu per\u00f2 un fallimento ed ebbe termine nel 1933 con la promulgazione del XXI emendamento della costituzione.\nDurante gli anni venti del XX secolo, gli Stati Uniti godettero di un periodo di prosperit\u00e0 poco equilibrata: i prezzi dei prodotti agricoli e i salari diminuirono e i profitti industriali crebbero a dismisura. La rapida espansione fu alimentata da un aumento del debito ed un anomalo aumento delle quotazioni di borsa. Nel 1929 il crollo verticale della borsa ridusse in cenere i valori delle aziende e la conseguente grande depressione obblig\u00f2 lo Stato a riavviare l'economia aiutando le aziende a risollevarsi con il provvedimento del New deal di Roosevelt. Il recupero fu rapido in tutte le aree eccetto che per la ripresa dell'occupazione che rimase molto precaria fino al 1940.\nSeconda guerra mondiale (1940-1945).\nDopo lo scoppio della Seconda guerra mondiale, come era gi\u00e0 successo con la prima, gli Stati Uniti furono l'ultimo dei 17 paesi alleati a dichiarare guerra, dopo aver subito l'attacco alla base di Pearl Harbor da parte del Giappone. Fino ad allora una politica di isolazionismo aveva negato l'ingresso in guerra soltanto a seguito di un attacco diretto contro il territorio americano. Alcuni contributi attivi e potenziali che gli Stati Uniti avrebbero potuto dare allo scoppio della guerra il 1\u00ba settembre 1939, furono limitati dall'impreparazione generale del paese per un conflitto di tale dimensione. Le forze armate americane erano significativamente meno forti rispetto alle forze equivalenti di Francia, Germania, Gran Bretagna, Unione sovietica e Giappone, consentendo al presidente Franklin Roosevelt di giustificare questa neutralit\u00e0 per permettere al paese di riarmarsi.\nIl primo contributo dato dagli Stati Uniti alla guerra fu il taglio delle forniture di petrolio e materie prime al Giappone che ne aveva grande bisogno per condurre l'offensiva militare in Manciuria, e nello stesso tempo l'aumento degli aiuti militari e finanziari alla Cina. Il primo contributo alle potenze alleate venne un anno dopo l'inizio delle ostilit\u00e0, a settembre del 1940, quando gli Stati Uniti cedettero alla Gran Bretagna 50 vecchie cacciatorpediniere in cambio di alcune basi militari nei Caraibi. Questo fu seguito, a dicembre del 1940, da un piano di concessione in \"affitto\" alla Gran Bretagna di materiale militare.\nIl 31 ottobre 1941, pi\u00f9 di due mesi prima dell'attacco a Pearl Harbor, un cacciatorpediniere americano che stava scortando navi da carico nell'Atlantico, fu affondato da un sottomarino tedesco. Questa azione non determin\u00f2 comunque la dichiarazione di guerra alla Germania. Il 7 dicembre 1941 il Giappone attacc\u00f2 la base navale americana di Pearl Harbor, giustificando l'azione come una reazione all'embargo americano nei loro confronti. Franklin D Roosevelt lo consider\u00f2 \"Una data che vivr\u00e0 nell'infamia\", mentre il resto del mondo lo consider\u00f2 come il risveglio di un gigante a riposo. Gli Stati Uniti decisero cos\u00ec di entrare in guerra immediatamente.\nLa guerra contro la Germania.\nAll'entrata in guerra, gli Stati Uniti compresero che non avrebbero potuto combattere, contemporaneamente contro Giappone e Germania. Cos\u00ec fu deciso di concentrarsi sulla guerra contro la Germania in Europa, mantenendo una posizione difensiva nel Pacifico finch\u00e9 Hitler non fosse stato sconfitto. Gli Stati Uniti per prima cosa dovettero concentrare una grande forza aerea in Inghilterra per bombardare la Germania. Essi portarono un aereo da bombardamento che era superiore a qualsiasi aereo mai visto prima, il B-17 detto fortezza volante. L'Inghilterra aveva abbandonato da molto tempo le incursioni diurne a causa delle perdite inflitte ai suoi aerei dalle difese contraeree tedesche e dalla Luftwaffe. La superiorit\u00e0 tecnica del B-17 permise agli americani di condurre incursioni durante il giorno mentre gli inglesi continuavano i bombardamenti durante la notte.\nLa prima azione americana di guerra sulla terraferma fu condotta assieme agli eserciti britannico ed australiano, in Nordafrica nella Campagna di Tunisia (17 novembre 1942 \u2013 13 maggio 1943) che determin\u00f2 la sconfitta definitiva delle forze dell'Asse in Africa. Questo territorio era una delle due zone cruciali, assieme all'Oceano Atlantico, per il controllo del traffico navale. Dal maggio 1943 gli alleati controllarono il Canale di Suez fino alla fine della guerra. La marina militare americana ebbe un ruolo difensivo notevole nell'Atlantico nel proteggere i trasporti delle attrezzature militari destinate all'Europa e i rifornimenti delle proprie forze armate. Questo consent\u00ec un rifornimento regolare degli eserciti alleati mentre la Germania doveva combattere contro i bombardamenti che danneggiavano seriamente le sue fabbriche di produzione degli armamenti.\nIl 10 luglio 1943 la Settima Armata americana del generale George Patton sbarc\u00f2 in Sicilia, fra la citt\u00e0 di Licata nelle spiagge di Mollarella, Torre di Gaffe, Playa, Falconara e la citt\u00e0 di Gela, mentre l'Ottava Armata, comandata dal generale Montgomery, sbarcava fra Pachino e Siracusa. Risalendo l'Italia gli americani combatterono con le truppe italo-tedesche fino alla resa dell'Italia con l'armistizio dell'8 settembre 1943 e la fuga del Re Vittorio Emanuele III. Gli americani proseguirono l'avanzata fronteggiati dalle truppe tedesche in ritirata fino al 13 ottobre 1943 quando l'Italia dichiar\u00f2 guerra alla Germania schierandosi con gli alleati. Il 4 giugno 1944, dopo la sanguinosa battaglia di Monte Cassino, le truppe alleate liberano Roma.\nAgli inizi del 1944 venne progettata un'invasione dell'Europa attraverso il mare. La Germania si stava preparando a fronteggiare questo evento ma la distruzione della rete spionistica tedesca da parte dell'Inghilterra e l'infiltrazione delle spie inglesi in territorio tedesco, fecero s\u00ec che il progetto colse di sorpresa gli avversari. Quello che accadde il 6 giugno 1944 o il D-day come venne definito, fu la pi\u00f9 grande operazione militare mai messa in atto. Sbarc\u00f2 sulle coste della Normandia una forza dirompente che spinse l'esercito tedesco verso la Germania e lo insegu\u00ec attraverso l'Europa. Hitler che si attendeva uno sbarco a Calais fu sorpreso e non pot\u00e9 opporre una adeguata resistenza alle preponderanti forze alleate. Quando fu chiaro che lo sbarco avveniva in Normandia, cerc\u00f2 di spostare le sue forze ma era gi\u00e0 troppo tardi per rimediare. In totale circa 5.000 navi, 10.000 aerei e 176.000 uomini presero parte all'invasione che rappresent\u00f2 una vittoria decisiva per gli alleati.\nDopo lo sbarco in Normandia gli americani contribuirono notevolmente all'andamento della guerra, con combattimenti accaniti nell'Offensiva delle Ardenne contro i tedeschi, nonostante la disparit\u00e0 di forze in campo. Le battaglie stressarono gli americani che persero 19.000 uomini durante la battaglia. Le incursioni di bombardamento alleate sulla Germania aumentarono a livelli senza precedenti dopo l'invasione del D-day, con l'impiego del 70% di tutte le bombe lasciate cadere sulla Germania nell'arco di tutta la guerra. La Germania fu distrutta, il paese era ormai ridotto ad un ammasso di macerie e i soldati tedeschi moralmente e fisicamente sfiniti. Il 30 aprile 1945, con Berlino completamente conquistata dalle forze russe ed il suo paese in brandelli, Adolf Hitler si suicid\u00f2 per non subire l'onta della resa. L'8 maggio 1945 la guerra contro la Germania era finita, a seguito della resa incondizionata dei tedeschi agli eserciti alleati.\nAlla fine della guerra il 66% di tutte le truppe alleate in Europa occidentale erano americane.\nLa guerra contro il Giappone.\nA causa dell'impegno degli Stati Uniti a combattere contro Hitler in Europa, i primi anni della guerra contro il Giappone furono condotti sulla difensiva, con la marina americana che tentava di impedire a quella giapponese di conquistare l'egemonia sull'Oceano Pacifico. Inizialmente il Giappone vinse facilmente la maggior parte delle battaglie navali contro gli americani. Il paese del \"sol levante\" costitu\u00ec delle forti basi navali a Guam, in Thailandia, in Malaysia, ad Hong Kong, in Papua Nuova Guinea, in Indonesia ed in Birmania. Questo fu fatto con grande facilit\u00e0 e velocit\u00e0 e fu simile alla famosa guerra lampo tedesca in Europa. Questo era un momento importante nella storia del Giappone che disponeva soltanto di un 10% della capacit\u00e0 industriale degli Stati Uniti.\nIl punto culminante di questo periodo fu la battaglia delle Midway del giugno 1942. Gli Stati Uniti, scoprendo il codice crittografico della Marina imperiale giapponese, furono in grado di predisporre le loro navi in modo da poter colpire la flotta giapponese infliggendole una sconfitta determinante. A seguito di questa vittoria, la prima nello scacchiere del Pacifico, gli Stati Uniti diressero i loro sforzi verso la Cina dove costruirono una grande base aerea che avrebbe consentito loro di iniziare i bombardamenti sul territorio giapponese con i loro Boeing B-29 Superfortress. Gli americani cominciarono a selezionare le isole minori giapponesi, meno difese, come obiettivi dei loro attacchi. Cos\u00ec operando, inavvertitamente, ottennero quella che sarebbe diventata la pi\u00f9 grande loro vittoria dell'intera guerra.\nDopo aver sconfitto le truppe giapponesi ed essere sbarcati nelle isole Marianne, i giapponesi reagirono inviando sei portaerei con 430 aerei per controbattere l'attacco americano. La battaglia del Mare delle Filippine che venne combattuta il 19 giugno 1944 fu detta \"Il tiro al bersaglio delle Marianne\". I piloti americani riuscirono ad abbattere ben 369 dei 430 aerei giapponesi, caccia e bombardieri, e a colpirne molti altri. Soltanto 36 aerei giapponesi rimasero operativi dopo questa battaglia, circa l'otto percento di quelli che vi avevano partecipato.\nLa guerra del Pacifico divenne il pi\u00f9 grande conflitto navale della storia. La Marina americana emerse vittoriosa dopo un inizio in sordina, distruggendo quasi completamente la grande marina giapponese.\nA questo punto, le forze americane erano pronte per l'invasione del Giappone per costringerlo alla resa. La decisione di usare armi nucleari per porre fine al conflitto era diventato uno dei temi pi\u00f9 dibattuti da parte americana. I sostenitori dell'uso delle bombe sostenevano che un'invasione sarebbe costata un prezzo insostenibile in vite umane, come dimostrato da quanto accadde nella battaglia di Okinawa. Gli stessi sostennero che un bombardamento di tipo convenzionale avrebbe procurato enormi perdite nella popolazione civile come si era riscontrato nel bombardamento di Tokyo. I contrari sostenevano che si sarebbe dovuto far conoscere ai giapponesi i risultati allucinanti prodotti da quel tipo di bomba, allo scopo di costringerli alla resa.\nNel corso di questo dibattito, la prima bomba atomica venne lanciata su Hiroshima il 6 agosto 1945 e i giapponesi ne furono completamente scioccati. La seconda bomba venne lanciata su Nagasaki il 9 agosto. Il 15 agosto 1945 i giapponesi si arresero incondizionatamente e la guerra ebbe cos\u00ec termine. La fine della guerra avvenne senza una sanguinosa invasione ed in modo veloce come previsto dagli americani.\nInizio della guerra fredda e movimento dei diritti civili del XX secolo (1945-1964).\nDopo la conclusione della seconda guerra mondiale, gli Stati Uniti d'America emersero come una delle due superpotenze dominanti assieme all'Unione Sovietica. Il Senato americano, il 4 dicembre 1945, votava l'adesione degli Stati Uniti all'ONU, segnando cos\u00ec una svolta nella politica isolazionista americana. L'era del dopoguerra venne definita della guerra fredda in quanto sia gli Stati Uniti che l'URSS tentarono di espandere la sfera delle loro influenze, l'una a danno dell'altra. Questa situazione determin\u00f2 una massiccia corsa agli armamenti che si svilupp\u00f2 anche e soprattutto nell'armamento non convenzionale. Questa situazione determin\u00f2 diverse crisi mondiali che rischiarono di portare il mondo alla terza e definitiva guerra mondiale. In questa ottica si ricordano la guerra di Corea e la crisi missilistica di Cuba. All'interno degli Stati Uniti, la guerra fredda suscit\u00f2 preoccupazioni sull'influenza che poteva produrre nel paese la diffusione della dottrina comunista nel mondo. Per questo motivo il Governo degli Stati Uniti incoraggi\u00f2 gli investimenti nello sviluppo della matematica e delle scienze fisiche che portarono alla corsa all'esplorazione dello spazio.\nNel decennio successivo alla fine della seconda guerra mondiale, gli Stati Uniti divennero dominatori geopolitici imponendo la loro influenza nel campo economico, politico, tecnologico, militare e culturale. A seguito del collasso dell'Unione Sovietica, seguito alla caduta del muro di Berlino e la conseguente fine degli stati socialisti, gli Stati Uniti rimasero la sola potenza egemone a livello mondiale.\nIl potere degli Stati Uniti venne comunque limitato da accordi internazionali e da situazioni militari, politiche ed economiche. Al centro della cultura borghese, dall'inizio degli anni cinquanta del XX secolo, vi fu l'ossessione per il consumismo che si and\u00f2 sempre pi\u00f9 affermando nei decenni successivi.\nJohn Fitzgerald Kennedy venne eletto presidente degli Stati Uniti nel 1960. Noto per il suo carisma, fu uno dei due presidenti cattolici nella storia degli Stati Uniti. La famiglia Kennedy port\u00f2 una ventata di novit\u00e0 e vigore nella vita della Casa Bianca. Durante la presidenza Kennedy si verificarono le crisi pi\u00f9 gravi del periodo della guerra fredda, che raggiunse il punto pi\u00f9 elevato con la crisi missilistica cubana del 1962. Ma la presidenza di Kennedy dur\u00f2 poco in quanto egli venne assassinato a Dallas in Texas il 22 novembre 1963.\nNel frattempo, grandi masse di americani continuarono nella migrazione dalle fattorie verso le grandi citt\u00e0 ed il razzismo, ancora radicato negli Stati del sud, venne sfidato dall'affermarsi del Movimento per i diritti civili e da personalit\u00e0 afro-americane come Malcolm X e Martin Luther King. Durante gli anni sessanta, le leggi di Jim Crow che avevano legalizzato la segregazione razziale dei neri finirono di avere effetto nella societ\u00e0.\nGuerra fredda (1964-1980).\nLa Guerra fredda continu\u00f2 per tutti gli anni sessanta, e gli Stati Uniti intrapresero la Guerra del Vietnam la cui impopolarit\u00e0 crescente aliment\u00f2 i gi\u00e0 esistenti movimenti sociali, inclusi quelli delle donne, delle minoranze etniche e dei giovani.\nLa contrapposizione fra i due paesi egemoni Stati Uniti e Unione Sovietica and\u00f2 sempre pi\u00f9 radicalizzandosi a causa della paura reciproca che l'uno potesse sorprendere l'altro ed annientarlo. Questa paura diede impulso alla pi\u00f9 grande corsa agli armamenti che fosse mai esistita prima di allora. Vennero creati due contrapposti arsenali nucleari che a mezzo dei missili intercontinentali e con i sommergibili a propulsione nucleare potevano in ogni momento colpire il territorio di ognuna delle due potenze egemoni. Il grande sforzo diede anche impulso alla conquista dello spazio che vide le due nazioni alternarsi alla ribalta della cronaca con delle imprese che diedero un grande impulso al progresso dell'umanit\u00e0. Fra le pi\u00f9 eclatanti si ricordano il lancio del primo satellite artificiale realizzato dall'U.R.S.S. nel 1957 con lo Sputnik 1, il primo volo umano nello spazio realizzato dal sovietico Jurij Gagarin il 12 aprile 1961 e la conquista della luna realizzata dagli americani, con la missione Apollo 11, che il 21 luglio 1969 port\u00f2 due astronauti americani a toccare il suolo lunare.\nIn politica interna i programmi sociali del presidente Lyndon Johnson e l'attivit\u00e0 della Commissione Warren inserirono molte riforme sociali per tutti gli anni sessanta. In questo periodo nacque il movimento femminista e si svilupp\u00f2 il dibattito sui problemi ambientali e sui diritti civili.\nNei primi anni settanta il successore di Johnson, Richard Nixon, pose fine alla guerra del Vietnam con la conseguente fine del governo vietnamita del sud appoggiato dagli americani. La guerra aveva causato la morte di oltre 50.000 soldati americani e di pi\u00f9 di un milione di vietnamiti. Il mandato presidenziale di Nixon sub\u00ec per\u00f2 una fine ignominiosa a causa dello scandalo Watergate. L'embargo dell'OPEC e la crescita modesta dell'economia determinarono uno stato di stagflazione sotto la presidenza di Jimmy Carter che concluse gli anni settanta.\nLa fine della guerra fredda (1980-1988).\nRonald Reagan produsse un grande rimescolamento nella politica americana nell'elezione presidenziale del 1980 ed in quella successiva del 1984. Questo effetto fu dovuto allo scontento degli elettori democratici appartenenti a diverse classi sociali e gruppi economici. I democratici che votarono per Reagan furono attratti dalla sua politica, dalla sua personalit\u00e0, dal suo conservatorismo sociale e dalle sue idee in politica estera. \nIn questo settore non vi fu uniformit\u00e0 di vedute fra la politica del presidente e quella dell'opposizione democratica. I democratici, infatti, si opposero strenuamente alla politica di Reagan di appoggiare i guerriglieri del Contras in Nicaragua. Reagan decise altres\u00ec di realizzare un sistema anti missile detto \"SDI\" per prevenire eventuali attacchi da parte dei sovietici. Quando venne eletto Michail Gorba\u010d\u00ebv come presidente dell'Unione Sovietica, molti repubblicani conservatori furono scettici sull'amicizia di Reagan con il presidente sovietico. Gorba\u010d\u00ebv, molto pi\u00f9 aperto dei suoi predecessori, tent\u00f2 di salvare il comunismo in Russia ponendo termine alla corsa agli armamenti e nel 1989 sciolse l'impero sovietico, fino alla dissoluzione dell'Unione Sovietica nel 1991.\nDagli anni 1990 ad oggi.\nDopo la dissoluzione dell'Unione Sovietica nel 1991, gli USA erano la superpotenza dominante a livello mondiale e il Giappone, talvolta visto come il principale rivale economico degli USA, si trovava in un periodo di stagnazione. Durante gli anni 1990 nacque e si afferm\u00f2 \"New Economy\", a fronte di una crescita economica generale, l'incremento relativamente alto della produzione reale, bassi tassi di inflazione e un crollo del tasso di disoccupazione sotto la soglia del 5%. Internet e le tecnologie correlate ebbero la prima ampia penetrazione nell'economia, portando ad una bolla speculativa, spinta dalle imprese tecnologiche, a Wall Street. Nella prima met\u00e0 del decennio si registrarono alcuni episodi come l'attentato al World Trade Center del 1993 e l'attentato di Oklahoma City del 1995, che destarono grande impressione nell'opinione pubblica statunitense.\nTuttavia anche l'immigrazione, proveniente principalmente da America Latina ed Asia crebbe, determinando un cambiamento nella composizione demografica della popolazione statunitense dei decenni a venire, come ad esempio la componente ispanica che sostitu\u00ec gli afro-americani e gli asioamericani come principale minoranza.\nLa prima guerra del Golfo e le elezioni del 1992.\nDopo l'invasione del Kuwait gli USA intervennero militarmente in Iraq, scatenando la prima Guerra del Golfo. A seguito dell'elezione a presidente degli Stati Uniti di Bill Clinton, nel 1992, il paese and\u00f2 incontro alla maggiore espansione economica nella sua storia. La presidenza Clinton fu segnata dallo scandalo \"sexgate\" che coinvolse personalmente il Presidente. \nGli attentati terroristici del 2001, la guerra al terrorismo e la crisi economica.\nDurante la presidenza di George W. Bush il terrorismo islamista colp\u00ec gli Stati Uniti ed il mondo intero con gli attentati dell'11 settembre 2001 alle torri del World Trade Center di New York ed al Pentagono. Nella stessa giornata un altro volo dirottato precipit\u00f2 in una foresta nello Stato della Pennsylvania.\nIn risposta a questi attentati, il presidente George W. Bush, con il supporto degli alleati della NATO e di altre nazioni della comunit\u00e0 internazionale, invase l'Afghanistan nel 2001 sconfiggendo il regime teocratico dei Taleban. Sia pur molto criticato, il presidente Bush continu\u00f2 la guerra al terrorismo con l'invasione dell'Iraq e la cattura di Saddam Hussein nel 2003. Questa seconda invasione incontr\u00f2 notevole impopolarit\u00e0 in molte parti del mondo ed innesc\u00f2 un'accesa campagna anti-americana. Riguardo alle cronache delle vicende interne, nell'agosto 2005, l'uragano Katrina devast\u00f2 la regione costiera dello Stato della Louisiana ed in particolare la citt\u00e0 di New Orleans. L'impreparazione del governo emerse in maniera drammatica e l'amministrazione sub\u00ec delle critiche per la lentezza e l'inefficacia dei soccorsi. \nNel 2006 lo scontro politico interno continu\u00f2 dibattendo importanti questioni come l'aborto, le ricerche sulla fusione a freddo dell'atomo, i matrimoni omosessuali, la riforma dell'immigrazione e la opportunit\u00e0 di continuare la guerra in Iraq. Il rincaro del prezzo del greggio pose gli Stati Uniti di fronte alla consapevolezza della dipendenza estrema di molti degli alleati occidentali dagli approvvigionamenti di energia a prezzi moderati e alla loro necessit\u00e0 di una imposta addizionale sui prodotti petroliferi per cercare di diminuirne il consumo. L'instabilit\u00e0 politica di alcuni Stati del vicino Oriente e di altri paesi produttori di petrolio rimaneva sempre molto grave. Maggiori quote di fondi furono pertanto destinate alla ricerca di fonti energetiche alternative, dall'etanolo, all'energia eolica a quella solare. A partire nello stesso anno - dopo la crisi dei mutui subprime - gli USA attraversarono un periodo di notevole crisi finanziaria, culminato nella \"grande recessione\" i cui effetti cominciarono ad affievolirsi nel 2013.\nPolitica.\nL'influenza mondiale.\nLa politica estera degli USA quale \"superpotenza\" \u00e8 spesso stata improntata all'influenza ed al condizionamento nell'economia e nel campo militare e culturale su altri Stati del mondo, accompagnata da un'influenza generale nella politica interna dei relativi governi.\nA tal proposito si inizi\u00f2 a parlare di \"imperialismo americano\" nel 1846 con la guerra messicano-statunitense. Nel 1898, con l'ingresso degli Stati Uniti sulla scena della politica mondiale, i termini \"\"imperialismo americano\" ed \"espansione imperialistica americana\" divennero sempre pi\u00f9 diffusi.\nAccordi internazionali non ratificati dagli Stati Uniti.\nGli Stati Uniti sono spesso criticati dalle nazioni partecipanti, per non partecipare ai seguenti trattati:\nOrganizzazioni internazionali.\nGli Stati Uniti partecipano alle seguenti organizzazioni internazionali:\nANZUS, APEC, AsDB, Australia Group, BIS, Consiglio d'Europa (come osservatori), CERN (come osservatori), Comitato Zangger, CP, EAPC, BERS, ECE, ECLAC, ESCAP, FAO, G7, G8, G10, G12, G20, IADB, IAEA, IBRD, ICAO, ICC, ICFTU, CRMI, IDA, AIE, IFAD, IFC, IFRCS, IHO, ILO, FMI, IMO, Inmarsat, Intelsat, Interpol, Comitato Olimpico Internazionale, IOM, ISO, ITU, MINURSO, MIPONUH, NAM (ospiti), NATO, Agenzia per l'energia nucleare (NEA), NSG, OAS, OCSE, OMM, OMS, OPCW, OSCE, PCA, SPC, ONU, Consiglio di sicurezza delle Nazioni Unite, Unctad, Alto commissariato delle Nazioni Unite per i rifugiati, UNIDO, UNIKOM, UNMIBH, UNMIK, UNOMIG, UNRWA, UNTAET, UNTSO, UNU, UPU, WCL, WCO, WIPO, WTO.\nIl rapporto coi nativi.\nSindall'inizio della formazione degli USA i coloni americani furono impegnati con diversi conflitti coi nativi americani chiamate guerre indiane; alcune di esse furono provocate da una serie di paralleli atti legislativi, come l'Indian Removal Act, unilateralmente promulgate da una delle parti e potenzialmente considerabili alla stregua di guerra civile.\nLe guerre, che spaziarono dalla colonizzazione europea dell'America del XVIII secolo fino al massacro di Wounded Knee e alla chiusura delle frontiere USA nel 1890, risultarono complessivamente nella conquista, nella decimazione, nell'assimilazione delle nazioni indiane, e nella deportazione di svariate migliaia di persone nelle riserve indiane. Gli eventi trattati costituiscono una delle basi della discriminazione razziale su base etnica, e del problema del razzismo che affligger\u00e0 gli USA fino a tutto il XX secolo."}
{"id": "15618", "revid": "6923", "url": "https://it.wikipedia.org/wiki?curid=15618", "title": "Sette sorelle (compagnie petrolifere)", "text": "Sette sorelle \u00e8 una locuzione coniata da Enrico Mattei, dopo la nomina a commissario liquidatore dell'AGIP nel 1945, per indicare le compagnie petrolifere mondiali che formavano il cartello \"Consorzio per l'Iran\" e che dominarono per fatturato la produzione petrolifera mondiale dagli anni 1940 sino alla crisi del 1973.\nLa gestione della politica energetica iniziava, sotto il segno di Mattei, un periodo di autonomia nazionale e di competizione all'estero, ponendo l'Italia fuori delle logiche del cartello economico, accusato di svenare le risorse del Terzo mondo.\nContesto storico.\nLa nascita delle sette sorelle pu\u00f2 essere fatta risalire alla firma degli Accordi di Achnacarry siglati il 17 settembre 1928 fra i rappresentanti delle compagnie petrolifere Royal Dutch Shell, Standard Oil of New Jersey (poi Exxon) e la Anglo-Persian Oil Company (diventata poi British Petroleum). A queste tre compagnie si aggiunsero poi le altre quattro: Mobil, Chevron, Gulf e Texaco.\nNel 1951 il Primo Ministro iraniano Mohammad Mossadeq nazionalizz\u00f2 l'industria petrolifera, allora controllata dagli inglesi della APOC/BP. La reazione britannica fu molto dura e fu alla base della Crisi di Abadan, che vide l'embargo totale delle esportazioni iraniane di petrolio.\nDopo la deposizione di Mohammad Mossadeq, per far tornare il petrolio iraniano sui mercati gli Stati Uniti costituirono il Consorzio per l'Iran, composto dalle sette principali compagnie petrolifere del tempo. Il Consorzio acquistava il petrolio dall'ente petrolifero nazionale iraniano NIOC in regime di monopolio e lo rivendeva sui mercati al netto delle spese per il risarcimento della nazionalizzazione della BP. Mattei chiese che anche l'Agip potesse far parte del Consorzio per l'Iran, ma la sua richiesta fu respinta.\nValenza spregiativa della locuzione.\nLa storica locuzione \"sette sorelle\", cos\u00ec come il neologismo \"cinque sorelle\", di per s\u00e9 \u00e8 neutra, avendo mero significato designatorio. Tuttavia in relazione alle ideologie ed all'impatto mediatico, la prima di fatto ebbe, nella lingua italiana, carattere \"dispregiativo\" nei decenni successivi e dopo la morte di Mattei. Le sette sorelle che Mattei os\u00f2 sfidare monopolizzarono dagli anni venti il ciclo del petrolio (produzione e commercializzazione dei derivati), godendo di egemonia politica ed economica nei paesi del Terzo mondo e del pieno sostegno del Governo degli Stati Uniti.\nElenco.\nQuesto \u00e8 l'elenco delle \"Sette sorelle\" dell'epoca di Mattei, morto nel 1962. Esse controllarono il ciclo economico del petrolio fino ai primi anni settanta:"}
{"id": "15619", "revid": "174925", "url": "https://it.wikipedia.org/wiki?curid=15619", "title": "Sette colli di Roma", "text": "I sette colli di Roma sono le alture su cui fu costruita la citt\u00e0 antica, tuttora evidenti nel centro storico della citt\u00e0 moderna, con un'altezza di circa 50 m. \nDescrizione.\nI colli riportati da Cicerone e Plutarco sono: Aventino, Campidoglio, Celio, Esquilino, Palatino, Quirinale e Viminale. \nL'identificazione dei sette colli si accompagn\u00f2, modificandosi, con l'espansione della citt\u00e0, dalla Roma quadrata fino al periodo imperiale, tanto che ai tempi di Costantino tra i sette colli si annoveravano Vaticano e Gianicolo, entrambi sulla sponda opposta del Tevere rispetto alla lista canonica, mentre ne erano esclusi Quirinale e Viminale. L'attuale centro storico di Roma comprende anche il colle del Pincio.\nL'orografia sub\u00ec inoltre cambiamenti con la costruzione della citt\u00e0, come \u00e8 il caso della sella tra Campidoglio e Quirinale tagliata nel II secolo per edificare il Foro di Traiano, tanto che l'altezza della Colonna di Traiano ricorderebbe appunto l'altezza della sella stessa, e della Velia che collegava Palatino ed Esquilino, in parte spianata nel XX secolo per l'apertura di via dei Fori Imperiali.\nQueste alture non sono isolate ma compongono un sistema collinare costituito da tre lunghe \"dita di una mano\" che si riuniscono a est nel pianoro dove attualmente sorge la stazione Termini (a sud il Celio; al centro Palatino, Velia ed Esquilino; pi\u00f9 a nord Campidoglio e Quirinale), tra cui si interponevano alcune valli come la \"Vallis Murcia\" (tra Aventino e Palatino, e occupata pi\u00f9 tardi dal Circo Massimo) e l'area del Foro romano (tra Palatino, Velia e Campidoglio).\nSeptimontium.\nLa lista pi\u00f9 antica, relativa al primo centro \"proto urbano\" di Roma sorto dall'unione di villaggi pre-urbani (\"Septimontium\")"}
{"id": "15620", "revid": "441", "url": "https://it.wikipedia.org/wiki?curid=15620", "title": "Lawrentio", "text": ""}
{"id": "15621", "revid": "1865216", "url": "https://it.wikipedia.org/wiki?curid=15621", "title": "Aventino", "text": "L'Aventino \u00e8 uno dei sette colli su cui venne fondata Roma, il pi\u00f9 a sud. Si tratta di una collina di forma pi\u00f9 o meno trapezoidale, dalle pendici ripide, che arriva a sfiorare il Tevere. Tra i sette colli era quello pi\u00f9 isolato e di accesso pi\u00f9 difficile. Verso est, tramite una sella, \u00e8 collegato a un altro piccolo colle, chiamato \"Piccolo Aventino\". La sua altezza massima \u00e8 di 46,6 m s.l.m. (davanti alla chiesa dei Santi Bonifacio e Alessio).\nL'Aventino (\"mons Aventinus\") in epoca romana.\nIncerta \u00e8 l'etimologia del nome, che potrebbe derivare da quello del re Aventino, uno dei re di Albalonga discendenti da Enea, o dalle locuzioni \"ab adventu hominum\" che era la denominazione di un tempio dedicato a Diana, o da \"ab advectu\", ossia trasportato su acqua a causa delle paludi che lo circondavano, o ancora, secondo Nevio, da \"ab avibus\" per gli uccelli che vi si dirigevano dal Tevere per fornire gli auguri a Remo, o infine per l'avena che vi si coltivava e di cui si faceva commercio nel mercato della valle sottostante.\nLa zona si divideva in un \"Aventino\" vero e proprio, tra il fiume Tevere e la valle in cui sorse il Circo Massimo e \"Aventino minore\" (attualmente \"San Saba\"). In et\u00e0 repubblicana entrambi i settori all'interno delle Mura serviane sembrano essere stati compresi nella denominazione \"Aventino\", ma con la suddivisione augustea della citt\u00e0 in 14 regioni furono suddivisi tra le regioni XIII (poi \"Aventinus\") e XII (\"Piscina Publica\").\nEpoca arcaica.\nNei miti relativi alla fondazione di Roma \u00e8 legato alla leggenda di Ercole e Caco e alla figura di Remo, che lo scelse come luogo da cui avvistare gli uccelli in volo nella disputa con il fratello Romolo per la scelta del luogo di fondazione.\nIl colle fu poi inserito nella citt\u00e0 ai tempi di Anco Marzio, che l'avrebbe popolato con i profughi delle citt\u00e0 da lui conquistate (Ficana, Medullia, Tellenae e Politorium) e ricevette una prima fortificazione indipendente, perch\u00e9 fosse pi\u00f9 difendibile dagli attacchi dei nemici. Il colle viene descritto come basso e largo al perimetro 18 stadi, coperto da una fitta selva di svariate specie di alberi, tra i quali spiccavano quelli di Lauro.\nPi\u00f9 tardi era all'interno della prima cinta muraria del VI secolo e successivamente delle repubblicane mura serviane, pur restando fuori del pomerio fino all'et\u00e0 di Claudio. Grazie alla sua particolare posizione nei pressi del porto fluviale (\"Emporium\"), l'Aventino divenne sede di una nutrita colonia mercantile di stranieri.\nEpoca repubblicana.\nFu tradizionalmente sede dei plebei, contrapposta al Palatino sede del patriziato: con la Lex Icilia de Aventino publicando, del 456 a.C. l'area del colle fu distribuita tra i plebei per costruirvi case, rimediando ad una precedente occupazione di suoli di propriet\u00e0 pubblica da parte dei patrizi, che aveva scatenato proteste e rivolte. Il colle ebbe quindi il carattere di quartiere popolare e mercantile (anche per la sua posizione presso l'antico porto fluviale dell\"'Emporium\"). Per il suo carattere plebeo il colle fu anche la sede dell'estrema difesa del tribuno della plebe Gaio Sempronio Gracco nel 123 a.C.\nIn epoca repubblicana vissero nel quartiere i poeti Ennio e Nevio. La vita economica della citt\u00e0 nel frattempo si era spostata dall'antichissimo ma piccolo Foro Boario alla pianura a sud dell'Aventino, dove dall'inizio del II secolo a.C. vennero costruiti il nuovo porto fluviale (\"Emporium\"), l'enorme \"Porticus Aemilia\" e i grandi magazzini e depositi degli \"Horrea Galbana\", \"Lolliana, Aniciana, Seiana\" e \"Fabaria\", oltre al mercato del pane (\"Forum Pistorium\"). La via Marmorata reca traccia di uno dei pi\u00f9 importanti prodotti che qui transitavano dopo essere sbarcati: il marmo. Alle spalle di questi edifici si venne formando il Monte Testaccio, una collina artificiale alta 30 metri, nata dall'accumulo dei cocci delle anfore portate a Roma come tributi pagati da tutte le province dell'Impero.\nEpoca imperiale.\nIn et\u00e0 imperiale il carattere del colle mut\u00f2 e divenne sede di numerose residenze aristocratiche, tra le quali le case private di Traiano e di Adriano prima che divenissero imperatori (\"privata Traiani\" e \"privata Hadriani\") e di Lucio Licinio Sura, amico di Traiano. Vi vissero inoltre l'imperatore Vitellio e il \"praefectus urbis\" Lucio Fabio Cilone, al tempo di Settimio Severo.\nQuesto nuovo carattere di quartiere aristocratico fu probabilmente la causa della sua totale distruzione durante il sacco di Roma di Alarico I nel 410. Parlano del quartiere anche alcune lettere di Sofronio Eusebio Girolamo.\nLa popolazione pi\u00f9 povera si era nel frattempo spostata pi\u00f9 a sud, nella pianura vicina all\"'Emporium\" e sull'altra riva del Tevere.\nViabilit\u00e0 antica.\nIl \"Vicus Piscinae Publicae\" (odierno viale Aventino) segnava il confine tra le due \"Regio\" augustee del colle. Il suo prolungamento oltre le mura serviane si chiamava \"Vicus Portae Raudusculanae\" (oggi viale della Piramide Cestia).\nLa prima strada carrozzabile che permise la salit\u00e0 sulla collina fu il \"Clivus Publicius\" (Clivo dei Publici), che saliva dal Foro Boario e continuava lungo l'attuale via di Santa Prisca fino al \"Vicus Piscinae Publicae\". Da esso si staccava un'altra strada antica, chiamata probabilmente \"Vicus Armilustri\" (attuale via di Santa Sabina), che andava verso sud fino alla Porta Lavernalis nelle mura. Inoltre un'altra via antica usciva dalla Porta Trigemina lungo una strettoia tra Aventino e Tevere, per poi seguire il percorso dell'attuale via Marmorata e dare infine origine alla via Ostiense.\nEdifici antichi.\nVi sorgeva inoltre la caserma (\"statio\") della IV coorte dei vigili e gli edifici termali delle \"thermae Suranae\", di epoca traianea, e delle \"thermae Decianae\" (prima met\u00e0 del III secolo). Le terme di Caracalla, dalla clientela pi\u00f9 bassa e volgare, sorsero sulle sue pendici verso la via Appia.\nFu la sede del tempio della Luna; per la sua posizione al di fuori dei limiti ufficiali della citt\u00e0 l'Aventino fu spesso scelto per i luoghi di culto delle divinit\u00e0 straniere, a cominciare dal tempio di Diana, un santuario federale eretto da Servio Tullio. Accanto si trovava il tempio di Minerva. Vi ebbero anche sede i culti della principale divinit\u00e0 cittadina trasferiti a Roma dalle citt\u00e0 conquistate e distrutte con il rito dell\"'evocatio\" (ossia il trasferimento a Roma della divinit\u00e0 protettrice della citt\u00e0 sconfitta), come il tempio di Giunone Regina (da Veio) e quello di localizzazione incerta di Vertumno (da \"Volsinii\", oggi Bolsena). Altri santuari erano quelli di \"Iuppiter Liber\" e della \"Libertas\".\nSulle pendici verso il Circo Massimo fu costruito nel 495 a.C. un tempio di Mercurio e nel 493 a.C., ad opera del dittatore Aulo Postumio, in seguito al responso dei Libri sibillini, venne edificato il santuario dedicato a Cerere, Libero e Libera (corrispondenti a Demetra, Dioniso e Kore). Alle sue pendici, non lontano dalla Porta Trigemina, si trovava un altare dedicato al semi-dio Evandro.\nPi\u00f9 tardi vi sono documentati santuari di divinit\u00e0 orientali, come quello dedicato a Giove Dolicheno, del 138; un \"Iseum\" (santuario della dea egiziana Iside Athenodoria) sorgeva in corrispondenza della attuale basilica di Santa Sabina e mitrei in corrispondenza delle chiese di Santa Prisca e di Santa Balbina (mitreo di Santa Prisca e mitreo di Santa Balbina). Sul Piccolo Aventino aveva sede il tempio della Bona Dea, detto anche della \"Bona Dea Subsaxana\". La storia del \"titulus\" di Santa Prisca fa pensare a una precoce presenza cristiana nella zona.\nTra le molte \"domus\" del quartiere, oltre a quelle di rango imperiale gi\u00e0 citate, altre sono state scavate sotto Santa Sabina e Santa Prisca. Nella zona detta \"Piccolo Aventino\" si conosce la \"Domus Cilonis\", casa di Lucio Fabio Cilone, \"praefectus urbi\" nel 203 e console nel 204, che l'aveva ricevuta in dono da Settimio Severo e che \u00e8 stata individuata sotto la chiesa di Santa Balbina. Nel 1958 sotto il villino della famiglia Bellezza (in Largo Arrigo VII, non distante dal mitreo di S.Prisca) fu rinvenuta una domus di epoca tardo repubblicana. La parte scavata della domus, detta talora anche \"Picta\" ed a 12 metri di profondit\u00e0, \u00e8 formata da due stanze (quella delle colonne ioniche e quella con gli affreschi in giallo) e da un criptoportico. Gli affreschi sono in genere del IV stile, i pavimenti, solitamente ben conservati, sono in genere su fondo di \"cocciopesto\". Tra le case demolite per far posto alle terme di Caracalla ce n'era una scavata nel 1858 sotto la vigna Guidi, che presentava numerosi ambienti ricchi di mosaici, pitture e sculture: durante un saggio successivo (1970) sono stati ritrovati i resti ben conservati e ricostruibili di un soffitto dipinto e si \u00e8 riusciti a datare il complesso al 130-138 a.C.\nL'Aventino in epoca medioevale e moderna.\nNel 537 fu il rifugio di papa Silverio, accusato da Giustiniano di tramare con i Goti di Vitige.\nIn epoca medioevale vi sorsero le chiese di Santa Sabina, dei Santi Bonifacio e Alessio, e di Santa Prisca. Sul \"Piccolo Aventino\" sorgono le chiese di San Saba e di Santa Balbina.\nDove ora \u00e8 il Giardino degli Aranci sorgeva la fortezza della famiglia Savelli nella quale visse anche papa Onorio IV fatta costruire negli anni '80 del XIII secolo forse su una preesistente fortificazione dei Crescenzi risalente al X secolo.\nGiovan Battista Piranesi vi sistem\u00f2 nel 1765 la Piazza dei Cavalieri di Malta, che prende il nome dalla Villa del Priorato di Malta, sede del priorato dell'Ordine dei Cavalieri di Malta, trasformando inoltre la chiesa di Santa Maria del Priorato, adiacente al palazzo, dove egli stesso \u00e8 sepolto.\nL'Aventino parlamentare del 1924.\nSi chiam\u00f2 Aventino, con un richiamo alla storia romana, la secessione parlamentare che i deputati antifascisti attuarono dopo il rapimento di Giacomo Matteotti, ucciso da fascisti poco dopo aver denunciato alla Camera i brogli elettorali e le violenze delle squadre d'azione fasciste. I deputati, il 27 giugno del 1924, riuniti in una sala di Montecitorio, decisero di abbandonare i lavori del parlamento e si rifiutarono di entrare in aula, fino a quando non fosse stata abolita la milizia fascista e ripristinata l'autorit\u00e0 della legge.\nL'Aventino in epoca contemporanea.\nLa collina romana \u00e8 ora una elegante zona residenziale con una vasta ricchezza di interesse architettonico.\nIl lato a picco sul Tevere continua a far parte del rione storico di Ripa. Nel 1921 da Ripa fu scorporata la collina minore (il \"piccolo Aventino\"), destinata a edilizia popolare, creando il XXI rione, san Saba."}
{"id": "15624", "revid": "174925", "url": "https://it.wikipedia.org/wiki?curid=15624", "title": "Colle Palatino", "text": ""}
{"id": "15626", "revid": "124123232", "url": "https://it.wikipedia.org/wiki?curid=15626", "title": "Esquilino", "text": "LEsquilino \u00e8 il pi\u00f9 alto (58,3 metri su viale di Monte Oppio) ed esteso dei sette colli sui quali fu fondata Roma. Il Colle \u00e8 formato da tre alture: l\"Opius\" nel settore meridionale, il \"Fagutal\" in quello occidentale, confinante con la Velia, e il \"Cispius\" nella parte settentrionale, dove si trova attualmente la basilica di Santa Maria Maggiore.\nAmministrativamente solo la parte nordorientale del colle ricade sotto il rione omonimo, mentre il suo settore sudoccidentale \u00e8 ricompreso nel rione Monti.\nI due rioni sono separati da via Merulana, rettifilo di collegamento tra le piazze ove sorgono le basiliche patriarcali di S. Maria Maggiore e di S. Giovanni in Laterano.\nPrimi insediamenti.\nIl nucleo abitato dell'Esquilino ha origini risalenti all'VIII secolo a.C., quando gli abitanti costituivano una sorta di sobborgo della citt\u00e0 palatina. Ci\u00f2 \u00e8 testimoniato per esempio dai resti di una estesa necropoli con una fase, fra le altre, databile tra la met\u00e0 dell'VIII e la met\u00e0 del VII secolo a.C.\nIn origine costituiva un corpo unico con gli altri sei colli, formando un altopiano che, eroso da numerosi corsi d'acqua che ne hanno inciso le piroclastiti di superficie e gli altri tufi antichi (modellamento), si \u00e8 diviso in valli ed alture dando alla zona un aspetto simile a quello di altre citt\u00e0 del Lazio come Valmontone, Sutri e Veio. Il sottosuolo presenta, sovrapposta ai livelli sedimentari fluvio-palustri paleotiberini, una potente stratificazione di tufi litoidi, che testimonia un'attivit\u00e0 eruttiva piuttosto notevole dovuta ai vicini vulcani dell'area laziale e sabatina, le cui caldere, cessata l'attivit\u00e0 eruttiva, sono ora trasformate in laghi. La vastit\u00e0 e la consistenza di questi giacimenti tufacei spiega il grande successo di questo materiale di facile lavorazione in tutte le attivit\u00e0 costruttive dei Romani.\nLe tre cime dell'Esquilino, il \"Fagutal\", l\"Opius\" ed il \"Cispius\", facevano parte del \"Septimontium\", che rappresentava la fase espansiva di Roma, successiva a quella del nucleo originario, identificato con la Roma quadrata.\nIl colle fu poi annesso alla citt\u00e0 da Servio Tullio, sesto Re di Roma, andando cos\u00ec a formare una delle quattro regioni in cui venne suddiviso il territorio urbano.\nToponimo.\nIl nome Esquilino ha dato adito a numerose interpretazioni da parte degli studiosi, tutte credibili ma nessuna che ne stabilisca con certezza l'origine: gli stessi autori latini non precisano l'etimo da cui esso deriva.\nAlcuni affermano che gli \"exquilini\" erano gli abitanti della fascia suburbana per distinguerli dagli \"inquilini\" che risiedevano nell'Urbe. \"Aexquilae\" deriva dalla radice di \"ex-colere\", che significa appunto \"abitare fuori\" (dalle mura).\nAltri sostengono che il toponimo provenga da \"aesculi\" (eschi), arbusti di leccio cari a Giove: sul colle, alle origini, si trovavano appunto un tempio e un bosco sacro a Mefite e Giunone Lucina, divinit\u00e0 cui gli antichi abitanti si rivolgevano affinch\u00e9 fugassero i miasmi della malsana zona circostante.\nUna terza ipotesi \u00e8 che esso derivi da \"excubiae\", ovvero le guardie mandate da Romolo per difendersi dalle insidie sabine di Tito Tazio.\nVarrone riferisce che \"Fagutal\" deriva da \"Fagus\", Faggio, di cui era ricoperta la cima del colle."}
{"id": "15627", "revid": "580", "url": "https://it.wikipedia.org/wiki?curid=15627", "title": "Viminale (colle)", "text": "Il Colle Viminale (latino: \"Collis Viminalis\"), 57 metri di altezza nei pressi di p.za San Bernardo, \u00e8 uno dei sette colli su cui venne fondata la citt\u00e0 di Roma. Deve il suo nome alle piante di vimini (\"Salix Viminalis\") che al tempo ne ricoprivano le pendici.\nIl Viminale \u00e8 il pi\u00f9 piccolo dei sette colli, si trova tra l'Esquilino a sud-est e il Quirinale a nord e nord-ovest. In epoca romana era delimitato dal \"Vicus Longus\" (attuale Via Nazionale), dalla Suburra, e dal \"Vicus Patricius\" (attuale Via Urbana).\nStoria.\nQuesto colle fu annesso alla citt\u00e0 dal sesto re di Roma, Servio Tullio. Al tempo di Augusto il Viminale faceva parte della VI regione (rione) - Alta Semita, ed era un quartiere residenziale di medio livello, privo di edifici pubblici, come il vicino \"Cispius\". In via Balbo, in via Panisperna e in via Santa Pudenziana (antico \"Vicus Patricius\") sono stati scavati i resti di ricche case del II e I secolo a.C.\nSuccessivamente, durante il regno di Diocleziano, tra il 298 e il 305 d.C., vi furono erette le Terme, nella zona che si trova alla fine del \"Vicus Longus\", fra il Viminale e il Quirinale.\nNel Rinascimento il \"tepidarium\" delle Terme di Diocleziano fu trasformato da Michelangelo, su richiesta di papa Pio IV, che vi realizz\u00f2 la chiesa di Santa Maria degli Angeli (1561). Vi si trovavano la caserma della III coorte dei \"Vigiles\" e le terme dette \"Lavacrum Agippinae\", presso San Lorenzo in Panisperna. L'unica architettura religiosa della zona era il santuario di Nenia.\nAltri edifici importanti che sorgono sul colle sono:\nAttualmente il Viminale fa parte del Rione Monti."}
{"id": "15629", "revid": "2049984", "url": "https://it.wikipedia.org/wiki?curid=15629", "title": "Quirinale (colle)", "text": "Il Colle Quirinale (in latino, \"Collis Quirinalis\") \u00e8 uno dei sette colli su cui venne fondata Roma. Con questo nome viene anche indicata la residenza ufficiale del Presidente della Repubblica Italiana che ha sede nel palazzo omonimo.\nGeografia.\nIl Quirinale, col Viminale, era anticamente detto \"collis\" per eccellenza, in contrapposizione con gli altri \"montes\". Vi si riconoscevano alcune sommit\u00e0, quali il \"Collis Latiaris\" (a sud, vicino ai Fori Imperiali), il \"Mucialis\" (o \"Sanqualis\", dalla Porta Sanqualis in Largo Magnanapoli) e il \"Salutaris\" (dal tempio della Salus, a ovest dell'attuale palazzo del Quirinale). Il \"Quirinalis\" in senso stretto era l'estremit\u00e0 orientale della collina, dove si trovavano il tempio di Quirino e la porta nelle mura serviane. L'altezza massima del colle, 50,9 metri, si raggiunge nei giardini del Palazzo del Quirinale. \nLe vallate laterali erano invece molto pi\u00f9 profonde di ora e vennero colmate in varie epoche: per esempio in piazza Barberini il livello vergine del suolo si trova a 11,75 metri di profondit\u00e0, mentre dal lato di via Nazionale la pavimentazione antica si trova ben 17 metri sotto terra. I dislivelli repentini delle strade trasversali (come quella antica da cui \u00e8 stata ricavata via delle Quattro Fontane) arrivavano anche a 25 metri con ripidi saliscendi.\nNell'antichit\u00e0.\nIl colle era occupato fin dall'et\u00e0 del Ferro, come dimostrano alcune tombe arcaiche scavate presso la Porta Collina, la Porta Sanqualis, ecc. Al VII secolo a.C. risale un deposito di ex voto scoperto davanti alla scalinata di Santa Maria della Vittoria, mentre un altro deposito simile si trovava sulla pendice opposta, dove fu rinvenuto anche il vaso di Dueno, con una delle pi\u00f9 antiche iscrizioni in latino (fine VII-inizio VI secolo a.C.). All'epoca dell'impero romano il Quirinale era divenuto un quartiere popolato da case patrizie.\nSecondo la leggenda romana, sul colle Quirinale si trovava un piccolo villaggio della trib\u00f9 dei Curiti di Cures Sabini, e il re Tito Tazio vi avrebbe vissuto dopo la pace tra i Romani e i Sabini quando il colle venne unito con la citt\u00e0 quadrata del Palatino.. I Sabini diedero il nome al colle dalla citt\u00e0 di provenienza \"Cures\", i cui resti archeologici si trovano sui terrazzi fluviali del Tevere nei pressi di Passo Corese, probabilmente anche all'altare \"Quirinus\", forse il dio unitario delle Curie. Si racconta inoltre che, morto Romolo, una volta associato al dio Quirino, a lui fu edificato un tempio sul colle che da lui prese il nome: il \"Quirinale\".\nGli stessi romani si definivano Quiriti o Curiti.\nPer una tradizione questo colle fu annesso alla citt\u00e0 dal sesto re di Roma, Servio Tullio, per un'altra dal secondo re di Roma Numa Pompilio, anche se a quell'epoca non era ancora cinto da mura.\nChe l'abitato del Colle fosse indipendente da quello che si era sviluppato sul Palatino, successivamente estesosi a quello della Roma quadrata e del Septimontium, lo si ricava dall'esistenza sul Quirinale di un santuario dedicato alla Triade Capitolina, di uno dedicato alla Fede Serbata, speculari a quelli che si trovavano sul Campidoglio, dal culto di Marte sul Quirinale, speculare a quello di Marte sul Palatino, dall'esistenza di una confraternita dei Salii sul Quirinale, speculare a quella dei Salii palatini. Il nome stesso con cui si indicava il Quirinale, \"Collis\", in antitesi ai \"Mons\", proverebbe l'esistenza di un periodo in cui le due comunit\u00e0, Palatina e Quirina, erano indipendenti l'una dall'altra.\nSul colle si trovavano l'antichissimo santuario di Semo Sancus (446 a.C.) e la tomba di Quirino, che Lucio Papirio Cursore trasform\u00f2 in un tempio per il suo trionfo dopo la terza guerra sannitica.\nMolto antico era anche il \"Capitolium Vetus\", dove il culto della \"Triade Capitolina\" (Giove, Giunone, Minerva) potrebbe essere stato celebrato qui ben prima che sul Campidoglio. Il tempio di Flora, una dea osco-sabina, si trovava anch'esso qui. Al confine col Viminale si trovava il santuario di Diana Planciana, all'inizio del \"Vicus Longus\". Lungo questa strada si allineavano vari santuari: della Pudicitia Plebeia, di Fortuna Euelpis, di Spes e di Febris. Presso la Porta Collina si trovavano altre tre templi di Fortuna (uno detto della Fortuna Primigenia), mentre al di fuori della porta erano situati il tempio di Venere Erycina (215 a.C.) e un tempio di Ercole fino al quale si sarebbe avvicinato Annibale per esaminare le fortificazioni di Roma.\nSotto la Basilica di Santa Pudenziana sono stati trovati mosaici databili tra il II e l'inizio del I secolo a.C. In epoca augustea il colle, col Viminale, divenne la VI regione augustea. Anche Augusto ordin\u00f2 la costruzione di un tempio, dedicato a Marte. Al di fuori delle mura serviane Tiberio fece costruire i Castra Praetoria.\nDomiziano fece erigere nella sua casa natale il tempio della Gens Flavia, ma l'edificio sacro pi\u00f9 importante della zona era il tempio di Serapide, costruito da Caracalla. I culti orientali sono documentati anche dalla presenza del mitreo Barberini e dell'Ipogeo di via Livenza (ambivalentemente pagano e cristiano).\nTra gli inquilini illustri del quartiere ci furono Tito Pomponio Attico, amico e corrispondente di Cicerone, Vespasiano e Marziale. La zona pi\u00f9 settentrionale confinava col Pincio ed era in parte occupata dagli \"Horti Sallustiani\", villa privata dell'imperatore in citt\u00e0.\nCostantino ordin\u00f2 l'erezione delle ultime terme della citt\u00e0: questo edificio \u00e8 andato perso e ne rimangono solo alcuni disegni del XVI secolo. Il complesso era piccolo e raffinato, in contrapposizione con le grandiose e popolari terme di Diocleziano.\nViabilit\u00e0.\nViabilit\u00e0 antica.\nLe principali direttrici del quartiere erano quelle che attraversavano il colle in lunghezza, da sud-ovest a nord-est: il \"Vicus Patricius\", il \"Vicus Longus\" (equivalente all'attuale via Nazionale) e l\"'Alta Semita\". Le vie trasversali erano pi\u00f9 piccole e meno trafficate, dai caratteristici saliscendi per superare le ripide pendici del colle.\nViabilit\u00e0 medioevale e moderna.\nNel medioevo vennero costruite la Torre delle Milizie e il convento dei Santi Pietro e Domenico, sopra le terme di Costantino venne eretto Palazzo Rospigliosi; oltre alle due famose statue dei Dioscuri con i cavalli, originariamente in questo luogo c'erano anche le due statue degli dei del fiume che Michelangelo spost\u00f2 sulla scalinata del Palazzo Senatorio del Campidoglio.\nViabilit\u00e0 contemporanea.\nL'ultimo diaframma del traforo sotto il Quirinale, fu fatto saltare dal Sindaco in carica principe Colonna il 31 gennaio 1901; il traforo fu quindi inaugurato al traffico il 20 ottobre 1902, con il passaggio di tre tram destinati alle autorit\u00e0.\nEdifici.\nIl colle ospita molti monumenti importanti:"}
{"id": "15630", "revid": "1959860", "url": "https://it.wikipedia.org/wiki?curid=15630", "title": "Campidoglio (disambigua)", "text": ""}
{"id": "15631", "revid": "110972705", "url": "https://it.wikipedia.org/wiki?curid=15631", "title": "Quirinale", "text": "Il Quirinale \u00e8 uno dei sette colli di Roma.\nDa esso deriva:"}
{"id": "15636", "revid": "508036", "url": "https://it.wikipedia.org/wiki?curid=15636", "title": "Giacomo Matteotti", "text": "Fu rapito e assassinato da una squadra fascista capeggiata da Amerigo Dumini probabilmente per volont\u00e0 di Benito Mussolini, a causa delle sue denunce dei brogli elettorali e del clima di violenza messi in atto dalla nascente dittatura nelle elezioni del 6 aprile 1924 e delle sue indagini sulla corruzione del governo, in particolare sulla vicenda delle tangenti della concessione petrolifera alla Sinclair Oil. Matteotti, nel giorno del suo omicidio (10 giugno) avrebbe dovuto infatti presentare un nuovo discorso alla Camera dei deputati, dopo quello sui brogli del 30 maggio, in cui avrebbe rivelato le sue scoperte riguardanti lo scandalo finanziario coinvolgente anche Arnaldo Mussolini, fratello minore del Duce. Il corpo di Matteotti fu ritrovato circa due mesi dopo, dal brigadiere Ovidio Caratelli.\nIn ogni caso, il 3 gennaio 1925, di fronte alla Camera dei deputati, Benito Mussolini si assunse pubblicamente la \"responsabilit\u00e0 politica, morale e storica\" del clima nel quale l'assassinio si era verificato.\nBiografia.\nOrigini e formazione.\nMatteo Matteotti, nonno del politico, era nato a Comasine, nella Val di Peio in Trentino, paese della famiglia Matteotti. Dopo alcuni anni di pendolarismo si era trasferito a Fratta Polesine e mor\u00ec tragicamente il 9 giugno 1858. Suo figlio Girolamo Stefano (nato a Comasine nel 1839) port\u00f2 avanti e allarg\u00f2 l'attivit\u00e0 paterna: commerciante in ferro e rame, aveva investito i profitti in case e in terreni, e raggiunse un'invidiabile posizione economica. L'accusa rivolta al padre di aver costruito la sua fortuna prestando denaro ad interesse provenne dalla stampa cattolica locale di quegli anni, avversaria del figlio socialista, e non \u00e8 mai stata definitivamente provata.\nIl 7 febbraio 1875 Girolamo spos\u00f2 Lucia Elisabetta Garzarolo (chiamata comunemente Isabella). Ebbero sette figli, quattro dei quali morirono in tenera et\u00e0: degli adulti, Giacomo Lauro fu il secondo, dopo Matteo (1876-1909) e prima di Silvio (1887-1910), e l'unico a sopravvivere ai fratelli, morti ancor giovani di tisi. Tutti i giovani Matteotti si impegnarono in politica nelle file del Partito socialista, seguendo l'esempio del padre che era stato consigliere comunale di Fratta Polesine dal 1896 al 1897. Girolamo mor\u00ec a Fratta nel 1902.\nGiacomo Matteotti frequent\u00f2 il ginnasio \"Celio\" di Rovigo e fu compagno di classe del suo futuro avversario politico cattolico, Umberto Merlin. Si laure\u00f2 in Giurisprudenza, all'Universit\u00e0 di Bologna, nel 1907 ed entr\u00f2 in contatto con i movimenti socialisti, nei quali divenne ben presto una figura di spicco. Durante la prima guerra mondiale, in cui non fu arruolato in quanto unico figlio superstite di madre vedova, si dimostr\u00f2 un convinto sostenitore della neutralit\u00e0 italiana. Le sue posizioni antimilitariste e il suo attivismo contro la guerra gli costarono l'allontanamento dal Polesine per tre anni e il confino in una zona montagnosa nei pressi di Messina. Nel gennaio 1916 aveva sposato con rito solo civile la poetessa romana Velia Titta, sorella del baritono Titta Ruffo. Nel 1918, mentre era ancora in Sicilia al confino, nacque a Roma il suo primogenito Giancarlo, che segu\u00ec le orme del padre dedicandosi anche lui all'attivit\u00e0 politica.\nIl socialismo e l'elezione a Deputato.\nMatteotti fu eletto in Parlamento per la prima volta nel 1919, in rappresentanza della circoscrizione Ferrara-Rovigo. Fu rieletto nel 1921 e nel 1924, e veniva soprannominato \"Tempesta\" dai suoi compagni di partito per il suo carattere battagliero ed intransigente. In pochi anni, oltre a preparare numerosi disegni di legge e relazioni, intervenne 106 volte in Aula, con discorsi su temi spesso tecnici, amministrativi e finanziari. Per il carattere meticoloso e l'abitudine allo studio, passava ore nella Biblioteca della Camera \u00aba sfogliare libri, relazioni, statistiche, da cui attingeva i dati che gli occorrevano per lottare, con la parola e con la penna, badando a restare sempre fondato sulle cose\u00bb. Dopo i fatti del dicembre 1920 a Ferrara divenne il nuovo segretario della camera del Lavoro cittadina, e questo produsse un rinnovato impegno nella sua lotta antifascista, con frequenti denunce delle violenze che venivano messe in atto.\nNel 1921 pubblic\u00f2 una famosa \"Inchiesta socialista sulle gesta dei fascisti in Italia\", in cui si denunciavano, per la prima volta, le violenze delle squadre d'azione fasciste durante la campagna elettorale delle elezioni del 1921.\nNell'ottobre del 1922 Matteotti fu espulso dal Partito Socialista Italiano con tutta la corrente riformista legata a Filippo Turati. I fuoriusciti fondarono il nuovo Partito Socialista Unitario di cui Matteotti divenne segretario. Nel 1924 venne pubblicata a Londra, dove Matteotti si era recato in forma strettamente riservata nell'aprile di quell'anno, la traduzione del suo libro \"Un anno di dominazione fascista\", col titolo: \"The Fascists exposed; a year of Fascist Domination\", in cui riportava meticolosamente gli atti di violenza fascista contro gli oppositori.\nNell'introduzione del libro esplicitamente ribatteva alle affermazioni fasciste, che affermavano l'uso della violenza squadrista utile allo scopo di riportare il paese a una situazione di legalit\u00e0 e normalit\u00e0 col ripristino dell'autorit\u00e0 dello Stato dopo le violenze socialiste del biennio rosso, affermando la continuazione delle spedizioni squadriste contro gli oppositori anche dopo un anno di governo fascista. Inoltre sosteneva che il miglioramento delle condizioni economiche e finanziarie del paese, che stava lentamente riprendendosi dalle devastazioni della guerra, era dovuto non all'azione fascista, quanto alle energie popolari. Tuttavia, ancora secondo Matteotti, a beneficiarne sarebbero stati solo gli speculatori ed i capitalisti, mentre il ceto medio e proletario ne avrebbe ricevuto una quota proporzionalmente bassa a fronte dei sacrifici.\nLa contestazione delle elezioni del 1924.\nIl 30 maggio 1924 Matteotti prese la parola alla Camera dei deputati per contestare i risultati delle elezioni tenutesi il precedente 6 aprile. Mentre dai banchi fascisti si levavano contestazioni e rumori che lo interrompevano pi\u00f9 volte (un deputato fascista, Giacomo Suardo, abbandon\u00f2 l'aula per protesta) Matteotti, denunciando una nuova serie di violenze, illegalit\u00e0 ed abusi commessi dai fascisti per riuscire a vincere le elezioni, pronunciava un discorso che sarebbe rimasto famoso:\nTerminato il discorso disse ai suoi compagni di partito:\nIn un'altra occasione aveva pronunciato una frase che si sarebbe rivelata profetica:\nLa proposta di Matteotti di far invalidare l'elezione almeno di un gruppo di deputati - secondo le sue accuse, illegittimamente eletti a causa delle violenze e dei brogli - venne respinta dalla Camera con 285 voti contrari, 57 favorevoli e 42 astenuti. Renzo De Felice ha definito \"assurda\" l'interpretazione di questo discorso come una richiesta di Matteotti basata su una realistica possibilit\u00e0 di ottenere un successo: secondo lo storico, Matteotti non mirava realmente all'invalidamento del voto, bens\u00ec a dare il via dai banchi del parlamento ad un'opposizione pi\u00f9 aggressiva nei confronti del fascismo, accusando in un colpo solo sia il governo fascista che i \"collaborazionisti\" socialisti. Una volont\u00e0 di opposizione intransigente che aveva gi\u00e0 espresso in una lettera a Turati precedente alle elezioni:\nIn questa sua intransigenza - tuttavia - Matteotti non riusciva a trovare un collegamento con l'operato e l'ideologia dei comunisti, che vedevano tutti i governi borghesi uguali fra loro e quindi da combattere indifferentemente:\nIl discorso del 30 maggio - secondo lo storico Giorgio Candeloro - \"diede a Mussolini e ai fascisti la sensazione precisa di avere di fronte in quella Camera un'opposizione molto pi\u00f9 combattiva di quella esistente nella Camera precedente e non disposta a subire passivamente illegalit\u00e0 e soprusi\".\nIl rapimento e l'omicidio.\nIl 10 giugno 1924, intorno alle ore 16.15, Matteotti usc\u00ec di casa a piedi per dirigersi verso Montecitorio, dove aveva trascorso parte della mattinata nella Biblioteca della Camera, decidendo di percorrere il lungotevere Arnaldo da Brescia (per poi tagliare verso Montecitorio), piuttosto che incamminarsi lungo la via Flaminia per poi raggiungere il Corso attraverso gli archi di Porta del Popolo. Qui, secondo le testimonianze dei due ragazzini presenti all'evento, era ferma un'auto con a bordo alcuni individui, poi in seguito identificati come i membri della polizia politica: Amerigo Dumini, Albino Volpi, Giuseppe Viola, Augusto Malacria e Amleto Poveromo.\nDue degli aggressori, appena si accorsero del parlamentare social-unitario, gli balzarono addosso. Ciononostante Matteotti riusc\u00ec a divincolarsi buttandone uno a terra e rendendo necessario l'intervento di un terzo che lo stord\u00ec colpendolo al volto con un pugno. Gli altri due intervennero per caricarlo in macchina. In seguito i due ragazzini identificarono anche la vettura, da altri testimoni descritta semplicemente come \"un'automobile, nera, elegante, chiusa\", per una Lancia Kappa. I due ragazzini, avvicinatisi al veicolo, furono allontanati rudemente, poi la macchina ripart\u00ec ad alta velocit\u00e0.\nNel frattempo all'interno della vettura scoppi\u00f2 una rissa furibonda e dall'abitacolo della vettura Matteotti riusc\u00ec a gettare fuori il suo tesserino da parlamentare che fu ritrovato da due contadini presso il Ponte del Risorgimento. Non riuscendo a tenerlo fermo Giuseppe Viola, dopo qualche tempo, estrasse un coltello e colp\u00ec Matteotti sotto l'ascella e al torace uccidendolo dopo un'agonia di diverse ore. Per sbarazzarsi del corpo i cinque girovagarono per la campagna romana, fino a raggiungere verso sera la Macchia della Quartarella, un bosco nel comune di Riano, a 25\u00a0km da Roma. Qui, servendosi del cric dell'auto, seppellirono il cadavere piegato in due. Poi ritornarono a Roma dove lasciarono la vettura in un garage privato. Subito informarono Filippelli e De Bono degli avvenimenti e poi si allontanarono cercando di nascondersi..\nLe ricerche e le indagini.\nL'assenza di Matteotti in Parlamento non fu immediatamente notata, ma gi\u00e0 il giorno dopo, 11 giugno, la notizia della scomparsa era sui giornali. Pi\u00f9 tardi Mussolini sostenne di aver appreso della morte di Matteotti soltanto la sera dell'11 giugno e di esserne stato, fino ad allora, del tutto ignaro.\nIl 12 giugno Mussolini rispose ad un'interrogazione parlamentare posta dal deputato Enrico Gonzales:\nIntanto, due giorni dopo il rapimento fu individuata l'auto che risult\u00f2 propriet\u00e0 del direttore del \"Corriere Italiano\" Filippo Filippelli grazie alla testimonianza di Ester Erasmi e del marito Domenico Villarini che, insospettiti da strani movimenti avvenuti la sera prima, avendo notato la vettura sospetta, si erano annotati la targa. Da questo importante episodio nacquero le prime indagini, intentate dal magistrato Mauro Del Giudice, intransigente giurista, difensore dell'indipendenza della magistratura di fronte al potere esecutivo, il quale, assieme al giudice Umberto Guglielmo Tancredi, fin dall'inizio individu\u00f2 in Dumini la mano dell'assassino. In breve tutti i rapitori furono identificati ed arrestati, ma dopo pochissimo e dietro diretto interesse del Duce, l'incarico gli venne tolto e le indagini vennero fermate. Fu questa comunque l'occasione in cui Cesare Rossi deporr\u00e0 il suo memoriale. Del Giudice invece fu successivamente allontanato dalla capitale e qualche anno dopo, portato al pensionamento forzato.\nIl 17 giugno Mussolini impose le dimissioni a Cesare Rossi e ad Aldo Finzi che erano indicati dall'opinione pubblica e anche dalle indagini del magistrato Del Giudice, come i pi\u00f9 coinvolti a causa delle note frequentazioni con gli uomini di Dumini. Fu dimissionato anche il capo della polizia Emilio De Bono e il giorno seguente anche Mussolini rinunci\u00f2 alla guida del ministero dell'interno che affid\u00f2 a Luigi Federzoni.\nI socialisti unitari vicini a Filippo Turati nel frattempo diramarono un comunicato stampa che accusava il governo:\nIl 22 giugno, si costituirono spontaneamente il Segretario amministrativo del PNF Giovanni Marinelli, ricercato come mandante del sequestro e il vicesegretario politico Cesare Rossi, dopo essere stati latitanti. Cesare Rossi si rec\u00f2 direttamente al carcere di Regina Coeli invece che in Questura, \"per evitare la curiosit\u00e0 dei giornalisti, gli obiettivi fotografici e il trasporto a Regina Coeli\" . Lo stesso giorno, a Bologna, fu convocata da Dino Grandi un'imponente adunata in sostegno a Mussolini cui parteciparono circa cinquantamila fascisti.\nIl 24 giugno fu riunito il Senato che, a larga maggioranza, riconferm\u00f2 la fiducia a Mussolini con 225 voti favorevoli su 252. Gli unici tre senatori a denunciare le responsabilit\u00e0 di Mussolini, nonostante le minacce ricevute, furono Carlo Sforza, Mario Abbiate e Luigi Albertini .\nIl 27 giugno 1924 i parlamentari dell'opposizione si riunirono in una sala di Montecitorio, oggi nota come \"sala dell'Aventino\", decidendo comunemente di abbandonare i lavori parlamentari finch\u00e9 il governo non avesse chiarito la propria posizione a proposito dell'omicidio Matteotti.\nIl giorno dopo alcuni parlamentari socialisti si recarono in pellegrinaggio sul luogo in cui Matteotti era stato rapito dove deposero una corona d'alloro.\nLo stesso giorno Filippo Turati commemor\u00f2 Matteotti alla Camera. Questo discorso fu da alcuni storici considerato come l'inizio effettivo della Secessione dell'Aventino. L'obiettivo era quello di ottenere la caduta del governo e poter andare a nuove elezioni\nL'8 luglio il governo, approfittando dell'assenza dell'opposizione, var\u00f2 nuovi regolamenti restrittivi relativi alla stampa, rafforzati due giorni dopo dall'obbligo per ciascun giornale di nominare un direttore responsabile. Costui poteva essere diffidato se contravveniva le leggi e il giornale messo in condizione di non poter pi\u00f9 pubblicare. Il 24 luglio Roberto Farinacci in una lettera dichiar\u00f2 di accettare l'incarico di avvocato della difesa nella causa contro Dumini e compagni che aveva precedentemente rifiutato.\nIl ritrovamento del corpo e funerali.\nNonostante le ricerche continuassero il corpo di Matteotti fu ritrovato per caso solo il 16 agosto, tra le 7:30 e le 8 del mattino, dal cane di un brigadiere dei Carabinieri in licenza, Ovidio Caratelli, nella \"macchia della Quartarella\", un bosco nel comune di Riano.\nIl corpo fu trasferito momentaneamente nel cimitero di Riano dove il 18 si procedette all'identificazione da parte dei cognati.\nIl cadavere era ormai in avanzata fase di decomposizione quindi fu necessaria una perizia odontoiatrica.\nIl 20 agosto, alle ore 18, quindi solo quattro giorni dopo il ritrovamento, partiva da Monterotondo (paese a 15 chilometri circa da Riano) il treno che avrebbe riportato a Fratta Polesine la bara con la salma di Matteotti.\nIl convoglio, che procedette tra migliaia di persone assiepate ai bordi della ferrovia per omaggiare in silenzio la salma del deputato, arriv\u00f2 a destinazione alle prime ore dell'alba del 21 agosto.\nMussolini ordin\u00f2 al ministro degli Interni Luigi Federzoni che i funerali si tenessero direttamente a Fratta Polesine, citt\u00e0 natale di Matteotti, in modo da non dare troppo nell'occhio.\nLa vedova di Matteotti il giorno prima dei funerali scrisse al ministro dell'Interno Federzoni chiedendo che al funerale non fossero presenti esponenti del PNF e della Milizia:\nLa popolazione del piccolo centro partecip\u00f2 numerosa al funerale di colui che era affettuosamente chiamato il \"Capo dei lavoratori\". Il 12 settembre 1924 a Roma, Giovanni Corvi, al grido di \"Vendetta per Matteotti!\", uccise il deputato fascista Armando Casalini. Dopo i funerali, il corpo di Matteotti venne sepolto nella tomba di famiglia del cimitero del suo comune natale.\nLa responsabilit\u00e0 diretta di Mussolini.\nFin dai primissimi momenti successivi al sequestro e, ancor pi\u00f9 dopo la scoperta che il rapimento era degenerato in omicidio, presso la gran parte della pubblica opinione si diffuse la convinzione che Mussolini fosse il responsabile ultimo dei fatti. Mussolini stesso, il 31 maggio 1924, giorno seguente al discorso del deputato socialista alla Camera di denuncia dei brogli elettorali, scrisse sul \"Il Popolo d'Italia\" che la maggioranza era stata troppo paziente e che la mostruosa provocazione di Matteotti meritava qualcosa di pi\u00f9 concreto di una risposta verbale.\nGi\u00e0 \u00abvenerd\u00ec 13 giugno l\"Avanti!\" titola a tutta pagina: \"Un fosco delitto antisocialista. L'angosciosa attesa sulla sorte dell'on. Matteotti rapito marted\u00ec in pieno giorno a Roma. Assassinato?\" (...) Il 14 giugno il giallo \u00e8 gi\u00e0 praticamente risolto. \"Il delitto di Roma\" \u2013 titola l\"Avanti!\" \u2013 \"solleva l'indignazione di tutta l'opinione pubblica. Ormai \u00e8 certo: l'on. Giacomo Matteotti \u00e8 stato assassinato e il suo cadavere nascosto. I nomi degli esecutori del delitto sono noti, ma chi sono i mandanti?\"\u00bb.\nSecondo una delle ricostruzioni, accreditata dal Ministero dell'interno italiano e da Silvio Bertoldi, il presidente del Consiglio, rientrato al Viminale dopo il famoso discorso del deputato socialista si rivolse a Giovanni Marinelli (a capo, insieme a Rossi, della polizia segreta fascista Ceka, capitanata dallo squadrista Amerigo Dumini) urlandogli: \u00ab\"Cosa fa questa Ceka? Cosa fa Dumini? Quell'uomo dopo quel discorso non dovrebbe pi\u00f9 circolare [...] \"\u00bb.\nIl fatto che queste parole fossero effettivamente una chiara e ben compresa autorizzazione di Mussolini, \u00e8 sostenuto dalla maggior parte delle teorie storiografiche.\nTale esplicita intenzione e la conseguente responsabilit\u00e0 diretta di Mussolini quale mandante dell'omicidio \u00e8 messa in dubbio da quella parte degli storici pi\u00f9 vicina alle posizioni allora sostenute dal partito fascista, giocando sulla sottigliezza delle parole di Mussolini. Esse sarebbero state arbitrariamente intese da Marinelli come un ordine, in base al quale questi avrebbe autorizzato poi Dumini a uccidere Matteotti.\nI \"memoriali\" Filippelli e Rossi.\nDue memoriali accusavano Mussolini come mandante del delitto Matteotti. Il primo di Filippo Filippelli, coinvolto nel delitto per aver fornito ai sequestratori la Lancia Lambda su cui il deputato socialista era stato rapito ed ucciso. In esso Filippelli accusava Amerigo Dumini, Cesare Rossi ed Emilio De Bono e lo stesso Mussolini in qualit\u00e0 di mandante. Si citava inoltre l'esistenza di un organismo di polizia politica interno al Partito nazionale fascista, la cosiddetta \"Ceka\" fascista (come la polizia politica sovietica), diretta dal Rossi, dal quale sarebbe stato organizzato l'assassinio su indicazione di Mussolini .\nIl secondo, di analogo contenuto, del Cesare Rossi, su cui Mussolini stava tentando di rovesciare ogni responsabilit\u00e0. Rossi, infuriato per essere stato usato come capro espiatorio, prima di costituirsi il 22 giugno, aveva scritto un memoriale che fu poi pubblicato sul giornale \"Il Mondo\" di Giovanni Amendola. Nel memoriale Rossi raccontava quali fossero le attivit\u00e0 del gruppo di squadristi a cui veniva affidata l'esecuzione di rappresaglie e di vendette politiche. Questo gruppo era la citata \"Ceka\", antesignana dell'OVRA. Il documento era composto da 18 cartelle di appunti. Rossi, oltre a proclamare la propria estraneit\u00e0 rispetto al delitto Matteotti e ad altre azioni violente e a delitti perpetrati dal regime, accus\u00f2 direttamente Mussolini per l'omicidio del \"leader\" socialista. Nel documento scrisse infatti che Mussolini gli avrebbe detto \"Quest'uomo non deve pi\u00f9 circolare\u201d, in seguito all'intervento parlamentare di Matteotti del 30 maggio 1924, nel quale si denunciavano i brogli elettorali e le violenze del 6 aprile. Sempre secondo Rossi, Mussolini aveva approvato e spesso ordinato direttamente i delitti compiuti da quella organizzazione.\nL'ex capo della polizia Emilio De Bono conferm\u00f2 la presenza di Dumini presso il Viminale, sede del Ministero dell'Interno, di cui era titolare Mussolini:\nIl memoriale Filippelli apparve invece sulla rivista antifascista fiorentina \"Non mollare\", diretta da Carlo Rosselli, nel febbraio 1925.\nRapporti tra Mussolini, Dumini e Otto Thierschwald.\n\u00c8 storicamente accertato che autori dell'aggressione a Matteotti furono Amerigo Dumini, Albino Volpi, Giuseppe Viola, Amleto Poveromo e Augusto Malacria. La squadra speciale capitanata dal Dumini (cosiddetta \"Ceka\") era formata anche da Filippo Panzieri, Aldo Putato e da Otto Thierschwald, di nazionalit\u00e0 austriaca.\nL'intenzionalit\u00e0 del delitto Matteotti sarebbe dimostrata dal fatto che, Amerigo Dumini, in data 31 maggio 1924 - giorno successivo al discorso di denuncia di Giacomo Matteotti alla Camera - scrisse al direttore del carcere Poggioreale di Napoli di rilasciare il detenuto Otto Thierschwald. Essendo austriaco, Thierschwald parlava perfettamente il tedesco. Il 2 giugno successivo Dumini lo incontr\u00f2 a Roma e gli dette istruzioni di pedinare Matteotti e di seguirlo in Austria dove l'uomo politico avrebbe partecipato ad un congresso socialista. Pochi giorni dopo (il 5 giugno), fu improvvisamente concesso a Matteotti il permesso per recarsi a Vienna, sino ad allora costantemente negato. Nella capitale austriaca era stata preparata una trappola mortale per Matteotti, il cui assassinio sarebbe dovuto apparire come una faida interna al movimento socialista. L'organizzazione del delitto quindi era gi\u00e0 stata avviata alcuni giorni prima del 10 giugno, se non che Matteotti prefer\u00ec rinunciare al suo viaggio a Vienna: da ci\u00f2 sarebbe nata l'improvvisazione oggetto delle argomentazioni di chi nega ogni premeditazione.\nAmerigo Dumini, nel \"processo farsa\" intentatogli dal regime (vedi appresso) fu condannato per omicidio \"preterintenzionale\" a cinque anni, undici mesi e venti giorni, di cui quattro condonati in seguito all'amnistia generale del 1926. Poco dopo la sua scarcerazione si present\u00f2 alla presidenza del Consiglio pretendendo di parlare con Mussolini: \"\u00abSono qui per lavarmi dal sangue di Matteotti\u00bb\". Per questo episodio, il Tribunale di Viterbo lo condann\u00f2, il 9 ottobre 1926, a quattordici mesi di detenzione per porto abusivo d'armi e oltraggio a Mussolini. Tuttavia, nel 1927 era di nuovo libero, per grazia sovrana, e si trasfer\u00ec poi in Somalia nell'estate 1928, con una pensione garantita di cinquemila lire al mese, che per l'epoca era una somma altissima. Anche qui per\u00f2 Dumini riprese a delinquere e in ottobre venne nuovamente arrestato, rispedito in Italia e condannato a cinque anni di confino. Tra gli altri luoghi, scont\u00f2 parte del confino alle Isole Tremiti. \nNel 1933, di nuovo in carcere, fece sapere a Emilio De Bono di aver consegnato a dei notai texani un manoscritto con la verit\u00e0 sul delitto Matteotti. Il ricatto ancora una volta funzion\u00f2 e venne posto di nuovo in libert\u00e0 su ordine di Mussolini, con un indennizzo di cinquantamila lire.\nSu proposta del capo della polizia Bocchini, nella primavera del 1934 Dumini si trasfer\u00ec in Cirenaica, dove si diede all'attivit\u00e0 di imprenditore agricolo e commerciale, ricevendo ingenti finanziamenti dal governo italiano, ammontanti, fra il 1935 e il 1940, a pi\u00f9 di due milioni e mezzo di lire.\nA supporto dell'ipotesi di un diretto coinvolgimento del Duce nel delitto Matteotti ci sarebbe, quindi, la pressoch\u00e9 immediata scarcerazione, dopo la condanna penale, del capo della squadra responsabile dell'assassinio del deputato socialista e il sostegno economico e politico fornitogli, a fronte delle sue minacce ricattatorie di divulgare il ruolo di Mussolini nella decisione dell'omicidio.\nAssunzione della responsabilit\u00e0 di Mussolini stesso.\nIl 3 gennaio 1925, alla Camera, Mussolini respinse inizialmente l'accusa di un suo coinvolgimento diretto nel delitto Matteotti, sfidando anzi i Deputati a tradurlo davanti alla Suprema Corte in forza dell'articolo 47 dello Statuto Albertino.\nSuccessivamente, con un improvviso cambio di tono, si assunse personalmente, in due vicini passaggi del suo discorso, la responsabilit\u00e0 sia dei fatti avvenuti e sia di aver creato il clima di violenza in cui tutti i delitti politici compiuti in quegli anni erano maturati, trovando anche parole per riaffermare, di fronte ad alleati ed avversari, la sua posizione di capo indiscusso del fascismo:\nInfine Mussolini denunci\u00f2 l'Aventino come sedizioso e concluse con una dichiarazione minacciosa verso l'opposizione:\nNella notte Luigi Federzoni, ministro dell'Interno, invi\u00f2 ai prefetti due telegrammi riservati che traducevano in pratica i propositi autoritari di Mussolini. Le disposizioni invitavano, in particolare, le autorit\u00e0 ad esercitare la sorveglianza pi\u00f9 vigile su circoli, associazioni, esercizi pubblici che potessero costituire pericolo per l'ordine pubblico e, se del caso, ad attuarne la chiusura forzata.\nLe autorit\u00e0 erano altres\u00ec autorizzate ad avvalersi senza scrupoli del fermo temporaneo nei confronti degli oppositori politici.\nInoltre i prefetti venivano invitati ad applicare con rigore assoluto il decreto legge atto a \"reprimere gli abusi della stampa periodica\", approvato durante il Consiglio dei ministri del 7 luglio 1924, ma fino a questo momento usato quasi esclusivamente nei confronti della stampa di ispirazione comunista. Il decreto conferiva ai prefetti, ossia al governo, il potere di diffidare o addirittura sequestrare il giornale che diffondesse \"notizie false e tendenziose atte a turbare l'ordine pubblico\".\nUna successiva circolare interpretativa del ministro Federzoni aveva subito sgombrato il campo dagli equivoci: il giornale poteva essere sequestrato anche se la notizia pubblicata si fosse rivelata vera. Era evidente, pertanto, lo scopo illiberale e dittatorio che il provvedimento doveva raggiungere: l'annientamento, grazie ai continui sequestri, di tutta la stampa d'opposizione. Nell'arco di una settimana il Ministro dell'Interno pot\u00e9 illustrare in sede di Consiglio dei ministri i risultati raggiunti dai provvedimenti adottati nella notte fra il 3 ed il 4 gennaio: i prefetti si avvalevano senza esitazione dei poteri che gli erano stati attribuiti, centinaia di persone erano state arrestate. Lunga era anche la lista di locali ed associazioni che erano stati chiusi usando qualsiasi pretesto.\nIl 14 gennaio la Camera approv\u00f2 in blocco e senza discussione moltissimi decreti legge emanati dal governo, poi denominati leggi fascistissime.\nIl discorso di Mussolini costitu\u00ec quindi un atto di forza, con cui convenzionalmente si fa iniziare la fase dittatoriale del fascismo.\nSuccessivamente Mussolini ebbe a dire del rapimento e poi del delitto che era \u00ab\"una bufera che mi hanno scatenato contro proprio quelli che avrebbero dovuto evitarla\"\u00bb (alla sorella Edvige) in chiaro riferimento ad alcuni suoi collaboratori (De Bono, Finzi, Marinelli e Rossi, con frequentazioni massoniche). In un'altra occasione ebbe a definire il delitto \u00ab\"un cadavere gettato davanti ai miei piedi per farmi inciampare\"\u00bb.\nNel discorso alla Camera del 13 giugno Mussolini grid\u00f2:\nProcedimenti giudiziari.\nI processi farsa durante il regime.\nIl primo procedimento fu sostanzialmente una farsa e si svolse dal 16 marzo al 24 marzo 1926 a Chieti (istruito fra il 1925 e il 1926) contro gli squadristi materialmente responsabili del rapimento e dell'omicidio: Amerigo Dumini, Albino Volpi, Giuseppe Viola, Augusto Malacria e Amleto Poveromo. Di questi, Dumini, Volpi e Poveromo furono condannati per omicidio preterintenzionale alla pena di anni 5, mesi 11 e giorni 20 di reclusione, nonch\u00e9 all'interdizione perpetua dai pubblici uffici, mentre per Panzeri, che non partecip\u00f2 attivamente al rapimento, Malacria e Viola ci fu l'assoluzione. Il collegio di difesa degli imputati, a seguito di richiesta di Dumini, venne guidato da Roberto Farinacci, a quel tempo segretario nazionale del Partito Nazionale Fascista. L'enfasi di Farinacci nella difesa degli imputati fu tale da indurre Mussolini, che viceversa aveva chiesto un processo senza molto clamore, a costringerlo alle dimissioni dalla carica nazionale una settimana dopo la sentenza del processo.\nInoltre, gi\u00e0 nel 1924, nei giorni immediatamente successivi ai drammatici fatti, era stato aperto un procedimento davanti dall'Alta Corte di Giustizia del Senato nei confronti dell'allora capo della Pubblica Sicurezza e della Milizia Volontaria per la Sicurezza Nazionale (MVSN), il quadrumviro Emilio De Bono, costretto alle dimissioni da Mussolini, per il quale era stato poi ravvisato il non luogo a procedere.\nIl secondo dopoguerra.\nDopo la conclusione della seconda guerra mondiale e la nascita della Repubblica, in seguito al Decreto Luogotenenziale del 27.7.1944 n.159 (che rendeva potenzialmente nulle le condanne avvenute in epoca fascista superiori ai tre anni), la Corte di Cassazione con sentenza del 6 novembre 1944 dichiar\u00f2 l\u2019inesistenza giuridica della sentenza di condanna degli squadristi. Cos\u00ec, la Corte d'Assise di Roma re-istru\u00ec il processo nei confronti di Giunta, Rossi, Dumini, Viola, Poveromo, Malacria, Filippelli, Panzeri (Giovanni Marinelli ed Emilio de Bono erano stati fucilati a Verona dagli stessi fascisti).\nCon la revisione del processo, Dumini, Viola e Poveromo furono condannati all'ergastolo (poi commutato in 30 anni di carcere), Cesare Rossi venne assolto per insufficienza di prove, mentre per gli altri imputati si ravvis\u00f2 il non luogo a procedere a causa dell'amnistia Togliatti disposta dal Dpr 22.6.1946 n.4. Solo sei anni dopo il Dumini verr\u00e0 amnistiato. In nessuno dei tre processi venne mai accertata la responsabilit\u00e0 diretta di Mussolini, ma tutti coloro che sono stati riconosciuti implicati nell'omicidio furono esponenti o sostenitori del regime fascista.\nRicostruzioni alternative.\nLa vicenda delle tangenti della Sinclair Oil.\nPer quasi tutto il XX secolo gli storici ritennero che la principale causa del delitto Matteotti fosse stato il suo discorso di denuncia pronunciato alla Camera il 30 maggio 1924. L'ipotesi di un delitto legato alla scoperta di un affare illecito non fu esclusa da Renzo De Felice (le insistenti voci di un delitto affaristico \u201cnon possono essere lasciate cadere a priori\u201d), ma rimase sempre sullo sfondo. Successive ricostruzioni hanno tuttavia dato maggiore peso a tale ipotesi. \nLo storico statunitense Peter Tompkins nel volume \"Dalle carte segrete del Duce\" (2001), aderisce alla tesi di Mauro Canali, secondo cui Giacomo Matteotti sarebbe stato assassinato, oltre che per l'incisiva denuncia delle irregolarit\u00e0 e delle violenze compiute dai fascisti nelle elezioni politiche del 1924, anche perch\u00e9 in possesso di documenti attestanti le tangenti versate dalla compagnia petrolifera Sinclair Oil Company ai ministri Gabriello Carnazza e Orso Maria Corbino, entrambi massoni di Piazza del Ges\u00f9.\nNegli anni ottanta un ricercatore fiorentino, Paolo Paoletti, ritrov\u00f2 nell'Archivio Nazionale di Washington una lettera redatta da Amerigo Dumini nel 1933. In quell'anno Dumini, temendo di essere eliminato dal regime, aveva scritto e fatto pervenire ad alcuni legali negli Stati Uniti d'America una lettera-testamento, con l'ordine di renderla pubblica solo nell'eventualit\u00e0 del suo assassinio. In tale documento egli ammetteva di avere ricevuto l'ordine di uccidere Matteotti poich\u00e9 nei vertici del fascismo si temeva che il deputato socialista, nel discorso annunciato per l'11 giugno 1924 in Parlamento, avrebbe denunciato il pagamento di tangenti dalla Sinclair Oil al governo italiano, in cui\u00a0\u2013 avrebbe dichiarato Dumini - era coinvolto Arnaldo Mussolini, il fratello del Duce. Paoletti pubblic\u00f2 la lettera-testamento sulla rivista \u00abIl Ponte\u00bb.\nSecondo ulteriori ricerche, condotte da Mauro Canali e apparse alla fine degli anni novanta, Benito Mussolini avrebbe dato l'ordine di assassinare il deputato socialista per impedire che Matteotti denunciasse alla Camera il grave caso di corruzione esercitato dalla compagnia petrolifera statunitense Sinclair Oil (fungente in quell'occasione da battistrada degli interessi della pi\u00f9 potente Standard Oil of New Jersey) nei confronti dello stesso Mussolini e di alcuni gerarchi fascisti a lui vicini.\nIl governo italiano, infatti, poche settimane prima del delitto, aveva concesso alla societ\u00e0 petrolifera statunitense Sinclair Oil of New Jersey (al tempo sostenuta economicamente da alcuni dei principali gruppi finanziari di New York, tra cui la banca del magnate John Davison Rockefeller, fondatore della Standard Oil originale, divisa nel 1911, e azionista della Standard of New Jersey) l'esclusiva per la ricerca e lo sfruttamento per 50 anni di tutti i giacimenti petroliferi presenti in Emilia e in Sicilia (RDL n.677 del 4 maggio 1924). Le richieste della compagnia petrolifera per poter effettuare scavi in ulteriori territori della penisola prevedevano condizioni estremamente vantaggiose per la Sinclair stessa, come la durata novantennale delle concessioni e l'esenzione da imposte.\nDa parte del governo italiano vennero scelti come mediatori per l'accordo un insieme di politici, imprenditori e diplomatici (tra cui i ministri dell'economia nazionale Orso Mario Corbino e dei lavori pubblici Gabriello Carnazza) strettamente collegati tra di loro da imprese commerciali (molte delle quali attive proprio in Sicilia), conflitti di interesse e legami con diversi gruppi finanziari ed aziendali statunitensi (tra cui la casa Morgan, uno dei finanziatori della Sinclair Oil). I responsabili italiani, seppur con pareri leggermente diversi e nonostante le condizioni palesemente vantaggiose per la Sinclair, appoggiarono all'unanimit\u00e0 l'idea dell'accordo. La possibile presenza della Sinclair Oil sul mercato italiano dest\u00f2 la preoccupazione della Anglo-Iranian Oil Company (controllata dal governo del Regno Unito), anch'essa interessata allo sfruttamento di possibili giacimenti.\nSulla scia dell'interpretazione di Mauro Canali risalente al 1997, anche il giornalista ed ex dirigente dell'ENI Benito Li Vigni in un successivo saggio del 2004, \"Le guerre del petrolio\", in cui dedica alcuni capitoli alla situazione del mercato petrolifero nell'Italia degli anni venti, collega l'affare Sinclair con la morte di Matteotti. Agli inizi degli anni venti l'80% del fabbisogno di idrocarburi italiano era garantito dalla Standard Oil, tramite la controllata \"Societ\u00e0 Italo-Americana pel Petrolio\" (S.I.A.P.), mentre la restante quota era fornita dalla filiale italiana della Royal Dutch Shell. Secondo Mauro Canali, la Standard Oil avrebbe stipulato un accordo sottobanco con la Sinclair Oil, delegando ad essa l'operazione in Italia diretta anche a bloccare la temuta espansione del Regno Unito sul mercato italiano.\nIl Regno Unito, che possedeva numerosi pozzi petroliferi in Medio Oriente, aveva valutato la posizione geografica dell'Italia (inserita al centro del bacino del Mediterraneo) come molto vantaggiosa per il trasporto del greggio. Il governo britannico avvi\u00f2 contatti con lo Stato italiano per la costruzione di una raffineria e di un centro di stoccaggio del greggio sulla penisola. Contestualmente gli inglesi si interessarono all'eventuale presenza di giacimenti di petrolio in Italia.\nLa Standard Oil, timorosa che i progressi dell'azienda petrolifera del Regno Unito nel mercato italiano potessero essere coronati da successo, avrebbe deciso di intervenire in Italia direttamente. Nel febbraio del 1923 gli americani proposero al governo italiano una convenzione per la ricerca del petrolio italiano, senza successo, e, successivamente, associandosi con la Banca Commerciale Italiana e richiedendo i permessi per esplorazioni in diversi territori, tra cui la Sicilia, dove erano ancora pendenti le richieste della Sinclair. A conferma di questa tesi Mauro Canali documenta come Filippo Filippelli (personaggio molto influente, legato economicamente ad Arnaldo Mussolini di cui gestiva le fonti di finanziamento, fondatore del \u00abCorriere Italiano\u00bb, giornale a cui peraltro era stato intestato il noleggio dell'auto con cui venne prelevato Matteotti) pochi giorni prima della stipula della concessione, avesse ricevuto una prima rata di alcuni milioni di lire, a cui ne avrebbero dovute seguire altre, dalla \"Societ\u00e0 Italo-Americana pel Petrolio\", ovvero proprio la filiale italiana della Standard Oil.\nIl Governo italiano nella primavera del 1924 acceler\u00f2 la stipula degli accordi con la Sinclair Oil, che furono firmati il 29 aprile e ratificati dal Consiglio dei ministri e dal Parlamento pochi giorni dopo In cambio di tangenti, la Sinclair avrebbe inoltre ottenuto di non permettere a un ente petrolifero statale di intraprendere trivellazioni nel deserto libico.\nIl Governo del Regno Unito (che aveva ottenuto i dettagli dell'accordo tra Sinclair Oil e governo italiano fin da prima che questi venissero ratificati ufficialmente e resi pubblici) percep\u00ec la concessione come un attacco diretto ai propri interessi e sui media del Regno Unito del tempo questo accordo venne pesantemente criticato. Proprio durante quest'accesa campagna di stampa contro l'operato dell'Italia, Matteotti effettu\u00f2 un viaggio in forma privata a Londra: secondo Mauro Canali, il politico socialista avrebbe acquisito (da fonti vicine al Partito laburista) le carte che provavano la corruzione del Governo italiano nell'affare Sinclair, o per lo meno avrebbe completato le informazioni gi\u00e0 in suo possesso. Li Vigni, a sua volta, fa notare che la tesi in base alla quale le informazioni sulla corruzione provenissero dal Regno Unito, venne citata, dopo la morte dell'uomo politico, sia dai quotidiani statunitensi sia dalle stesse fonti vicine al partito fascista (l'articolo non firmato \"La grande piovra\" del \u00abPopolo d'Italia\u00bb, sull'edizione del 10 agosto 1924), in questo caso incolpando \"la mano stessa che forniva a Londra all'on. Matteotti i documenti mortali (petroli - prestito polacco - buoni germanici ecc.)\" di essere anche la mandante dell'omicidio.\nLa tesi che legava l'omicidio di Matteotti al timore del rivelamento della corruzione venne ampiamente sostenuta dalla stampa del Regno Unito, soprattutto da quella vicina ai Laburisti: proprio l'organo di partito del Labour, il \u00abDaily Herald\u00bb, accus\u00f2 apertamente Arnaldo Mussolini di essere tra i politici destinatari di una tangente di 30 milioni di lire pagata dalla Sinclair Oil per ottenere la concessione. Sulla rivista \"English Life\" venne pubblicato postumo un articolo di Matteotti in cui il deputato affermava di avere la certezza che vi era stata corruzione tra la Sinclair Oil e alcuni esponenti del governo, di cui avrebbe potuto rivelare l'identit\u00e0.\nMussolini decise di cancellare gli accordi con la Sinclair Oil nel novembre del 1924, anche a causa delle contrastanti opinioni emerse nella commissione parlamentare che doveva approvare la convenzione.\nLe reazioni di politici non \"aventiniani\".\nA parte le violentissime accuse a Mussolini da parte delle opposizioni, alcune alte personalit\u00e0 liberali, a partire da Giovanni Giolitti, Luigi Einaudi e Benedetto Croce, non ritennero Mussolini quale mandante, almeno inizialmente. Subito dopo un discorso di Mussolini (26 giugno 1926) alla Camera fu anzi lo stesso senatore Croce, a Palazzo Madama, a farsi promotore di un ordine del giorno a favore del governo Mussolini e, una volta che esso fu approvato attraverso il voto, defin\u00ec \u00ab\"prudente e patriottico\"\u00bb quel voto.\nGuglielmo Salotti - nella sua biografia di Nicola Bombacci - afferma che l'anziano rivoluzionario (in seguito avvicinatosi al fascismo), avrebbe passato molto tempo nella spasmodica ricerca delle prove dell'innocenza di Mussolini. Bombacci non fece mai nomi sui mandanti dell'omicidio, ma confid\u00f2 a Silvestri che:\nSalotti ritiene invece del tutto \"fantascientifica\" la tesi secondo cui nell\"'affaire\" Matteotti sarebbero stati implicati i servizi segreti sovietici.\nRicostruzioni di storici favorevoli a Mussolini.\nIl pubblicista Bruno Gatta ha elencato vari nomi di studiosi della materia, storici o testimoni (fra cui Federico Chabod, Benedetto Croce e Renzo De Felice) i quali in epoche diverse espressero dubbi sul fatto che Mussolini avesse avuto responsabilit\u00e0 dirette nell'omicidio Matteotti. In effetti, De Felice espresse la considerazione secondo cui la rabbia di Mussolini contro il deputato socialista fosse nata solo dal 30 maggio, dopo il discorso di Matteotti teso a invalidare le elezioni: \"partendo appunto dall'idea che l'ira del Presidente fosse nata dopo il famoso discorso alla Camera\", la conclusione di questo autorevole storico sarebbe stata quella, \"sostanzialmente assolutoria\", secondo cui quella medesima ira avrebbe \"avuto tutto sommato il tempo di sbollire fino al 10 di giugno, data dell'assassinio di Matteotti\", tanto pi\u00f9 che sarebbe stata in atto - proprio in quei giorni - una complessa manovra di riavvicinamento alla sinistra.\nRenzo De Felice dedica numerose pagine alle aperture mussoliniane verso sinistra prima e dopo le contestate elezioni del 1924, e bruscamente interrotte dal delitto Matteotti. In particolare al discorso parlamentare del 7 giugno 1924 (tre giorni prima del rapimento di Matteotti), nel quale lo storico individuerebbe fra le righe l'offerta \"ai confederali di entrare nel governo\". De Felice prosegue anche nel notare che erano proprio i socialisti pi\u00f9 intransigenti (Matteotti, Turati, Kuliscioff etc.) i pi\u00f9 preoccupati (oltre, ovviamente, all'ala destra del fascismo) da questo possibile \"spostamento a sinistra\" di Mussolini.\nFra le motivazioni del rapimento o comunque fra gli strascichi del delitto, una tra le interpretazioni sarebbe che vi fosse il tentativo del fascismo intransigente di colpire direttamente Mussolini e la sua politica di apertura a sinistra e di parziale legalit\u00e0 parlamentare, impedendogli un riavvicinamento con i sindacalisti di sinistra (Mussolini aveva appena chiesto ad Alceste De Ambris di assumere incarichi di governo, ottenendone rifiuto) e perfino coi socialisti e la Confederazione Generale del Lavoro (CGL).\nDubbio \u00e8 l'episodio a discolpa di Mussolini, citato dal suo intimo amico e consigliere, il giornalista Carlo Silvestri. Silvestri \u2014 giornalista al tempo in forza al Corriere della Sera, di fede socialista e amico fraterno di Filippo Turati \u2014 era stato uno fra i \"grandi accusatori\" di Benito Mussolini in rapporto al delitto Matteotti, ma successivamente, riavvicinatosi a Mussolini, durante la Repubblica Sociale Italiana (al punto da esserne definito come l'ultimo suo amico) disse di aver accentuato le proprie accuse per fini di convenienza politica.\nEgli sostenne che fu lo stesso Marinelli ad addossarsi la completa responsabilit\u00e0 e decisione dell'omicidio di Matteotti, confidandolo a Cianetti e Pareschi vent'anni pi\u00f9 tardi, quando, nel gennaio 1944, si trov\u00f2 con loro ed altri tre firmatari dell'ordine del giorno Grandi nel carcere di Verona per essere processato\nL'opinione della famiglia Matteotti.\nI figli di Matteotti, Matteo e Giancarlo, divennero anch'essi politici tra le file socialiste. Matteo Matteotti ha sempre sostenuto l'intenzionalit\u00e0 della morte del padre: secondo lui il fatto che i rapitori non avevano con s\u00e9 n\u00e9 una pala n\u00e9 un piccone per seppellire il corpo una volta consumato il delitto, non bastava a provare che esso non fu premeditato. A sapere che Giacomo Matteotti doveva essere ucciso, sempre secondo Matteo, erano Amerigo Dumini e Amleto Poveromo; mentre ad assassinarlo furono i ripetuti colpi vibrati da Poveromo stesso, il quale, dopo aver chiesto a Dumini (al volante dell'auto) di uscire da Roma, seppell\u00ec sommariamente il cadavere con gli altri complici nel bosco della Quartarella (dove il 16 agosto verr\u00e0 ritrovato da un brigadiere dei carabinieri) presso la via Flaminia, a 25 chilometri dalla citt\u00e0. Matteo Matteotti presume che fu un seppellimento volontariamente sommario: nell'auto non c'erano appunto strumenti da scavo, perch\u00e9 (secondo Matteo Matteotti questo lo sapevano a priori soltanto Dumini e Poveromo) in caso d'arresto l'assassinio doveva apparire omicidio preterintenzionale.\nSecondo lo studio di Canali sulle tangenti della Sinclair, la vedova Velia Matteotti, e i figli Giancarlo e Matteo non accusarono mai Mussolini, neppure dopo la sua uccisione e la caduta del regime nel 1945 e - cosa altrimenti inspiegabile e straordinaria - non si costituirono parte civile nemmeno al processo del 1947, in quanto il fascismo (che per\u00f2 nel 1947 non esisteva pi\u00f9) ne aveva comprato il silenzio.\nSecondo la documentazione di Canali, infatti, la famiglia Matteotti si sarebbe trovata, a seguito della morte del deputato socialista, in una situazione finanziaria drammatica ed a rischio bancarotta. Ci\u00f2 avrebbe costretto la vedova ad accettare alcuni milioni dalla polizia fascista; in cambio, si sarebbe impegnata all'acquiescenza nei confronti del regime, a non espatriare e ad interrompere tutti i rapporti con il mondo antifascista esule. L'ultima prova di ravvedimento che il regime volle fu che uno dei figli, che fino ad allora erano andati tutti e tre in scuole private, si iscrivesse e frequentasse una scuola pubblica, cosa che puntualmente avvenne (si tratt\u00f2 di Matteo, che venne iscritto al Liceo Mamiani di Roma).\nI Matteotti, peraltro, pur restando intimamente antifascisti, avrebbero creduto pi\u00f9 in una responsabilit\u00e0 di Casa Savoia (i fascisti avrebbero agito come sicari, mentre il duce si sarebbe assunto solo la colpa morale), mentre Canali si dichiara invece convinto della tesi sulla colpevolezza diretta di Mussolini come mandante.\nL'influenza culturale.\nSandro Pertini, eletto consigliere comunale di Stella, il suo paese natale, il 24 ottobre 1920, in una lista composta da esponenti dell'Unione Liberale Ligure, dell'Associazione Liberale Democratica, del Partito dei Combattenti e del Partito Popolare Italiano, si sarebbe iscritto al Partito Socialista Unitario, presso la federazione di Savona, il 18 agosto 1924, proprio sull'onda dell'emozione e dello sdegno per il ritrovamento, due giorni prima, del cadavere di Matteotti, che di quel partito era il Segretario.\nDurante la Resistenza Italiana il PSI-PSIUP costitu\u00ec le Brigate Matteotti, la cui azione pi\u00f9 nota e clamorosa fu a Roma il 24 gennaio 1944 la liberazione dal carcere di Regina Coeli di due dei suoi principali esponenti, i futuri presidenti della Repubblica Giuseppe Saragat e Sandro Pertini, insieme a Luigi Andreoni e ad altri quattro militanti socialisti, in un'azione dai connotati rocamboleschi ideata e diretta da Peppino Gracceva e Giuliano Vassalli.\nL'evasione dei sette antifascisti salv\u00f2 con tutta probabilit\u00e0 la loro vita: non v'\u00e8 dubbio infatti che, se ancora detenuti alla data del 24 marzo 1944, i loro nominativi sarebbero stati inclusi nell'elenco dei \"Todeskandidaten\" (condannati a morte o colpevoli di reati passibili di condanna a morte) da fucilare per rappresaglia alle Fosse Ardeatine.\nRiconoscimenti.\nMonumenti e musei.\nSul luogo del ritrovamento del corpo di Matteotti \u00e8 stato eretto un monumento in ricordo. Gli sono state inoltre intitolate diverse strade e piazze in gran parte delle principali citt\u00e0 italiane e un Premio.\nNel comune natale di Fratta Polesine \u00e8 situata la tomba del deputato presso il cimitero comunale, meta ancora oggi della visita e dell'omaggio di molti cittadini e personalit\u00e0 della politica.\nLa \"Casa museo Giacomo Matteotti\".\nDopo la scomparsa dei figli di Matteotti la casa di famiglia nel piccolo paese del Polesine \u00e8 rimasta chiusa al pubblico per molti anni e lasciata in stato di abbandono e disordine. Soltanto in anni recenti si \u00e8 avviata un'importante opera di recupero di ambienti e mobili ad opera dell'Accademia dei Concordi di Rovigo, proprietaria della casa, e del Comune di Fratta Polesine, che ne ha la gestione. Nell'aprile 2012 l'abitazione viene riaperta al pubblico al termine dei lavori di restauro e trasformata in \"Casa Museo Giacomo Matteotti\". L'edificio ospita al piano terra e al primo piano una ricostruzione fedele degli ambienti cos\u00ec come si presentavano negli anni venti, completi di mobili e cimeli di famiglia restaurati in maniera conservativa. Il secondo piano ospita una mostra fotografica e multimediale sulla vita e il martirio del deputato. La villa, che \u00e8 il centro delle celebrazioni che ogni 10 giugno si svolgono a Fratta Polesine, \u00e8 stata riconosciuta nel 2018 monumento nazionale dal Presidente della Repubblica Mattarella. La Casa Museo \u00e8 dotata di un Comitato scientifico che ha promosso la creazione di un sito web (www.casamuseogiacomomatteotti.it) nel quale sono stati riversati gli scritti di Matteotti (discorsi politici, testi giuridici, saggi economico-sociali, interventi sul fascismo), del fratello Matteo e della moglie Velia Titta e molte testate di giornale relative ai mesi del rapimento e dell'assassinio. Inoltre un'ampia antologia di studi sul Polesine tra secondo Ottocento e primo Novecento, cio\u00e8 sull'ambiente in cui Matteotti visse ed oper\u00f2.\nNella cultura di massa.\nLetteratura.\nMatteotti fu anche il soggetto di canzoni antifasciste, tra cui \"Povero Matteotti\", sulle note del canto popolare di protesta \"Povero Cavallotti\" (1898 circa), che negli anni settanta fu usata come base per \"Povero Pinelli\" e \"Ballata per Franco Serantini\".\nSignificativamente una canzonetta che inizi\u00f2 a circolare all'epoca, poi ribattezzata il \"\"Canto di Matteotti\", recita:\nRimase anche famosa una vignetta sulla rivista satirica antifascista \"Becco giallo\" nella quale un truce Mussolini siede sulla bara di Matteotti."}
{"id": "15637", "revid": "1558977", "url": "https://it.wikipedia.org/wiki?curid=15637", "title": "Energia potenziale elettrica", "text": "Lenergia potenziale elettrica o energia elettrostatica, in fisica \u00e8 l'energia potenziale del campo elettrostatico. Si tratta dell'energia posseduta da una distribuzione di carica elettrica, ed \u00e8 legata alla forza esercitata dal campo generato dalla distribuzione stessa. Insieme all'energia magnetica, l'energia potenziale elettrica costituisce l'energia del campo elettromagnetico.\nL'energia potenziale elettrostatica pu\u00f2 essere definita come il lavoro svolto per creare una distribuzione di carica partendo da una configurazione iniziale in cui ogni componente della distribuzione non interagisce con gli altri. Ad esempio, per un sistema discreto di cariche essa coincide con il lavoro svolto per portare le singole cariche da una posizione in cui esse hanno potenziale elettrico nullo alla loro disposizione finale. L'energia potenziale elettrostatica pu\u00f2 anche essere definita a partire dal campo elettrostatico generato dalla distribuzione stessa, ed in tale caso la sua espressione \u00e8 indipendente dalla sorgente del campo.\nSi tratta di una quantit\u00e0 che pu\u00f2 essere sia negativa che positiva, a seconda che il lavoro svolto per portarle nella configurazione assunta sia positivo o negativo. Due cariche interagenti dello stesso segno hanno energia positiva, poich\u00e9 il lavoro svolto per avvicinarle deve vincere la loro repulsione, mentre per lo stesso motivo due cariche di segno opposto hanno energia negativa.\nDefinizione.\nL'energia potenziale elettrica formula_1 posseduta da una carica elettrica puntiforme formula_2 nella posizione formula_3 in presenza di un campo elettrico formula_4 \u00e8 l'opposto del lavoro formula_5 compiuto dalla forza elettrostatica formula_6 per portare formula_2 da una posizione di riferimento formula_8, in cui la carica ha un'energia nota, alla posizione formula_3.\nEnergia elettrostatica di una distribuzione di carica.\nL'energia elettrostatica \u00e8 definita come il lavoro necessario per portare un sistema di cariche elettriche, o pi\u00f9 in generale una distribuzione di carica, in una data configurazione spaziale.\nSi consideri dunque un sistema di cariche puntiformi. Per disporre nello spazio la prima carica elettrica formula_10 non si compie lavoro, e quindi formula_11. Per portare la seconda carica, tenendo conto della prima, il lavoro \u00e8:\ndove formula_13 \u00e8 la distanza tra le posizioni formula_14 e formula_15 di formula_10 e formula_17. Per la terza si ha, analogamente:\nConsiderando un sistema di cariche puntiformi si ha in definitiva:\ncon formula_20. In una forma pi\u00f9 simmetrica:\ndove il termine formula_22 \u00e8 introdotto in quanto in tale sommatoria il lavoro per formula_23, che \u00e8 lo stesso per formula_24, \u00e8 contato due volte. Separando le due sommatorie si riconosce il potenziale elettrico:\ne l'energia potenziale elettrostatica \u00e8 data da:\nL'estensione al caso continuo mostra che, data una distribuzione continua di cariche descritta da una densit\u00e0 di carica formula_27 contenuta nel volume formula_28, l'energia elettrostatica associata alla distribuzione \u00e8 data dall'integrale:\ndove formula_30 \u00e8 il potenziale elettrico nel punto formula_31.\nEnergia associata al campo elettrostatico.\nL'energia di sistemi elettricamente interagenti, cos\u00ec come le altre propriet\u00e0 meccaniche, pu\u00f2 essere descritta in modo analogo in termini del campo elettrico. Tale approccio, equivalente al precedente, permette di descrivere l'energia del sistema attraverso il campo che esso genera, indipendentemente dalle sue sorgenti.\nConsiderando un volume formula_28, l'energia del campo elettrostatico contenuta in tale regione \u00e8:\ndove:\n\u00e8 la densit\u00e0 di energia elettrica nel vuoto.\nNel caso ci si trovi in presenza di un dielettrico, tramite gli stessi passaggi si ottiene:\ndove formula_36 \u00e8 il vettore di spostamento elettrico, e:\n\u00e8 la densit\u00e0 di energia elettrica nella materia.\nDerivazione.\nNel caso di distribuzioni continue di carica si ha:\ncon formula_27 densit\u00e0 di carica e formula_40 volume infinitesimo. Sfruttando la prima equazione di Maxwell formula_41 si ha:\napplicando al contrario l'identit\u00e0 vettoriale formula_43 si ottiene:\nRicordando che formula_45 tale espressione diventa la seguente:\nApplicando il teorema della divergenza si ha:\nA questo punto, si pu\u00f2 estendere il dominio di integrazione su tutta la regione dello spazio nel quale il campo elettrico sia apprezzabilmente diverso da zero, e quindi trascurare il primo dei due integrali. Dal punto di vista fisico, l'integrale di flusso che si \u00e8 trascurato rappresenta il termine energetico aggiuntivo che si deve considerare nel caso la superficie di integrazione non sia sufficientemente estesa da contenere tutto lo spazio in cui il campo non \u00e8 nullo."}
{"id": "15640", "revid": "1516566", "url": "https://it.wikipedia.org/wiki?curid=15640", "title": "Fratta Polesine", "text": "Fratta Polesine (\"Frata Polesine\" in veneto) \u00e8 un comune italiano di abitanti della provincia di Rovigo in Veneto, situato ad ovest del capoluogo.\nL'abitato \u00e8 di antichissima origine e ricco di spunti storici e culturali.\nFratta Polesine \u00e8 nota per lo pi\u00f9 grazie a Villa Badoer, opera di Andrea Palladio (1570) e patrimonio dell'umanit\u00e0 dell'UNESCO.\nFratta \u00e8 conosciuta anche per la vicenda dei Carbonari della Fratta, per essere il paese natale di (e dove sono avvenuti i funerali ed \u00e8 sepolto) Giacomo Matteotti e per il villaggio e le necropoli di Frattesina, uno dei pi\u00f9 importanti siti protostorici europei.\nGeografia fisica.\nFratta \u00e8 situata nella parte medio occidentale del Polesine ed \u00e8 attraversata dal fiume Scortico. Nei pressi del borgo Pizzon, lo Scortico si immette nel Canal Bianco che segna il confine sud del territorio comunale e bagna la frazione di Paolino. A nord, confinante con il comune di Villanova del Ghebbo e di Lendinara, si trova la frazione di Ramedello. Verso il confine con Villamarzana si trova la Frattesina, zona di scavi archeologici nella seconda met\u00e0 del '900.\nStoria.\nEt\u00e0 antica e classica.\nIntorno al 1967 vennero effettuati, in localit\u00e0 Frattesina, i primi ritrovamenti archeologici, soprattutto ceramici e ossei, relativi ad un insediamento protovillanoviano. Nel fondo Gabriele-Casari, sono state condotte 11 campagne di scavo tra gli anni 1974 e 1989 sotto la direzione di Anna Maria Bietti Sestieri. Ricerche di superficie e prospezioni, sulla base di dati acquisiti con teleosservazione, sono ripresi nel 2014.\nNel 2005, durante i lavori consortili per il \"Completamento del riordino idraulico del bacino Valdentro\" sono stati portati alla luce, in localit\u00e0 Narde, numerosi reperti attribuiti a una vasta necropoli dell'XI \u2013 IX secolo a.C.\nI tesori emersi dagli scavi sono visibili nel museo archeologico nazionale di Fratta Polesine, presso le barchesse di Villa Badoer.\nEt\u00e0 medioevale.\nLe prime notizie storiche risalgono al 1054 quando il Vescovo di Adria, Benedetto I, ottenne il feudo comprendente, tra gli altri, anche il territorio di Fratta Polesine, allora nota con il nome di Villa Comedati. Nel 1104 i Vescovi vi costruirono un Castello (Castello della Fratta), attorno al quale si svolsero lotte terribili per il suo possesso tra i Vescovi, i Veronesi e gli Estensi. Distrutto e riedificato pi\u00f9 volte, pass\u00f2 infine nelle mani dei Pepoli; gli ultimi resti del castello scomparvero definitivamente al principio del XIX secolo.\nNel 1395 Fratta pass\u00f2 sotto la Repubblica di Venezia e vi rimase fino al Trattato di Campo Formio del 1797. Durante tutto il periodo passato sotto la Repubblica di Venezia, Fratta ricevette un'attenzione particolare da parte dei Nobili Veneziani, che la scelsero come luogo di villeggiatura estiva. A Fratta, infatti, sorgono numerosissime ville venete tra le quali spicca la \"Badoera\", costruita nel 1570 dall'architetto Andrea Palladio.\nStoria contemporanea.\nIl 19 maggio 1797 viene costituita la municipalit\u00e0 di Fratta con Ramedello e Gognano, che entra a far parte del Polesine di Rovigo e Adria nel Dipartimento di Padova.\nNel 1801, con la nascita della Repubblica Cisalpina, la municipalit\u00e0 di Fratta viene inclusa nel X\u00b0 Dipartimento del Basso Po, con capoluogo Ferrara, comprendente i distretti di Ferrara, Comacchio e Rovigo.\nCon il Congresso di Vienna e l\u2019istituzione del regno lombardo - veneto Fratta passa, dopo il breve periodo napoleonico, sotto la dominazione austriaca e vi rimane fino al 1866.\nNel 1818 si assisteva alla tragedia dei Carbonari della Fratta, primo esempio di repressione da parte austriaca delle aspirazioni alla libert\u00e0 e all'emancipazione nazionale.\nA ricordare il sacrificio dei Carbonari, nel 1867, venne eretto un monumento, opera dello scultore veronese Grazioso Spazzi, e primo nel Veneto liberato.\nCon l\u2019annessione del Veneto al neonato Regno d\u2019Italia, costituitosi il 17 marzo 1861, il 4 novembre 1866 anche Fratta diventa italiana con regio decreto n. 3300 in seguito al plebiscito che si \u00e8 tenuto a Fratta il 21 ottobre con 762 votanti che si esprimono all\u2019unanimit\u00e0 per l\u2019annessione.\nNel 1867 Fratta assume il nome di Fratta Polesine per distinguersi da altri comuni omonimi.\nNel 1885 nasce a Fratta Polesine Giacomo Matteotti, uomo politico socialista e parlamentare, ucciso dai fascisti il 10 giugno 1924 per aver denunciato i brogli elettorali di Mussolini. Il primo e pi\u00f9 noto martire del fascismo venne sepolto nel cimitero comunale dopo un solenne funerale pubblico celebrato nella chiesa parrocchiale.\nDurante l'occupazione Nazista, nel territorio frattense hanno operato diversi gruppi partigiani con azioni di sabotaggio della linea ferroviaria e dei convogli nazifascisti.\nIl 2 febbraio 2011 Fratta ha acquisito ufficialmente il titolo onorifico di citt\u00e0 concesso dal Presidente della Repubblica Giorgio Napolitano.\nNel dicembre 2017 a seguito dell'approvazione di Camera e Senato e la promulgazione da parte del Presidente della Repubblica Sergio Mattarella, la Casa Museo Giacomo Matteotti \u00e8 riconosciuta Monumento Nazionale.\nSimboli.\nLo stemma del Comune di Fratta Polesine \u00e8 stato concesso con decreto del presidente della Repubblica del 9 gennaio 2006.\nMonumenti e luoghi d'interesse.\nArchitetture religiose.\nChiesa di San Francesco.\nEsistente sin dagli inizi del XVI secolo, la chiesa, originariamente dedicata a S. Maria Assunta, costituisce un ampliamento di una precedente chiesa risalente agli inizi del 1100, sede della Confraternita dei Battuti Bianchi, in quanto portavano una cappa di stoffa bianca, calata sul volto. Luogo privilegiato per le riunioni delle confraternite del S. Rosario e del Cordone di S. Francesco. I frati minori della Provincia del Santo di Padova ressero questa fabbrica, che intitolarono a S. Francesco, dal 1501 fino al 17 settembre 1656, anno in cui il conventino fu soppresso dalla Serenissima. In una cripta sotto l'altare di destra sono conservate le spoglie del letterato, matematico e scrittore cavalier Giovanni Maria Bonardo, vissuto a Fratta nella seconda met\u00e0 del Cinquecento, fondatore dell'Accademia dei Pastori Frattegiani. Tra le opere di pregio contenute all'interno sono da ricordare il bellissimo e artistico altare ligneo centrale, attribuito al rodigino Caracchio, la pala dell'Assunta al centro dell'altare, attribuita al Maffei. Attualmente nella Chiesa, oltre alle cerimonie religiose, si tengono periodicamente concerti di musica sacra, importanti mostre e convegni.\nCasa canonica.\nLa canonica \u00e8 stata costruita nel 1716 e la sua architettura \u00e8 riconducibile agli schemi tipici delle case dominicali dello stesso periodo presenti sul territorio frattense. La casa si eleva su due piani, pi\u00f9 un sottotetto e una cantina interrata. La pianta \u00e8 tripartita, con sala centrale passante. Il fronte meridionale presenta un portale al piano nobile ornato da un fastigio orizzontale e provvisto di un balcone con parapetto in ferro battuto; due pinnacoli sulla copertura evidenziano il settore centrale. Tali elementi sono assenti sul fronte settentrionale, provvisto di un balcone con balaustra in pietra e di due camini aggettanti. Le facciate trovano conclusione in un cornicione modanato. La casa presenta notevoli similitudini architettoniche con il vicino Palazzo Monti, che insieme racchiudono al centro la Chiesa parrocchiale.\nChiesa arcipretale dei Santi Pietro e Paolo apostoli.\nLa chiesa parrocchiale \u00e8 dedicata ai santi apostoli Pietro e Paolo. Eretta nell'area di una chiesa gi\u00e0 esistente nel 1123, su disegni di Zuane Bellettato, nel 1552. Fu terminata nel 1682, come risulta da una lapide nella sua facciata. L'interno, armonicamente settecentesco, \u00e8 adorno di affreschi tiepoleschi di Francesco Zugno, di ricchi lavori di intaglio e di importanti sculture veneziane del settecento. Possiede inoltre un prezioso baldacchino e ricchi paramenti. Tra le opere pi\u00f9 interessanti vi sono: gli affreschi del soffitto di Francesco Zugno; le stazioni della via Crucis probabilmente dello stesso Zugno, trafugate nella notte tra l'11 e il 12 febbraio 1999, sono ora sostituite con le tele dell'artista frattense Gianpiero Callegari; la bussola della porta maggiore con angeli, fregi, emblemi e simboli, attribuita ad Andrea Brustolon; le statue marmoree di San Domenico e Santa Teresa (1738) di Giovanni Marchiori; San Benedetto e Santa Scolastica di Giovanni M. Morlaiter; i due grandi cherubini che adornano l'altar Maggiore sono di Pietro Baratta e Marino Groppelli; tutte le statue delle pareti attorno alla chiesa (1743) (esclusa quella di S. Giovanni Bosco) sono di Tommaso Bonazza; il baldacchino volante (1783) \u00e8 lavoro d'intaglio di Sante Baseggio; il pulpito con la bella scena di Ges\u00f9 fra i Dottori (1859) - la Cantoria dell'organo, con colonne, capitelli, putti, emblemi - il parapetto dell'altare dei Santi Quaranta Martiri, sono preziose opere di intaglio dorato di Luigi Voltolini da Lendinara. Vi sono inoltre alcune tele, di buoni autori, tra le quali: La Nascita di Ges\u00f9 e L'adorazione dei Magi di Mattia Bortoloni. La \"Circoncisione\" di Ippolito Scarsella; la Pala di San Nicola da Bari di Giovanni Battista Buratto; l'Estasi di Sant0Antonio di Pietro Liberi; la Pala dei SS. Quaranta Martiri di ignoto autore ferrarese.\nChiesa di San Bartolomeo.\nDella chiesa rimane, come ultimo vestigio, una lapide rosata con un'iscrizione e lo stemma del fondatore. Le fondamenta dell'edificio furono poste il 6 agosto 1338. Sorse per iniziativa di un'influente personalit\u00e0 della corte estense, Riccobono Gonfalonieri da Brescia. Fu il carattere privato del luogo di culto ad accelerarne la decadenza, peraltro gi\u00e0 iniziata nel XVI secolo, e la successiva scomparsa. Questa lapide \u00e8 attualmente la pi\u00f9 significativa testimonianza di epoca medioevale presente a Fratta.\nChiesa parrocchiale di Paolino.\nLa storia dell'oratorio di S. Maria del Rosario di Paolino va di pari passo con quella della Villa Corner, ora Bellettato. Risulta presente gi\u00e0 nel 1552, quando il Conte Marcantonio Cornaro abitava la villa e disponeva, fra i suoi beni, anche dell'oratorio privato. Il complesso \u00e8 situato in prossimit\u00e0 del Canalbianco, all'estremo sud del territorio comunale di Fratta Polesine, e rappresenta lo sforzo costruttivo della famiglia Corner lungo il Canalbianco completato da una seconda \"C\u00e0 Cornera\" in localit\u00e0 Zaffarda, \"La Palazzina\" in localit\u00e0 C\u00e0 Moro di S.Bellino e, a Canda, Villa \"Nani Mocenigo\". Il servizio religioso presso l'oratorio della villa \u00e8 confermato fin dal 1765 con un sacerdote stabile, al cui mantenimento provvedevano i Nobili Corner. Nel 1842 cambia di propriet\u00e0, passando ai Crestani e da questi ai fratelli Tasso, con i quali conosce una fase di abbandono. Solo col nuovo proprietario Leopoldo Maragno, nel 1885, nell'oratorio ritorna il culto alla B.V. del Rosario, per il beneficio spirituale degli abitanti. I figli, nel 1956, cedono l'oratorio al Vescovo di Adria e Rovigo per l'erigenda nuova Parrocchia\nArchitetture civili.\nVilla Badoer.\nLa villa fu commissionata da Francesco Badoer, al grande architetto vicentino Andrea Palladio. La data di costruzione non \u00e8 certa, ma nel 1557 doveva esistere gi\u00e0 il corpo padronale, inserito nella mappa redatta nel medesimo anno raffigurante le valli di San Biagio e di Valdentro. La celebre villa compare nei Quattro Libri del Palladio del 1570, dove \u00e8 rappresentata con alcune differenze rispetto alla configurazione odierna. Al centro di un verde prato chiuso da rustici si erge l'edificio residenziale dalla semplice volumetria con monumentale pronao a frontone preceduto da una larga, articolata scalinata; ai lati si protendono a semicerchio le barchesse su colonnine (la \"barchessa\" nella villa veneta \u00e8 un'ala laterale adibita ad abitazione o servizi). Sono queste che, con la loro ampia curva intesa a racchiudere lo spazio, caratterizzano l'edificio e ne fanno una delle realizzazioni palladiane pi\u00f9 alte. La villa venne decorata, e lo ricorda il Palladio stesso in uno dei suoi libri, dal Giallo Fiorentino che vi dipinse, nel pronao e negli interni, fantasiose grottesche recuperate durante i lavori di restauro compiuti dall'Istituto Regionale Ville Venete. La villa dichiarata monumento patrimonio dell'Umanit\u00e0 dall'UNESCO, \u00e8 propriet\u00e0 della provincia di Rovigo, che ha provveduto ad un intelligente restauro conservativo, per cui \u00e8 ora possibile visitarla completamente. \u00c8 naturale contenitore per l'organizzazione di riunioni e convegni, mostre, rappresentazioni teatrali, liriche, di balletto; mentre le barchesse ospitano dal 21 febbraio 2009 il Museo Archeologico Nazionale, con l'esposizione di reperti archeologici unici, di grande rilevanza europea.\nVilla Molin - Avezz\u00f9 (Villa della carboneria).\nLa presenza, vicinissima, della stupenda palladiana Badoera ha certamente ispirato l'ignoto architetto che, riguardando sempre al Palladio, ma soprattutto a quello di una realizzazione pi\u00f9 lontana, la Malcontenta, ha tracciato questo piacevole, dignitosissimo edificio che arricchisce Fratta, uno degli angoli pi\u00f9 suggestivi del Polesine. In esso la Badoera \u00e8 la incontrastata protagonista che tuttavia riesce a realizzarsi compiutamente anche attraverso le altre presenze che la contornano: l'armonica piazza di fronte e Villa Grimani Molin da un lato. Nelle mappe del Catasto veneto del 1775, la propriet\u00e0 di Villa Molin risulta essere del nobil uomo Giovanni Francesco Correr. Nel complesso si nota un netto distacco fra la corte signorile e la corte di lavoro. Nella prima spicca l'edificio padronale con due barchesse ai lati, disposte separate e ad esso ortogonali. A differenza della vicina Villa Badoer, orientata in senso est-ovest, la casa dominicale di Villa Molin \u00e8 orientata in senso nord-sud, come \u00e8 consueto per gli insediamenti in villa. Non comprimaria quest'ultima, dunque, ma piuttosto componente attiva e determinante di un insieme che nella sua sintesi raccolta trova pochi confronti nel Veneto. Il nesso, tra le due ville vicine, pare ritrovare una spiegazione anche nelle affinit\u00e0 di certe decorazioni interne che concordemente la critica attribuisce alla medesima scuola. Gli affreschi dell'interno, attribuiti per lungo tempo allo stesso Giallo Fiorentino, sono invece opera di Anonimo Grimani, della cerchia artistica di Giuseppe Porta Salviati, cui apparteneva anche il Giallo Fiorentino, che oper\u00f2 nella Villa Badoer. Committente dell'opera \u00e8 Andrea da Molin, genero del Grimani. I temi dipinti si ispirano a soggetti gi\u00e0 proposti dal Veronese.\nVilla Oroboni (Villa della Carboneria).\nQuesta Villa sembrerebbe stilisticamente risalire al primo settecento (o all'ultimo seicento) e presenta uno sviluppo asimmetrico per il mancato completamento della sua parte ad occidente. Possiede due facciate pressoch\u00e9 identiche, con un'unica differenza e cio\u00e8 che quella a mezzogiorno \u00e8 ravvivata anche da un balcone, cui sul lato settentrionale corrisponde una semplice finestra. Una cornice a dentelli orna i timpani superiori e scorre lungo il sottotetto, al di sopra delle finestre ovali dei granai. Si accede al piano superiore con una scala a forbice che si divide dopo la prima rampa. All'altezza delle finestre del primo piano sono ancora visibili due stemmi comitali in cui \u00e8 possibile scorgere la traccia di una cicogna e di un angelo (matrimonio Oroboni-Angeli). La villa \u00e8 nota per la tragica vicenda del conte Antonio Fortunato Oroboni, patriota carbonaro, arrestato il 12 dicembre 1818 e morto allo Spielberg. La villa \u00e8 in fase di prossimo restauro.\nPalazzetto Villa, Cornoldi \u2013 Fanan (Villa della Carboneria).\nLa costruzione sembra poter risalire al primo settecento. La propriet\u00e0 \u00e8 all'epoca del notaio Francesco Villa, come testimoniano gli stucchi della sala superiore che ne riprendono l'insegna, contraddistinta da una torretta con ai lati le iniziali F e V, sormontata da una bandiera con la lettera N. Il dato appare confermato dal Catastico veneto del 1775. Il complesso \u00e8 costituito dall'edificio dominicale e da una barchessa separata, posta perpendicolarmente ad esso, lungo il Valdentro. La porzione di terreno compresa fra le due costruzioni \u00e8 ora adibita a giardino. Il complesso \u00e8 cinto da un muro. Agli inizi del secolo XIX, la villa \u00e8 pi\u00f9 volte stata teatro di riunioni Carbonare, tanto che il 12 dicembre 1818 vi viene arrestato Antonio Villa, nipote di Francesco, carbonaro polesano, morto allo Spielberg con il suo concittadino e amico Antonio Oroboni. Nel Palazzetto, di recente splendidamente restaurato, si trova un'importante collezione musicale privata.\nVilla Monti \u2013 Viaro (Villa della Carboneria).\nLe caratteristiche architettoniche di Palazzo Lippomanno Monti permettono di farne risalire la costruzione al XVIII secolo. Tuttavia altre fonti daterebbero la costruzione dell'edificio alla prima met\u00e0 del seicento, su commissione della famiglia Labia. Il complesso sorge e si articola all'angolo fra due strade che confluiscono in uno slargo, dove si affaccia la chiesa parrocchiale di Fratta. L'edificio si compone di un corpo centrale elevato su tre piani, con copertura a padiglione, e di due ali curve che abbracciano il piccolo cortile a formare un emiciclo. Nel Catasto austriaco del 1852 la casa \u00e8 propriet\u00e0 di Giovanni Monti, livellario del nobile Gaspare Lippomano; il rustico, invece, \u00e8 propriet\u00e0 del fratello Giacomo, anch'esso livellario del medesimo Lippomano. I fratelli Monti erano entrambi affiliati alla Carboneria. Il pronipote, il capitano pilota e calciatore Giovanni Monti, nacque in questo palazzo nel gennaio del 1900.\nVilla David \u2013 Franchin (Villa della Carboneria).\nIl complesso \u00e8 composto di tre fabbricati disposti in linea: la casa dominicale, il piccolo oratorio e la barchessa. Separato \u00e8 presente un piccolo rustico dai caratteri neogotici. L'edificio padronale \u00e8 leggermente arretrato rispetto alla strada, sulla quale \u00e8 rivolto il fronte principale; sul retro si stende un piccolo parco, nel quale sono presenti delle statue ed un pozzo, circondato da un fossato, che nel lato est segna il confine con Villa Oroboni. Semenzato ne ipotizza un'origine seicentesca, rilevabile da elementi tra i quali spicca una trifora, composta da tre portali a tutto sesto, che si apre centralmente, al piano nobile. L'edificio pare aver subito dei rimaneggiamenti durante l'Ottocento. Nel Catastico veneto del 1775 il complesso risulta propriet\u00e0 di Domenico Vincenzo Dav\u00ec e dei suoi fratelli. Nel 1852, in base al Catasto austriaco, appartiene ancora alla famiglia Dav\u00ec. Nelle mappe del Catasto austriaco del 1852 l'edificato appare composto dalla casa padronale, dalla cappella e dalla barchessa, allineate lungo il fronte meridionale. Ora la Villa appartiene alla famiglia Guzzon - Zanobbi.\nVilla e Parco Labia.\nLa villa viene edificata probabilmente nel luogo dove sorgeva il palazzo dei procuratori di San Marco, che gestivano il \"retratto della Frattesina\", una vasta area a sud-est di Fratta, bonificata dagli Estensi e passata alla Serenissima Repubblica dopo la pace di Bagnolo del 1484. \"La Frattesina\" viene venduta 170 anni dopo alla famiglia Labia, per 180.000 ducati, per far fronte alle ingenti spese militari che Venezia si trova a sostenere nella guerra contro i Turchi. Del notevole complesso settecentesco di Villa Labia rimangono oggi solamente la chiesetta e parte del grande giardino. La casa settecentesca, colpita da un bombardamento nel 1945, viene abbattuta l'anno successivo, per essere ricostruita, nel 1956 secondo modi settecenteschi, ma con una conformazione abbastanza diversa dalla precedente. L'antico assetto \u00e8 documentato da una fotografia del 1901. Il parco ottocentesco di villa Labia, di gusto romantico, presumibilmente progettato da Osvaldo Paletti, fu realizzato a corredo della villa settecentesca. Circondato da un muro di cinta, si estende per una superficie di circa 15.000 metri quadrati. Al suo interno si trovano alcuni alberi rari e due ghiacciaie, oltre a un canale sotterraneo, proveniente dallo Scortico, che sfocia in un laghetto. Il fronte principale della casa padronale, rivolto verso ovest, si affaccia sulla strada che, provenendo dal centro di Fratta, si dirige verso la SS 434 Transpolesana. L'edificio \u00e8 separato dalla strada dall'imponente muro di cinta provvisto di inferriate e cancelli in ferro battuto, realizzato probabilmente nel '900. La villa, appartenuta originariamente ai conti Labia e, nel 1775, ad Anzolo Maria Labia, diviene propriet\u00e0 comunale nel 1972 ed \u00e8 ora adibita a sede della scuola media statale \"A. Palladio\".\nPalazzo Campanari (Sede comunale).\nVilla Campanari appare nelle mappe del Catastico veneto del 1775, dove \u00e8 raffigurata la casa dominicale, posta lungo la strada che costeggia l'argine destro del fiume Scortico. La propriet\u00e0 \u00e8 assegnata a Domenico Campanari ben oltre il 1852. L'edificio \u00e8 formato da un massiccio corpo centrale sviluppato su tre piani e da due ali laterali pi\u00f9 basse poste in linea con il fronte orientale e arretrate rispetto a quello occidentale. L'accesso al piano rialzato \u00e8 consentito da una scala esterna a due bracci. La facciata principale \u00e8 coronata da un frontone semicircolare enfatizzato da un aggetto della muratura del corpo centrale. Al centro della facciata si sovrappongono tre portali ad arco. All'interno, nel corso degli anni, i caratteri originari dell'edificio sono andati completamente perduti a seguito di vari lavori di ristrutturazione effettuati per adattare la dimora a sede municipale. Oltre alla casa dominicale, si trovano sul retro, nel cortile interno, un deposito ed una barchessa che una volta fungevano da magazzino e da abitazione per i coloni.\nPalazzo Grindati \u2013 Boniotti ( \"Manegium\").\nLa casa padronale, di forma allungata, si eleva su tre piani dei quali l'ultimo sottotetto, destinato in origine a granaio. L'assetto planimetrico \u00e8 quadripartito, con una sala passante spostata verso ovest, rispetto al centro dell'edificio. La facciata meridionale \u00e8 rivolta verso lo scolo Valdentro, mentre quella settentrionale prospetta verso il cortiletto interno. La villa presenta caratteri tali da ricondurne la costruzione al XVI secolo o, comunque, una sua radicale trasformazione, al XVIII secolo, con successivi rimaneggiamenti nel XIX secolo (F.B.). Il fabbricato \u00e8 stato oggetto di donazione da parte degli eredi Boniotti verso il Gruppo culturale e di ricerca \"II Manegium\", gruppo di volontariato Onlus che si occupa di ricerche storiche, artistiche, archeologiche ed etnografiche nell'ambito del territorio in antico chiamato appunto \"Manegium\". Nel Palazzo, completamente restaurato, trovano ora sede definitiva: il Museo Etnografico sulla civilt\u00e0 del lavoro in Polesine; una mostra storico-documentaria sulla Carboneria polesana; una mostra storico-documentaria su Giacomo Matteotti; una mostra sulla religiosit\u00e0 popolare; una raccolta di animali e di uccelli imbalsamati.\nVilla Dolfin (Casa Divina Provvidenza).\nSituata nel centro del paese, \u00e8 composta da una casa dominicale con le due ali simmetriche e due cappelle gemelle. Censita nel Catastico veneto del 1775, Villa Dolfin \u00e8 esempio di struttura architettonica del 1700 dall'elegante facciata suddivisa in tre piani con imponente scalinata d'accesso al piano nobile e il tipico abbaino con timpano neoclassico che slancia la mole dell'edificio. La stessa accura tezza di finiture della facciata principale si riscontrano anche in quella posteriore, in quanto la villa era fornita di un accesso posteriore dato dal canale Valdentro dell'epoca navigabile. A questa si aggiungono una serie di edifici moderni, una chiesa dedicata alla Sacra Famiglia, e altri edifici di servizio, che hanno subito nel corso del tempo profonde ristrutturazioni. La casa \u00e8 un centro per persone diversamente abili e casa di riposo. Il centro venne fondato dal santo Luigi Guanella nel 1900. Egli comper\u00f2 villa e fondo di 73.000 m\u00b2, dei conti Dolfin. La sua conduzione \u00e8 affidata, alle suore guanelliane, coadiuvate nelle mansioni quotidiane da personale laico con diverse professionalit\u00e0. La vita, delle ospiti, si alterna tra momenti trascorsi nei gruppi famiglia e attivit\u00e0 riabilitative, secondo gli insegnamenti spirituali e pedagogici del fondatore.\nPalazzo Lippomano.\nPalazzo Lippomano (secolo XVII. - XVIII.) rappresenta il cuore di Fratta Polesine. Sia perch\u00e9 situato in pieno centro storico di fronte alle splendide ville Molin Avezz\u00f9 e Badoer, sia perch\u00e9 all'interno dei suoi portici si trovano diverse attivit\u00e0 commerciali. La famiglia che ha dato il nome a questo edificio era di origine ebraica, arrivata a Venezia fra il 1378 e il 1380. Da una mappa storica del 1557 si ipotizza l'esistenza a Fratta del palazzo. Una pi\u00f9 sicura identificazione del palazzo, si trova nei catasti veneziani del 1775, con proprietario Gasparo Lippomano. Lo stabile, di assoluto pregio architettonico, ha un piano interrato, due piani fuori terra e un sottotetto, \u00e8 caratterizzato da un corpo centrale che si conclude a timpano. La forma \u00e8 quella dei tipici palazzi veneti. Nel tempo sono state aggiunte due ali al corpo centrale, collegate da una loggia porticata, sormontata da balaustra con sculture in cotto di gusto rococ\u00f2. Il porticato ha assunto le forme attuali intorno al 1856. In un dispaccio del 1621 al doge di Venezia e una documentazione archivistica, dimostrano la presenza di una caffetteria sui locali del piano terra gi\u00e0 a partire dagli inizi del XIX. secolo. All'inizio si chiamava San Marco, poi Caff\u00e8 La Fenice e dal 1896 con l'avvento della famiglia Matteotti prese il nome di Caff\u00e8 Commercio. Fu in questo bar che giunse il biliardo ancora prima che a Rovigo.\nAltri monumenti.\nMonumento ai Carbonari della Fratta.\nDedicato al ricordo del sacrificio dei Carbonari, nel 1867 venne eretto, primo nel Veneto liberato dagli Austriaci dopo la terza guerra di indipendenza, un monumento opera dello scultore veronese Grazioso Spazzi.\nMusei.\nMuseo etnografico della civilt\u00e0 e del lavoro in Polesine.\nIl Museo del \"Manegium\" e Centro di Documentazione della Civilt\u00e0 e del Lavoro nel Polesine si distingue per il contributo che porta alla salvaguardia e alla trasmissione alle generazione future della testimonianza di un passato che ci appartiene. Esso \u00e8 articolato in diverse sezioni: una mostra documentaria sulla carboneria locale e sulla figura di Giacomo Matteotti, un\u2019ampia collezione di immagini sacre di devozione popolare e una ricca sezione etnografica con ricostruzione degli ambienti tipici delle antiche case contadine.\nMuseo archeologico nazionale di Fratta Polesine.\nIl Museo rappresenta il punto di arrivo di oltre quarant'anni di ricerche nel Polesine, la sede che raccoglie le importanti testimonianze dei villaggi della tarda et\u00e0 del bronzo sorti lungo l'antico corso del Po. Il nucleo principale dell'esposizione \u00e8 costituito dai ritrovamenti di un complesso archeologico oggi ritenuto fra i pi\u00f9 rappresentativi a livello europeo per l'et\u00e0 del bronzo finale (XII - X secolo a.C.), quelli del villaggio di Frattesina e delle sue necropoli, individuate nelle localit\u00e0 Narde e Fondo Zanotto.\nCasa - Museo Giacomo Matteotti.\nEdificio, di origine probabilmente settecentesca, sembra aver subito alterazioni e aggiunte soprattutto durante un rimaneggiamento dell'Ottocento e del 1933. \u00c8 la casa dove \u00e8 sempre vissuto il deputato socialista Giacomo Matteotti, ucciso per aver denunciato i brogli elettorali che portarono al potere il partito fascista nelle elezioni del 1924. Dopo il ritrovamento della salma, in un bosco vicino a Roma, il 15 agosto 1924, i resti di Matteotti furono trasferiti a Fratta e nella sala a pian terreno della villa fu allestita la camera ardente, da dove poi part\u00ec il corteo funebre diretto verso il cimitero, il 21 agosto.\nImpreziosita da un suggestivo parco, recentemente restaurata nelle strutture e negli arredi, ospita nei primi due piani le eleganti e sobrie ambientazioni originali, con i ritratti dei membri della famiglia di mano della pittrice veneziana Maria Vinca, e nel sottotetto l\u2019ampia e approfondita sezione documentaria.\nDal 2018 \u00e8 riconosciuto Monumento Nazionale dal Presidente della Repubblica ed \u00e8 stata trasformata in Casa-Museo, aperta al pubblico il sabato e domenica oppure su richiesta. \u00c8 dotata delle pi\u00f9 moderne attrezzature multimediali, che permettono di ripercorrere la vita di Matteotti e di leggere, opportunamente digitalizzati, i suoi scritti giuridici e politici, i suoi discorsi parlamentari e le maggiori testate giornalistiche italiane dei mesi in cui avvennero il delitto e la crisi che ne segu\u00ec (giugno- dicembre 1924).\nLa Casa-Museo, per lascito testamentario dei figli di Matteotti, \u00e8 attualmente di propriet\u00e0 dell'Accademia dei Concordi di Rovigo, che l'ha concessa in uso al Comune di Fratta, il quale si avvale, per la gestione e le attivit\u00e0, di un Comitato Scientifico e di una specifica convenzione con il Dipartimento di Storia dell'Universit\u00e0 di Padova.\nEcomuseo Mulino al Pizzon.\nAlla confluenza tra due vie d\u2019acqua, il Canalbianco e lo Scortico, si trova il Mulino al Pizzon, uno dei pochi esempi di mulino terragno ad acqua risalente all\u2019Ottocento. Il complesso, perfettamente conservato e sottoposto ad un attento intervento di restauro, conserva ancora intatti i macchinari per la molitura del grano, la conca di navigazione e il ponte-canale, testimonianza delle prime bonifiche in Polesine nel XIV secolo. Il Mulino oltre ad essere una locanda \u00e8 Ecomuseo immerso nel verde dell\u2019affascinante paesaggio polesano ed un modello unico di archeologia industriale.\nCultura.\nEventi.\nPer un elenco completo e aggiornato delle manifestazioni in programma \u00e8 possibile consultare il sito istituzionale.\nGeografia antropica.\nFrazioni.\nPaolino.\nPaolino dista 3,31 chilometri dal medesimo comune di Fratta Polesine di cui essa fa parte. Nella frazione \u00e8 presente l'oratorio di S. Maria del Rosario di Paolino, costruito nel 1552 per volere del Conte Marcantonio Cornaro.\nRamedello.\nRamedello dista 2,41 chilometri dal medesimo comune di Fratta Polesine di cui essa fa parte.\nInfrastrutture e trasporti.\nStrade.\nIl territorio \u00e8 attraversato dalla Transpolesana (Ss 434) che offre tre uscite per il paese. Il paese \u00e8 servito dall'Autostrada A13 attraverso l'uscita Villamarzana Rovigo SUD.\nIl percorso ciclabile Adige-Po collega Fratta Polesine con Villanova Del Ghebbo a nord e Villamarzana ad est.\nFerrovie.\nL'abitato \u00e8 servito dalla stazione di Fratta che si trova sulla Verona \u2013 Legnago \u2013 Rovigo.\nVie d'acqua.\nA seguito dei lavori che hanno permesso la navigazione del Canal Bianco, \u00e8 stato creato un punto di attracco fluviale in localit\u00e0 Pizzon, alla confluenza dello Scortico."}
{"id": "15642", "revid": "2060716", "url": "https://it.wikipedia.org/wiki?curid=15642", "title": "Ippocrate", "text": "Egli rivoluzion\u00f2 il concetto di medicina, tradizionalmente associata con la teurgia e la filosofia, stabilendo la medicina come professione. In particolare, ebbe il merito di far avanzare lo studio sistematico della medicina clinica, riassumendo le conoscenze mediche delle scuole precedenti, e di descrivere le pratiche per i medici attraverso il \"Corpus Hippocraticum\" e altre opere.\nBiografia.\nFiglio di Eraclide e di Fenarete, Ippocrate proveniva da una famiglia aristocratica con interessi medici, i cui membri erano appartenuti alla corporazione degli Asclepiadi. Il padre, egli stesso medico, affermava di essere un discendente di Asclepio, dio della medicina.\nFu il padre, insieme ad Erodico, ad introdurre il giovane Ippocrate all'arte medica. Egli lavor\u00f2 a Coo, viaggi\u00f2 molto in Grecia, in particolare Atene. Ma esercit\u00f2 specialmente nella Grecia settentrionale, in Tracia e a Taso.\nIppocrate viaggi\u00f2 moltissimo, visit\u00f2 tutta la Grecia, fino ad arrivare in Egitto e in Libia, dove fu iniziato alla conoscenza degli antichi segreti detenuti dai sacerdoti. Alla sua epoca l'Egitto era il paese ritenuto pi\u00f9 avanzato nella cultura scientifica e tecnologica, nonch\u00e9 nell'aritmetica e nella geometria. Quasi tutti i medici laici viaggiavano molto per curare i malati e studiare le metodologie di cura.\nAcquis\u00ec grande fama, nonostante la sua impotenza di fronte alla peste di Atene (429 a.C.), soprattutto insegnando. Fond\u00f2 una scuola medica e scrisse una settantina di opere, raccolte nel \"Corpus Hippocraticum\".\nIppocrate ebbe due figli: Tessalo e Dracone I. Secondo le \"Vite dei filosofi\" di Diogene Laerzio (IX, 24), Ippocrate rivel\u00f2 Democrito agli abitanti di Abdera nello stesso modo in cui Eraclito introdusse Melisso di Samo agli abitanti di Efeso che ancora non lo avevano apprezzato.\nIncendio del tempio di Asclepio.\nL'unico episodio controverso nella vita di Ippocrate fu il presunto incendio del Tempio di Asclepio. In occasione di questa sciagura, narra la leggenda, alcune persone testimoniarono di aver visto il medico uscire dal tempio con le tavolette delle divinit\u00e0. Quelli che osteggiavano le sue teorie l'accusarono di aver trafugato gli scritti. La maggior parte dei suoi concittadini per\u00f2 interpret\u00f2 diversamente la vicenda, sostenendo che Ippocrate, incarnazione del dio, aveva in realt\u00e0 salvato le tavole sacre.\nIn generale, il metodo ippocratico \u00e8 caratterizzato dal rigetto di una causalit\u00e0 soprannaturale e della relativa tradizione di metodi curativi: diagnosi, terapia e prognosi sono basati esclusivamente sui fenomeni fisici.\nPensiero.\nIl pensiero medico e filosofico di Ippocrate si inserisce in un contesto esoterico che egli stesso cerc\u00f2 di preservare dall'accesso di quanti fossero impreparati, e perci\u00f2 inadeguati, a comprenderlo.\nUno dei fondamenti della medicina ippocratica \u00e8 il principio \u00ab\u039d\u03cc\u03c3\u03c9\u03bd \u03c6\u03cd\u03c3\u03b5\u03b9\u03c2 \u1f30\u03b7\u03c4\u03c1\u03bf\u03af\u00bb, chiamato in seguito da Galeno \"vis medicatrix naturae\", o \u00abforza curatrice naturale\u00bb, che vede il corpo umano animato da una forza vitale tendente per natura a riequilibrare le disarmonie apportatrici di patologie. Secondo questa concezione, la malattia e la salute di una persona dipendono da circostanze insite nella persona stessa, non da agenti esterni o da superiori interventi divini; la via della guarigione consister\u00e0 pertanto nel limitarsi a stimolare questa forza innata, non nel sostituirsi ad essa: \u00abla natura \u00e8 il medico delle malattie [...] il medico deve solo seguirne gli insegnamenti\u00bb.\nIppocrate fu anche il primo a occuparsi di patologia, anche se per farlo non utilizz\u00f2 la dissezione sui cadaveri, per la quale, nella storia dell'anatomia greca, si dovr\u00e0 attendere ancora un paio di secoli (e solo su animali). Egli invent\u00f2 la cartella clinica, teorizz\u00f2 la necessit\u00e0 di osservare i pazienti prendendone in considerazione l'aspetto ed i sintomi e introdusse per primo i concetti di diagnosi e prognosi. Egli credeva infatti che solo la considerazione dello stile di vita del malato permettesse di comprendere e sconfiggere la malattia da cui era affetto. Se tale prospettiva \u00e8 tutt'oggi tipica della pratica medica, la ricchezza degli elementi che Ippocrate chiama in causa (dietetici, atmosferici, psicologici, perfino sociali) suggerisce un'ampiezza di vedute che raramente sar\u00e0 in seguito praticata. Ma la necessit\u00e0 di una considerazione globale valeva anche in senso inverso: ogni elemento nella natura umana aveva ripercussioni sull'esistenza.\nTale innovazione appare chiara soprattutto a partire dalle osservazioni che Ippocrate rivolge all'indirizzo della scuola di Cnido. Questa, sotto l'influenza delle prime osservazioni scientifiche compiute in area ionica (Talete, Anassimandro) aveva rafforzato lo spirito di osservazione tipico dei primi medici itineranti greci, nominati nei poemi omerici. Da una parte Ippocrate ha grande stima di tale approccio sperimentale, ritenendo che grazie ad esso la verit\u00e0 potr\u00e0, gradualmente, essere scoperta; dall'altra parte egli critica il fatto che le osservazioni empiriche non siano inserite in un quadro scientifico complessivo, che metta ordine nell'infinita variet\u00e0 dei fenomeni con i quali il medico si deve confrontare. Solo questa conoscenza di tipo universale rende il medico veramente tale.\nIppocrate valorizza il dialogo tra medico e paziente. \u00abSe ti udr\u00e0 un medico di schiavi, ti rimproverer\u00e0: \"Ma cos\u00ec tu rendi medico il tuo paziente!\" proprio cos\u00ec dovr\u00e0 dirti, se sei un bravo medico\u00bb.\nTeoria degli umori.\nIppocrate sostenne la \"teoria umorale\". Il nostro corpo sarebbe governato da quattro umori: (sangue, bile gialla, bile nera, flegma). Essi condurrebbero alla salute (\"eucrasia\") nel caso in cui siano in equilibrio, alla malattia (discrasia) nel caso opposto.\nLa teoria \u00e8 espressa nel \"De Natura hominis\" del suo discepolo Polibo.\nA lui si deve l'importanza del concetto di dieta e alimentazione all'interno della dottrina degli umori e la coniugazione di medicina e chirurgia (ad esempio mediante purghe, salassi, amputazioni).\nAncor'oggi alcune malattie portano il suo nome, come le dita ippocratiche, o a bacchetta di tamburo, e la faccia ippocratica, tipica delle condizioni di sofferenza e indebolimento, ad esempio nella peritonite.\nEtica del medico.\nSe da una parte la mancanza di qualsiasi vincolo legislativo aveva reso possibile lo sviluppo rapido della ricerca medica, d'altra parte essa spostava la riflessione anche sui doveri morali del medico. In diversi passi delle opere di Ippocrate egli insiste sull'esigenza che il medico conduca una vita regolare e riservata, non speculi sulle malattie dei pazienti ma anzi li curi gratuitamente se bisognosi, stabilisca un legame di sincerit\u00e0 con i malati. Il testo pi\u00f9 celebre che codifica l'etica medica \u00e8 per\u00f2 il giuramento (ancor oggi in parte in uso), in cui vengono enumerati i princ\u00ecpi fondamentali che deve seguire chi esercita questa professione: diffusione responsabile del sapere, impegno a favore della vita, senso del proprio limite, rettitudine e segreto professionale."}
{"id": "15643", "revid": "124082158", "url": "https://it.wikipedia.org/wiki?curid=15643", "title": "Legge di Hubble", "text": "In astronomia e cosmologia, la legge di Hubble (o legge di Hubble-Lema\u00eetre) afferma che esiste una relazione lineare tra lo spostamento verso il rosso della luce emessa dalle galassie e la loro distanza. Tanto maggiore \u00e8 la distanza della galassia e tanto maggiore sar\u00e0 il suo spostamento verso il rosso. In forma matematica la legge di Hubble pu\u00f2 essere espressa come\ndove \"z\" \u00e8 lo spostamento verso il rosso misurato della galassia, \"D\" \u00e8 la sua distanza, \"c\" \u00e8 la velocit\u00e0 della luce e \"H\"0 \u00e8 la costante di Hubble, il cui valore attualmente stimato \u00e8 attorno a ().\nStoria.\nNel 2018 l'Unione Astronomica Internazionale, tramite votazione interna, ha stabilito la co-attribuzione della legge anche a Georges Lema\u00eetre.\nLa legge empirica di Hubble \u00e8 un'importante conferma osservativa della soluzione delle equazioni di Albert Einstein. Vale per un universo omogeneo isotropo ed in espansione; sotto queste ipotesi Georges Lema\u00eetre aveva dedotto e misurato nel 1927 una legge, strettamente lineare, che afferma che la velocit\u00e0 di recessione \"v\" \u00e8 direttamente proporzionale alla distanza \"D\" (tanto maggiore \u00e8 la distanza tra due galassie e tanto pi\u00f9 alta \u00e8 la loro velocit\u00e0 di allontanamento reciproco), esprimibile matematicamente con: \nQuesta relazione teorica coincide con la precedente legge empirica qualora lo spostamento verso il rosso \"z\" sia direttamente proporzionale alla velocit\u00e0 di recessione \"v\", cio\u00e8 \"z\"=\"v\"/\"c\". Il legame tra \"v\" e \"z\" \u00e8 lineare solamente per \"z\" molto pi\u00f9 piccolo di 1 (quindi vale senza dubbio per gli spostamenti verso il rosso molto bassi osservati ai tempi di Hubble ed Humason), mentre per \"z\" maggiori dipende dal particolare modello di universo in espansione scelto.\nLa legge \u00e8 in ogni caso attribuita all'astronomo Edwin Hubble, che la enunci\u00f2 nel 1929 e poi conferm\u00f2 con dati pi\u00f9 precisi nel 1931 in un articolo congiunto con Milton Humason. Confrontando le distanze delle galassie pi\u00f9 vicine con la loro velocit\u00e0 rispetto a noi (misurabile assumendo che il loro spostamento verso il rosso sia dovuto al loro moto e che \"v\"/\"c\"=\"z\" per \"z\" \u00ab 1), Hubble trov\u00f2 una relazione lineare fra velocit\u00e0 e distanza (ottenendo , un valore 7 volte maggiore del valore attualmente accettato).\nAll'epoca del suo annuncio, questo risultato era in realt\u00e0 piuttosto dubbio: Hubble aveva sottostimato gravemente gli errori di misura, al punto che se oggi si ripetesse la sua analisi sul medesimo campione di oggetti, usando per\u00f2 i dati pi\u00f9 aggiornati per le loro distanze e velocit\u00e0 di recessione, non si otterrebbe un risultato statisticamente significativo, poich\u00e9 le galassie considerate sono troppo vicine a noi. Questa incertezza si manifesta nel fatto che il valore oggi comunemente accettato per \"H\"0 \u00e8 circa 7 volte inferiore a quello inizialmente stimato da Hubble stesso. Ciononostante, il fatto che fra distanza e velocit\u00e0 di recessione esista una relazione lineare \u00e8 stato ripetutamente confermato da tutte le osservazioni successive.\nImplicazioni cosmologiche.\nIl fatto che la velocit\u00e0 di recessione sia proporzionale alla distanza, esattamente come avviene in qualunque mezzo soggetto a dilatazione uniforme, \u00e8 in accordo col Principio cosmologico, una ipotesi sempre utilizzata per costruire modelli matematici dell'universo.\nIn altre parole il fatto che le galassie si stiano allontanando \"da noi\" non implica affatto una posizione privilegiata della Terra nell'Universo, poich\u00e9 una legge formalmente identica vale per tutti i possibili punti di osservazione (cio\u00e8, se noi fossimo in un'altra galassia, ritroveremmo esattamente la stessa relazione fra velocit\u00e0 e distanza).\nL'importanza storica della legge di Hubble sta nell'aver eliminato tutti i modelli \"statici\" di Universo, che fino ad allora erano largamente favoriti (la conseguenza pi\u00f9 famosa di questo pregiudizio fu l'introduzione arbitraria da parte di Einstein di una costante cosmologica nelle sue equazioni, allo scopo di rendere statico l'universo che esse predicevano), anche se cominciavano a nascere dubbi al riguardo: ad es. nei primi anni venti i teorici Aleksandr Friedman e Georges Lema\u00eetre avevano gi\u00e0 proposto modelli cosmologici nei quali l'Universo evolve e Lema\u00eetre aveva anche previsto la legge poi verificata sperimentalmente da Hubble.\nDopo la scoperta di Hubble, le teorie che postulavano la nascita dell'universo dal Big Bang ricevettero sempre pi\u00f9 consensi, anche se, fino alla fine degli anni sessanta, quando venne scoperta la radiazione cosmica di fondo, la teoria dello stato stazionario fu considerata una valida alternativa. \nA dispetto della convinzione diffusa che vuole la legge empirica di Hubble come prova definitiva dell'espansione dell'Universo, essa di per s\u00e9 indica solamente una relazione tra due quantit\u00e0 misurate, appunto lo spostamento verso il rosso e la luminosit\u00e0 apparente. Edwin Hubble, ad esempio, fu molto prudente sulle implicazioni cosmologiche della sua scoperta e manifest\u00f2 sempre scetticismo sull'espansione dell'universo. \u00c8 teoricamente possibile (per quanto molto improbabile) che lo spostamento verso il rosso non sia dovuto ad un moto della sorgente rispetto all'osservatore ma a qualche effetto fisico, che non comprendiamo, o che la relazione fra luminosit\u00e0 e distanza sia diversa da quella che ci attendiamo.\nIl valore della costante di Hubble.\nGi\u00e0 pochi anni dopo l'enunciazione della legge di Hubble, ci si rese conto che il valore di \"H\"0 indicato da Hubble era eccessivamente elevato (ad esempio, Hubble aveva confuso due diversi tipi di indicatori di distanza), per cui fu continuamente rivisto al ribasso.\nQuesto processo di revisione, per\u00f2, diede luogo a una lunga e accesa controversia fra due \"partiti\", \"capeggiati\" rispettivamente da Allan Sandage e da G\u00e9rard de Vaucouleurs, i quali proponevano due valori diversi e sostanzialmente incompatibili: circa (50\u00a0km/s/Mpc) per Sandage ed i suoi \"seguaci\", e circa (100\u00a0km/s/Mpc) per de Vaucouleurs. Secondo le misurazioni attuali il valore reale sta nel mezzo, pi\u00f9 vicino a quello di Sandage.\nLa controversia era cos\u00ec accesa che i cosmologi teorici, per evitare di prendervi implicitamente posizione, parametrizzavano spesso il valore della costante di Hubble con un numero h:\ndi cui si diceva semplicemente che era compreso fra 0,5 e 1.\nUna misura pi\u00f9 precisa \u00e8 stata possibile solo in anni recenti: una prima stima basata sulle osservazioni delle Variabili Cefeidi col Telescopio spaziale Hubble (HST) nel maggio 2001 che hanno fornito una prima stima pari a ().\nLe osservazioni della radiazione cosmica di fondo condotte col satellite WMAP (2003) fornirono un valore simile dimezzando l'errore: ().\nNel 2006, la NASA ottenne utilizzando il telescopio orbitante Chandra una stima di ().\nIl sito WMAP della NASA riassume tutte queste indicando un valore medio per la costante pari a () se lo spazio viene considerato piatto o di () negli altri casi. Queste stime per\u00f2 risalgono al 2007 e non tengono conto delle misure pi\u00f9 recenti.\nNel 2009, sempre utilizzando misure dell'HST, si era ottenuto il valore di (). \nDeterminazioni del 2010 condotte sempre con l'HST e basate su misure dell'effetto di lente gravitazionale hanno condotto al valore di ().\nDall'analisi di sette anni di misurazioni condotte con il WMAP e pubblicate nel 2010 si ottiene una stima di () usando esclusivamente questi dati mentre si ha () se si mediano i dati con misurazioni precedenti derivate da altri studi. \nNel 2011 con la nuova camera all'infrarosso del telescopio spaziale Hubble (HST) \u00e8 stato misurato un valore di ().\nUn approccio alternativo utilizzando dati relativi agli ammassi galattici ha ottenuto un valore di ().\nNell'ottobre 2012 Freedman e altri, hanno ottenuto un valore per la costante pari a () grazie alle misurazioni effettuate dal telescopio spaziale agli infrarossi Spitzer.\nIl 21 marzo 2013 i dati della sonda Planck dell'ESA hanno restituito in modo analogo e pi\u00f9 preciso della Wmap un valore pari a ().\nIl 26 gennaio 2017 un gruppo internazionale di astronomi della collaborazione H0LiCOW, guidata da Sherry Suyu, ha annunciato i risultati di uno studio, basato sulla diversa lunghezza dei percorsi della luce di quasar deviata da galassie, che operano come gigantesche lenti gravitazionali. La misurazione \u00e8 stata effettuata con una combinazione di telescopi terrestri e spaziali (fra cui lo stesso Hubble Space Telescope). \nIl valore risultante della costante di Hubble \u00e8 attualmente calcolato in , in ottimo accordo con altre misure basate sull'osservazione dell'universo locale, ma distinto dai valori suggeriti dall'osservazione della radiazione cosmica di fondo.\nIl parametro di Hubble.\nVa notato che in quasi tutti i modelli cosmologici (ed in particolare in tutti quelli basati sull'ipotesi del Big Bang, cio\u00e8 praticamente tutti quelli attualmente ritenuti possibili) la costante di Hubble \u00e8 \"costante\" solo nel senso che se \"in questo momento\" (cio\u00e8 nello stesso istante di tempo cosmologico) noi ripetessimo la sua misura in qualunque altro punto dell'universo, otterremmo il medesimo valore. Questo valore per\u00f2 cambia nel tempo. Per limitare la confusione, solitamente si usa il termine \"parametro di Hubble\" al tempo \"t\" (indicato con \"H(t)\"), mentre con \"costante di Hubble\" \"H\"0 si intende il valore attuale.\nL'evoluzione di \"H\" \u00e8 dovuta agli effetti della gravit\u00e0 (la forza gravitazionale della materia presente nell'universo tende a rallentare l'espansione) e della cosiddetta energia oscura (\"dark energy\"), che invece tende ad accelerarla; la cosiddetta costante cosmologica sarebbe una forma particolare di energia oscura. Misure condotte in anni recenti (a partire dal 1999) sembrano indicare che l'espansione dell'universo stia in questo momento accelerando.\nL'et\u00e0 dell'universo.\nDal valore di \"H\"0 \u00e8 anche possibile ricavare un ordine di grandezza per l'et\u00e0 dell'universo: in tutti i modelli cosmologici che assumono un Big Bang infatti il tempo intercorso fra il Big Bang e l'epoca attuale \u00e8 dato approssimativamente da (dove si \u00e8 usato il valore di \"H\"0 trovato da WMAP). Per una valutazione pi\u00f9 precisa dell'et\u00e0 dell'universo \u00e8 necessario conoscere una serie di altri parametri cosmologici che tengono conto in primo luogo della espansione inflazionaria; ad esempio, utilizzando congiuntamente tutti i valori misurati dalla sonda Planck si trova un'et\u00e0 di 13,82 miliardi di anni.\nUna volta nota l'et\u00e0 dell'universo e accettando l'assunzione che la velocit\u00e0 della luce sia costante, parrebbe che non sia possibile osservare oggetti pi\u00f9 lontani dello spazio percorso dalla luce durante l'intera vita dell'universo. La nozione che questa distanza sia banalmente pari a circa 13,82 miliardi di anni luce (4,3 gigaparsec) \u00e8 erronea, poich\u00e9 non tiene conto dell'espansione dell'universo che \u00e8 intervenuta progressivamente, tra l'altro in costante accelerazione, fino a raggiungere la situazione in cui lo spazio si dilata pi\u00f9 velocemente della luce.\nLa distanza di Hubble, ricavata dalla costante di Hubble, posta a 16 miliardi di anni luce dall'osservazione, delimita la distanza oltre la quale leggi fisiche, spazio e tempo perdono significato e \"contatto causale\", cio\u00e8 non esister\u00e0 mai la possibilit\u00e0 di osservare o scambiare alcun segnale, interazione o informazione, che in pratica \"esce\" dalla realt\u00e0 dell'osservatore.\nProblemi e criticit\u00e0.\nLa legge di Hubble \u00e8 sempre stata soggetta a critiche da parte degli oppositori del modello del Big Bang. Uno dei pi\u00f9 convinti critici ne \u00e8 stato l'astronomo Halton Arp, che ne negava l'origine cosmologica e che per decenni segnal\u00f2 alla comunit\u00e0 scientifica l'osservazione di un grande numero di violazioni della legge di Hubble, su cui si basa il modello del Big Bang. Una delle pi\u00f9 note \u00e8 l'associazione fisica (attraverso un ponte di materia) di una galassia e di un quasar (Markarian 205), che tuttavia hanno redshift molto diversi; applicando a questa coppia la legge di Hubble si dovrebbe assegnare loro una distanza tale da escludere qualsiasi associazione, mentre invece i due oggetti astronomici sono effettivamente associati.\nTuttavia, da quando Arp espose per la prima volta le sue teorie negli anni '60, la strumentazione astronomica e telescopica \u00e8 progredita notevolmente; \u00e8 stato lanciato il telescopio spaziale Hubble, sono diventati operativi telescopi multipli da 8-10 metri come quello dell'Osservatorio di Keck. Questi nuovi telescopi sono stati utilizzati per esaminare pi\u00f9 a fondo le quasar ed ora \u00e8 generalmente accettato che esse siano galassie molto distanti con un elevato redshift. Inoltre molte indagini, la pi\u00f9 notevole delle quali effettuata sul Campo Profondo di Hubble, hanno identificato un gran numero di oggetti con un alto redshift che non sono quasar, i quali sembrano essere galassie \"normali\" (come quelle presenti in regioni dello spazio pi\u00f9 prossime a noi). Infine l'evidenza a favore del redshift come misura di distanza e le conferme alla teoria del Big Bang sono ormai numerose e convincenti, mentre i casi di redshift discordante possono essere spiegati come allineamenti casuali di oggetti a distanze diverse."}
{"id": "15644", "revid": "729019", "url": "https://it.wikipedia.org/wiki?curid=15644", "title": "Offensiva del T\u00eat", "text": "L'offensiva del T\u00eat fu un grande attacco a sorpresa sferrato dall'esercito nordvietnamita e dai Viet Cong durante la guerra del Vietnam. L'offensiva fu lanciata la notte del capodanno vietnamita (\"T\u1ebft Nguy\u00ean \u00d0\u00e1n\"), cio\u00e8 tra il 30 e il 31 gennaio 1968 e avvenne durante la presidenza di Lyndon B. Johnson.\nGli attacchi delle forze comuniste colpirono praticamente tutte le maggiori citt\u00e0 del Vietnam del Sud e raggiunsero inizialmente notevoli successi cogliendo impreparate le forze americane e sudvietnamite. Dopo violenti scontri e pesanti perdite per entrambe le parti, le forze americane e sudvietnamite ripresero il controllo della situazione, riconquistando le posizioni inizialmente perdute.\nL'offensiva del T\u00eat fu un momento decisivo della guerra del Vietnam; nonostante il mancato successo militare, costitu\u00ec una grande vittoria morale e propagandistica per i Viet Cong e il Vietnam del Nord e provoc\u00f2 una grave crisi politica e psicologica negli Stati Uniti. Entro poche settimane il presidente Lyndon Johnson decise di ritirarsi dalla vita politica e di arrestare l\"'escalation\", iniziando colloqui di pace.\nLe fasi della guerra.\nNel luglio 1967, una riunione della dirigenza del partito comunista analizz\u00f2 la situazione politico-militare in Vietnam del Sud e decise di riorientare le proprie operazioni per prendere di mira due debolezze politiche fondamentali degli Stati Uniti: in primo luogo, il grave divario tra governo e opinione pubblica statunitense circa il supporto alla guerra e i suoi progressi; secondariamente, le tensioni esistenti tra l'esercito statunitense e i suoi alleati vietnamiti.\nLa dirigenza decise di concentrarsi su poche operazioni di alto profilo, che avrebbero fatto presa sul pubblico americano e sui media, piuttosto che combattere il conflitto lontano dai maggiori centri urbani. Questo avrebbe sollevato il morale del Nord, sperabilmente ispirato sollevazioni a Sud e fornito l'impressione, realistica in caso di successo, che gli Stati Uniti d'America e l'ARVN non stessero vincendo la guerra e che ci sarebbe voluto molto tempo prima che questo avvenisse. La nuova politica segn\u00f2 anche una vittoria dei \"falchi\" sulle \"colombe\" all'interno della dirigenza del partito comunista, e alla fine del 1967 circa 200 ufficiali anziani tra le colombe furono epurati. La strategia delle colombe si basava su un mix di guerriglia a bassa intensit\u00e0, accordi diplomatici e sulla richiesta di maggiori aiuti all'URSS, soprattutto in campo aeronautico. I \"falchi\", guidati da L\u00ea Du\u1ea9n, segretario generale del partito, e dal generale Nguy\u1ec5n Ch\u00ed Thanh, responsabile politico-militare dei Viet Cong, invece volevano mantenere il Vietnam equidistante da Cina e URSS, oppure preferivano un'alleanza tattica con l'ingombrante vicino settentrionale; essi inoltre erano determinati a passare decisamente all'offensiva per ottenere la vittoria in tempi brevi. Contrariamente a quanto supposto da molti giornalisti, i governanti vietnamiti non tenevano in gran conto l'opinione pubblica occidentale e furono i primi a essere sorpresi del clamore che l'offensiva suscit\u00f2 in occidente, dall'esplodere dei movimenti pacifisti e contro la guerra e dall'impatto che questa operazione port\u00f2 sulla politica interna americana e sulle elezioni presidenziali.\nIl generale V\u00f5 Nguy\u00ean Gi\u00e1p, uno dei capi delle \"colombe\", non condivideva completamente le strategie aggressive di Thanh e L\u00ea Du\u1ea9n e nel settembre 1967 pubblic\u00f2 un suo documento di analisi politico-militare che affermava che la guerra stava evolvendo in senso favorevole alle forze comuniste ma che era necessaria prudenza e tempo per logorare lentamente gli americani. Nonostante le divergenze, Gi\u00e1p fu per\u00f2 pragmaticamente mantenuto al comando, sia per la sua grande esperienza sia per il prestigio conquistato battendo i francesi con un misto di guerriglia e combattimenti convenzionali.\nUna delle ragioni per cui questa strategia si rivel\u00f2 cos\u00ec efficace fu che i leader statunitensi, fornendo notizie fuorvianti, stavano semplicemente mentendo al pubblico americano su quello che realmente accadeva in Vietnam, cosa in seguito ammessa dall'allora segretario alla Difesa Robert McNamara e da altri alti ufficiali statunitensi (lo dimostrano svariati documenti, registrazioni audio, eccetera).\nAll'inizio del 1968 gli americani erano stati indotti a credere che vietcong e nordvietnamiti fossero sull'orlo della sconfitta e che gli USA avrebbero presto vinto la guerra; l'impressione era corroborata dai comportamenti del presidente Lyndon B. Johnson e del segretario McNamara, che tennero nascoste le informazioni sulla reale situazione in Vietnam. Un gruppo di eminenti consiglieri di Johnson, conosciuti come i \"saggi\", dopo il T\u00eat si volse contro l'intervento diretto in Vietnam.\nInoltre esistevano notevoli discrepanze tra le stime delle forze comuniste impegnate nel Vietnam del sud secondo la CIA (450.000 circa) e i servizi delle forze armate (circa 300.000). Anche l'esercito del Vietnam del sud tendeva a minimizzare le forze vietcong dopo le dure offensive dal 1966 e del 1967. Le cifre della CIA si rivelarono quelle pi\u00f9 corrette e, anzi, probabilmente erano frutto di una stima per difetto, poich\u00e9 nelle settimane immediatamente precedenti l'offensiva i vietcong riattivarono alcuni loro reparti dormienti, mentre truppe nordvietnamite penetrarono, in piccoli gruppi, al Sud.\nInoltre i nordvietnamiti e i vietcong disponevano di un servizio di informazioni eccellente e molto ben collaudato, che si stava pienamente riprendendo dai colpi subiti negli anni precedenti.\nLa pianificazione dell'operazione.\nLa pianificazione complessiva dell'operazione fu condotta dal comandante dell'NVA (Armata Nordvietnamita) V\u00f5 Nguy\u00ean Gi\u00e1p. Egli pianific\u00f2 una serie di audaci incursioni in tutto il Sud, coinvolgendo ogni citt\u00e0 degna di nota e utilizzando praticamente tutte le unit\u00e0, imbastendo quasi quaranta attacchi principali e innumerevoli scontri minori. In termini puramente militari fu quasi una follia, ma Gi\u00e1p stava perseguendo una politica complessiva ed era conscio che la debolezza nella politica militare statunitense poteva produrre un successo a lungo termine partendo da un disastro a breve termine. Egli inoltre contava fortemente che gli sforzi dell'NLF e dell'NVA avrebbero provocato una sollevazione popolare generale nel Sud.\nLa festivit\u00e0 del T\u00eat era stata tradizionalmente rispettata con una tregua, fin dai combattimenti contro i francesi. Il fattore sorpresa era di capitale importanza, perci\u00f2 l'NLF e l'NVA annunciarono che avrebbero rispettato un \"cessate il fuoco\" di sette giorni a partire dal 31 gennaio. Questo periodo di tempo inusualmente lungo fu scelto per confortare i militari americani, che lo avrebbero interpretato come un segnale di urgente bisogno di pausa da parte dei vietcong, e avrebbe anche incoraggiato i comandanti dell'ARVN a concedere licenze alle loro truppe. L'NVA era consapevole che attaccare durante il T\u00eat avrebbe causato risentimento tra i civili.\nL'NVA apr\u00ec anche esitanti colloqui di pace con l'esercito americano: speravano di rafforzare l'impressione della loro debolezza e che gli USA avrebbero cercato di forzare concessioni da parte del governo sudvietnamita in risposta alle condizioni impostate dal Nord.\nL'inganno pi\u00f9 significativo e costoso fu quello di presentare agli USA una grave minaccia, lontana dal sud urbanizzato, e cos\u00ec due grandi basi statunitensi a nord, vicino al confine, furono bersagliate. Con il ricordo di \u0110i\u1ec7n Bi\u00ean Ph\u1ee7 si sperava che gli attacchi ad avamposti isolati avrebbero attratto l'attenzione dell'esercito USA (e dei media). Le due basi erano a Dak To e Khe Sanh. Dak To fu attaccata a novembre e l'attacco a Khe Sanh sarebbe iniziato pochi giorni prima delle operazioni nel sud.\nLe similitudini tra \u0110i\u1ec7n Bi\u00ean Ph\u1ee7 e Khe Sanh erano intese a incantare i consiglieri statunitensi. Khe Sanh era vicina al Sentiero di Ho Chi Minh, a soli 20\u00a0km dal confine tra Nord e Sud e a 8\u00a0km dal Laos. In quel terreno elevato e difficile, i rifornimenti potevano essere impossibili con il brutto tempo. Un'ulteriore complicazione fu che la base si estendeva su una vasta area. La vicina base delle Forze speciali di Lang Vei sembrava anch'essa vulnerabile. Khe Sanh era difesa da due reggimenti dei marines, comandati dal colonnello Lownds e da una forza numericamente simile delle truppe dell'ARVN.\nLa reazione statunitense.\nLa risposta dei militari statunitensi fu irregolare per colpa di un'intelligence sul campo troppo contraddittoria. Che Khe Sanh sarebbe stata una grande battaglia era convinzione comune: il personale del Vietnam Studies and Observations Group dava per certo e imminente uno scontro decisivo. La base americana fu rinforzata e migliaia di UGS furono sparpagliati nella giungla circostante con l'operazione Niagara. L'intelligence statunitense identific\u00f2 almeno 15.000 uomini dell'NVA nelle vicinanze.\nI combattimenti furono pi\u00f9 intensi attorno a Khe Sanh. L'NVAC schier\u00f2 tre divisioni di regolari attorno alla base, per un totale di circa 25.000 uomini. L'azione inizi\u00f2 l\u00ec attorno dieci giorni prima del T\u00eat, con attacchi di prova e scambi di colpi di artiglieria. Due posizioni sulle colline furono catturate il 20 gennaio, tagliando la base dalle rotte terrestri di rifornimento. L'attenzione al MACV e a Washington era ossessionata da Khe Sanh, e altri problemi furono trascurati o sminuiti. L'assalto principale non inizi\u00f2 fino al 5 febbraio. Lang Vei fu travolta il 7 febbraio, le linee a Khe Sanh furono pesantemente attaccate, e il campo fu preservato solo grazie a massicce incursioni aeree e allo sbarramento di artiglieria (oltre 30 000 missioni furono fatte volare in difesa della base). Dopodich\u00e9 il ritmo rallent\u00f2, la battaglia divenne pi\u00f9 un assedio, anche se ci furono ulteriori assalti dell'NVA il 17-18 e il 29 febbraio. Khe Sanh fu ufficialmente salvata il 6 aprile e i combattimenti cessarono il 14 aprile. Probabilmente circa 8 000 soldati dell'NVA morirono attorno a Khe Sanh.\nAl sud i combattimenti iniziarono il 29 gennaio, quando unit\u00e0 dell'NLF iniziarono prematuramente gli attacchi in quattro citt\u00e0 provinciali. I restanti attacchi dell'NLF/NVA iniziarono nella notte del 30-31. Tutte le capitali provinciali meno otto furono attaccate, cinque delle sei citt\u00e0 autonome e 58 altre citt\u00e0 importanti. I principali attacchi furono a Bu\u00f4n Ma Thu\u1ed9t, Quang Nam, Dalat, M\u1ef9 Tho, C\u1ea7n Th\u01a1, Ben Tre, Nha Trang, e Kontum. Solo a Hu\u1ebf, l'antica capitale, e a Saigon l'NVA ebbe un successo significativo, ma la sperata sollevazione popolare (\"khnoi nghai\") praticamente non avvenne: molti sudvietnamiti dimostrarono un forte supporto per l'ARVN.\nHu\u00e9 fu attaccata da dieci battaglioni, la citt\u00e0 quasi completamente travolta e migliaia di civili scelti per essere giustiziati. La citt\u00e0 non fu ripresa dalle forze americane e dall'ARVN fino alla fine di febbraio. Per il grande valore storico e culturale di Hu\u00e9, gli statunitensi non impiegarono aviazione n\u00e9 artiglieria con la stessa abbondanza di altre citt\u00e0, almeno inizialmente. Ci fu una dura battaglia strada per strada (tutta registrata dai media statunitensi), che si dirigeva verso la \"Cittadella\", il palazzo imperiale, ripulito dalle truppe dell'NVA dopo quattro giorni di combattimento. Gli USA e l'ARVN avevano perso 482 uomini e l'NVA circa 7 500.\nCi furono numerosi attacchi dentro e attorno a Saigon: circa cinque battaglioni dell'NLF si erano infiltrati in citt\u00e0. La base aerea di Tan Son Nhut, il quartier generale dell'ARVN e del MACV, fu attaccata da circa 700 uomini e ci furono pesanti combattimenti, ma solo 110 vittime tra i soldati americani. Anche la base aerea di Bien Hoa fu attaccata e venti aeroplani distrutti. Le perdite vietnamite in questi due assalti e nelle altre azioni a Saigon furono superiori ai 1 100 uomini, ma consentirono di prendere il controllo di gran parte della citt\u00e0. La lotta dur\u00f2 quasi una settimana e alcune zone della citt\u00e0 furono danneggiate pesantemente dall'artiglieria e dalle incursioni aeree statunitensi. Il sobborgo di Cholon fu semi-distrutto dai combattimenti che vi si protrassero fino a met\u00e0 febbraio. Un assalto particolarmente potente fu condotto contro l'ambasciata statunitense da venti commando dell'NLF. Anche se respinto rapidamente, fu uno scontro altamente simbolico che produsse immagini memorabili.\nLe perdite.\nSecondo le statistiche statunitensi, il Fronte di Liberazione Nazionale e il Vietnam del Nord persero circa 35.000 uomini, oltre a 60.000 feriti e 6.000 prigionieri, senza conseguire un successo militare \"duraturo\". I caduti statunitensi e dell'esercito sudvietnamita ammontarono a circa 3.900 (1.100 americani). Considerando tutto il periodo del T\u00eat i caduti del Vietnam del Sud furono 4.950, con 15.917 feriti e 926 dispersi (pi\u00f9 alcuni disertori e alcune fucilazioni di \"traditori\"). Le forze della coalizione internazionale (che comprendevano Stati Uniti, Corea del Sud, Australia e Nuova Zelanda, oltre che, in un ruolo ancora marginale nel 1968, Taiwan e Thailandia) ebbero 4.124 morti, 19.295 feriti, 604 dispersi. Le perdite per i nordvietnamiti, considerando tutto il periodo, inclusi i prodromi della battaglia, si aggirarono attorno ai 60.000 morti (si consideri che i feriti americani e sudvietnamiti disponevano di un trattamento medico adeguato e tempestivo, mentre per quelli vietcong mancavano quasi completamente le cure moderne o anche solo il plasma per le trasfusioni).\nMa questi dati statistici erano di scarso interesse per il pubblico americano, per i quali le perdite dei propri soldati erano incomparabilmente pi\u00f9 importanti dei caduti nemici. I rapporti dei media statunitensi sulla battaglia, descrivendo la violenza degli scontri e l'audacia e l'aggressivit\u00e0 del nemico, colpirono sia il pubblico sia i politici americani, che avevano dato credito agli ottimistici rapporti dei dirigenti politico-militari, che per anni avevano parlato di \"progressi\", \"vittorie\" e \"demoralizzazione dei comunisti\".\nLa strategia americana dell\"'escalation\", fondata sulla teoria del logoramento e su dati statistici favorevoli sulle perdite in base alla valutazione empirica dei caduti nemici (\"body counts\", \"conta dei corpi\"), perse ogni validit\u00e0 e venne sottoposta a pesanti critiche da parte dell'opinione pubblica, esperti militari e analisti. I comunisti vietnamiti erano perfettamente consapevoli che avrebbero subito perdite pesanti, molto pi\u00f9 elevate di quelle nemiche, mentre gli americani ritenevano che quando queste perdite fossero salite oltre un certo limite i nordvietnamiti avrebbero chiesto la pace.\nI vietnamiti, al contrario, non consideravano la vittoria o la sconfitta come il risultato di un'equazione costi-benefici incentrata sulle vittime, ma da un punto di vista eminentemente politico-ideologico e strategico. Inoltre il conteggio delle perdite militari comuniste in Vietnam tendeva, per la stessa enfasi cui era somministrato ai media dai militari statunitensi, ad essere sopravvalutato, mentre quello delle vittime civili a essere sottovalutato (e moltissime vittime civili erano conteggiate come vittime militari, per migliorare il punteggio di \"body count\" di un'unit\u00e0). Quindi le perdite del Fronte di Liberazione Nazionale e dell'esercito nordvietnamita, pur elevate, potrebbero essere state molto inferiori a quanto ufficialmente riportate dai dati inflazionati riferiti dalle unit\u00e0 combattenti statunitensi.\nIl pesante bombardamento statunitense di Ben Tre diede origine alla famosa frase \"divenne necessario distruggere la citt\u00e0 allo scopo di salvarla\". Infatti l'offensiva del T\u00eat fu contenuta solo con grosse perdite tra la popolazione civile (circa 14.000 morti e almeno 24.000 feriti); eccetto che a Hu\u1ebf queste furono causate quasi interamente dall'artiglieria e dalle aviazioni americane e sudvietnamite, con un effetto duraturo di allontanamento (definitivo) della popolazione rurale e delle citt\u00e0 montane dal governo sudvietnamita e dall'impegno americano; il raffreddamento dei rapporti era per\u00f2 stato quasi immediato, e dalle zone rurali si era esteso anche ad alcune \"bidonville\" delle principali citt\u00e0, con una scissione di classe. Il crollo definitivo del sostegno popolare al governo del Vietnam del sud (e all'ARVN) fu un processo di lungo periodo, in cui l'offensiva del T\u00eat cont\u00f2 fino a un certo punto (con un forte valore propagandistico), ma furono pi\u00f9 determinanti gli errori e gli orrori della politica americana, massacri come l'operazione Speedy Express lanciata dalla 9\u00aa divisione nel Mekong nel marzo-aprile 1969, quando, anche per far salire il \"body count\", si arrivarono a uccidere tra i 5.000 e i 7.000 civili sudvietnamiti indifesi, facendo salire un odio inestinguibile verso USA e governo, o l'abuso della potenza di fuoco di aviazione e artiglieria, unita all'uso dell\"'agente arancio\" e di altri strumenti che impoverirono l'intera popolazione rurale vietnamita, privandola dei suoi principali mezzi di sostentamento.\nKhe Sanh fu abbandonata dagli USA il 23 giugno 1968 e, come molte altre posizioni particolarmente esposte, non fu considerata di utilit\u00e0 strategica; queste presunte \"ritirate tattiche\" furono di fatto vere e proprie vittorie militari e morali per i nordvietnamiti e i vietcong, anche se dal punto di vista strategico complessivo non ebbero alcuna importanza di rilievo.\nDa un punto di vista strategico, l'offensiva fu un grande successo per il NVA e l'NLF: non misurabile in perdite inflitte o subite n\u00e9 in territori conquistati, quanto piuttosto dal punto di vista politico-propagandistico verso la popolazione vietnamita, che ebbe una dimostrazione eclatante di come quattro anni di continui e radicali sforzi militari da parte di Saigon, della superpotenza americana e dei loro numerosi alleati non fossero riusciti a sconfiggerli. Anzi, malgrado questi anni di guerra americana, il fronte di liberazione nazionale appariva pi\u00f9 forte che mai, in grado di operare simultaneamente su grande scala in quasi tutte le provincie del paese. La potenza di fuoco sbalorditiva degli alleati, i bombardamenti sul Vietnam del nord e le altre operazioni strategiche decise dal Pentagono, anche in Laos e (clandestinamente) in Cambogia, non erano riuscite a \"vincere\" e, anzi, la vittoria sembrava decisamente pi\u00f9 lontana nel 1968 che nel 1964, e l'armamento e le tattiche dei VC sembravano migliorare nel tempo (ed in effetti fu cos\u00ec)."}
{"id": "15645", "revid": "77358", "url": "https://it.wikipedia.org/wiki?curid=15645", "title": "Alexander Kerensky", "text": ""}
{"id": "15646", "revid": "1543377", "url": "https://it.wikipedia.org/wiki?curid=15646", "title": "Creativit\u00e0", "text": "Creativit\u00e0 \u00e8 un termine che indica genericamente l'arte o la capacit\u00e0 cognitiva della mente di creare e inventare. \nEtimologia.\nIl verbo italiano \"\"creare\", al quale il sostantivo \"creativit\u00e0\"\" rimanda, deriva dal \"creare\" latino, che condivide con \"crescere\" la radice KAR. \nRicognizione storica e teorica del concetto.\nL'idea di creativit\u00e0 come atteggiamento mentale proprio (ma non esclusivo) degli esseri umani nasce nel Novecento. I primi studi sul fenomeno risalgono agli anni venti. Nella specie umana, mentre in alcuni campi - la matematica, per esempio - la creativit\u00e0 sembra svilupparsi meglio in giovane et\u00e0, in altri - letteratura, musica, arti figurative - continua per tutto l'arco della vita.\nL'atto del creare \u00e8 stato a lungo percepito come attributo esclusivo della divinit\u00e0: Catullo, Dante, Leonardo, infatti, non avrebbero mai definito se stessi dei creativi. Propri dell'uomo erano invenzione, genio e, dal 1700, progresso e innovazione. La parola creativit\u00e0 entra nel lessico italiano solo negli anni cinquanta.\nGli antichi Greci identificavano la creativit\u00e0 con la capacit\u00e0 poetica (e lo stesso fece Ralph Waldo Emerson, il pi\u00f9 celebre filosofo della creativit\u00e0, nel suo saggio \"Il poeta\"), ma non solo e non principalmente. L'attivit\u00e0 poetica, infatti, \u00e8 legata a moduli e scansioni ritmiche (a, per cos\u00ec dire, regole da applicare), e mal si presterebbe alla costruzione creativa di azioni che possano risultare esemplari, che possano venire ricordate per la loro memorabilit\u00e0, arditezza, innovazione repentina e assolutamente imprevista. Vi \u00e8 per\u00f2 uno stato d'animo che, per gli antichi Greci, forniva condizione di possibilit\u00e0 e terreno d'emersione per simili atti memorandi, oltremodo creativi: la melanconia. Scrive infatti Aristotele in \"Problemi\" XXX 953a (trad. Marco Mazzeo):\u00abPerch\u00e9 gli uomini che si sono distinti [\"peritt\u00f2i\"] nella filosofia, nella politica, nella poesia, nelle diverse arti sono tutti dei melanconici e alcuni fino al punto da ammalarsi delle malattie dovute alla bile nera?\u00bbGli uomini che si sono distinti, che eccedono e rimangono sempre come fuori misura (pi\u00f9 o meno questo significa infatti \"peritt\u00f2i\"), sono caratterizzati da uno stato d'animo melanconico. Questo \u00e8 un passaggio che per noi non \u00e8 facile da capire, visto che quando diciamo \"malinconia\" pensiamo a scoramento, impotenza, indecisione. Ma la malinconia (che mostra legami stretti e complessi con la mania, che parrebbe invece il suo contrario) mostra effettivamente in piena luce un fatto antropologico primario: i \"sapiens\" sono una specie assai poco specializzata, una specie per la quale praticamente niente ha un significato biologico predefinito, e questa situazione di perenne indecisione (si pensi allo stato d'animo malinconico) \u00e8 condizione imprescindibile per poter \"decidere\" effettivamente, per poter istituire una regola nuova e dunque per ogni umana azione creativa.\nIstituire una regola, seguire una regola.\nTra le moltissime definizioni di creativit\u00e0 che sono state coniate si segnala per semplicit\u00e0 e precisione quella fornita dal matematico Henri Poincar\u00e9: \"Creativit\u00e0 \u00e8 unire elementi esistenti con connessioni nuove, che siano utili\".\nLe categorie di \"nuovo\" e \"utile\" radicano l'attivit\u00e0 creativa nella societ\u00e0 e nella storia. Il \"nuovo\" \u00e8 relativo al periodo storico in cui viene concepito; l'\"utile\" \u00e8 connesso con la comprensione e il riconoscimento sociale. Nuovo e utile illustrano adeguatamente l'essenza dell'atto creativo: un superamento delle regole esistenti (il nuovo) che istituisca un'ulteriore regola condivisa (perch\u00e9 rivelatasi utile). Si individuano anche le due dimensioni del processo creativo che unisce disordine e ordine, paradosso e metodo.\nInfine, le categorie di nuovo e utile ampliano la sfera delle attivit\u00e0 creative a tutto l'agire umano a cui sia riconosciuta un'utilit\u00e0 economica - estetica o etica - e che sviluppi uno dei tre possibili gradi di novit\u00e0: applicazione nuova di una \"regola\" esistente, estensione di una regola esistente a un campo nuovo, istituzione di una regola del tutto nuova.\nCreativit\u00e0 e mercato.\nIl 2009 \u00e8 stato l'Anno Europeo della Creativit\u00e0 e Innovazione (European Year of Creativity and Innovation - EYCI). L'obiettivo \u00e8 \"accrescere la consapevolezza dell'importanza della creativit\u00e0 e dell'innovazione in quanto competenze chiave per lo sviluppo personale, sociale ed economico\".\nCreativit\u00e0 e neuropsicologia.\nIn neuropsicologia l'aspetto propriamente individuale della creativit\u00e0 viene studiata con i metodi tipici dello studio delle funzioni cerebrali (come memoria, linguaggio, attenzione) che si basano sul confronto dell'espressione di diverse capacit\u00e0 neuro-motorie in relazione a tre circostanze:\nQuesti metodi hanno significato il prevalere dell'ottica riduzionista (le facolt\u00e0 hanno sede nel cervello) che ha contribuito a notevoli successi quantitativi grazie anche alle recenti tecniche di \"imaging\" del cervello in attivit\u00e0.\nL'ambito individuale dello studio della creativit\u00e0 si concentra quindi sulle capacit\u00e0 dell'atto creativo addebitabili a differenze individuali, che possano essere anche affinate tramite la pratica e l'insegnamento.\nLe teorie correnti per una \"neuropsicologia della creativit\u00e0\" si basano in parte sul modello dello \"Human Information Processing\" di Lindsay &amp; Norman (1977).\nSarnoff Mednick pose l'accento sull'aspetto ricombinatorio: il cervello contiene informazioni memorizzate in forma isolata, mentre determinati stati mentali potrebbero favorire associazioni nuove tra gli elementi esistenti. Per esempio chi \"pensa per immagini\" potrebbe notare elementi figurativi comuni in due esperienze che sono trascurati da chi \"pensa per parole\". Mednick partiva da un interesse clinico nella schizofrenia ed era portato ad utilizzare moderne tecniche di indagine neuropsicologica.\nNegli anni 1860-70 Eugen Bleuler, studiando la demenza precoce, ne sottoline\u00f2 quattro aspetti particolari:\nL'ipotesi naturale dopo Bleuler fu che la tendenza a formulare associazioni inusuali fosse alla base di questo disturbo, che egli battezz\u00f2 schizofrenia.\nDa altri era stato concluso che una tendenza alla iperinclusivit\u00e0 degli elementi, sino alla produzione di collegamenti improbabili, era riportata anche in studi psicometrici condotti su individui creativi. Si poteva immaginare che uno stile di pensiero schizofrenico senza l'angoscia e la destrutturazione della patologia corrispondente potesse essere alla base dell'atto creativo.\nJL Karlsson nel 1978, nel suo \"Inheritance of creative intelligence\" (Nelson-Hall, Chicago, 1978), rilev\u00f2 in Islanda una maggiore frequenza di alcune psicopatologie tra quanti venivano citati nel Who's Who, a causa della loro creativit\u00e0 rispetto agli altri menzionati.\nAlbert Rothenberg fece in seguito riferimento alla presenza di un pensiero \"allusivo\" nei soggetti creativi, capace di cogliere associazioni remote e infrequenti \"senza sentirsi disturbati\" dalla loro stranezza.\nSebbene si sia ipotizzato che a fronte di maggiori stimoli il creativo disponga di una maggiore fluidit\u00e0 o velocit\u00e0 di pensiero, niente in tal proposito \u00e8 stato dimostrato. Molto pi\u00f9 condiviso dai ricercatori \u00e8 l'elemento della disinibizione nelle associazioni. Questa di pari passo espone il soggetto a varie forme di psicopatologia."}
{"id": "15650", "revid": "767487", "url": "https://it.wikipedia.org/wiki?curid=15650", "title": "Spread spectrum", "text": "Lo spread-spectrum (in italiano spettro espanso) indica una tecnica di trasmissione in cui il segnale informativo viene trasmesso su una banda di frequenze che \u00e8 considerevolmente pi\u00f9 ampia di quella effettivamente necessaria alla trasmissione dell'informazione contenuta nel segnale originario stesso (v. trasmissioni in banda larga). Questo effetto \u00e8 ottenuto per mezzo di un sottosistema in trasmissione detto \"spreader\".\nStoria.\nL'espansione di spettro mediante il salto di frequenza (\"Frequency-hopping spread spectrum\") \u00e8 stata inventata nel giugno 1901 da Nikola Tesla nei brevetti USA 723,188 Single Document e 725,605 Single Document registrati nel marzo 1903. A Tesla venne l'idea nel 1898 dopo aver presentato il primo sommergibile al mondo radiocomandato quando fu chiaro che i segnali radio che controllavano il battello non dovevano essere \"disturbati, intercettati o messi in interferenza in qualsiasi modo.\" Nel 1942 l'attrice Hedy Lamarr e il musicista George Antheil riproposero il concetto in altro modo (brevetto USA N. 2.292.387). Ispirandosi alle pianole meccaniche a rullo, i due proponevano di utilizzare un rullo di carta con cui sincronizzare i salti di frequenza del trasmettitore e del ricevitore.\nDescrizione.\nEssenzialmente l\"'espansione di spettro\" si basa sulla relazione esistente tra la banda di un segnale, il suo modulo e il suo contenuto energetico.\nNei grafici si osserva come l'energia associata ad un segnale, le due aree colorate, aumenti se si aumenta l'occupazione in banda del segnale a parit\u00e0 di modulo.\nLo scopo principale \u00e8 migliorare il rapporto segnale/rumore eliminando il maggior numero di interferenze e consentendo l'utilizzo contemporaneo della stessa gamma di frequenze a pi\u00f9 utenti (miglioramento di efficienza spettrale); uno scopo secondario \u00e8 mimetizzare il segnale radio trasmesso abbassandone la potenza specifica e portandolo quindi a confondersi con il rumore radio di fondo in modo da sfuggire al rilevamento da parte delle stazioni di intercettazione radio.\nFondamentale per l'utilizzo delle tecnologie a espansione di spettro utilizzate nella telefonia mobile (CDMA, TDMA) \u00e8 l'algoritmo di Viterbi, che consente di ricostruire l'informazione a partire da un segnale che si presenta molto simile a rumore bianco.\nApplicazioni.\nIl salto di frequenza (FHSS), il sequenziamento diretto (DSSS), l'utilizzo di rumore pseudocasuale, il \"time scrambling\" e il \"chipping\" sono tutte tecniche a diffusione di spettro, cos\u00ec come la loro combinazione. La Ultra Wide Band o UWB (trasmissione a banda ultralarga) \u00e8 un'altra tecnica per raggiungere lo stesso scopo, basata per\u00f2 sulla trasmissione di impulsi di brevissima durata.\nTecniche di espansione di spettro, come i gi\u00e0 citati DSSS e FHSS, sono implementate nello standard IEEE 802.11 per l'utilizzo nelle reti wireless (WLAN)."}
{"id": "15653", "revid": "125670507", "url": "https://it.wikipedia.org/wiki?curid=15653", "title": "Nepal", "text": "Il Nepal (: ; in nepalese , \"Nep\u0101la\", ), ufficialmente Repubblica Federale Democratica del Nepal, \u00e8 uno stato dell'Asia meridionale di \u00a0km\u00b2 con abitanti al 2012, la cui capitale \u00e8 Katmandu, confinante a nord con la Cina (Tibet) e a sud con l'India ed \u00e8 uno Stato senza sbocco sul mare. Il territorio dello stato himalayano, compreso tra la pianura del Gange e la catena montuosa dell'Himalaya, \u00e8 prevalentemente montuoso, presenta un dislivello notevole (da 80 a 8\u00a0848\u00a0m dell'Everest, il punto pi\u00f9 alto della Terra) ed \u00e8 geograficamente parte del subcontinente indiano.\nLa capitale Katmandu, situata a circa 1\u00a0350\u00a0m d'altitudine, ha una popolazione di 850\u00a0000 abitanti e circa 1\u00a0500\u00a0000 nell'intera area metropolitana comprendente diverse citt\u00e0 e villaggi fra cui Lalitpur e Bhaktapur, estesa nella cosiddetta Valle di Katmandu, corrispondente all'alto bacino del fiume Bagmati; la citt\u00e0 di Pokhara invece, situata nella regione centrale ai piedi del massiccio dell'Annapurna, con i suoi 200\u00a0000 abitanti (circa 300\u00a0000 nell'area metropolitana) \u00e8 il secondo agglomerato urbano nepalese e precede poche altre citt\u00e0 che superano i 100\u00a0000 abitanti (Dharan, Hetauda, Butawal, Biratnagar e Birganj).\nA seguito del massacro della famiglia reale avvenuto nel 2001, nel paese inizi\u00f2 una lenta transizione politica che port\u00f2, il 28 dicembre 2007, all'approvazione da parte del parlamento nepalese di un emendamento costituzionale che permetteva la transizione dalla monarchia alla repubblica, avvenuta il 28 maggio 2008 mediante la votazione quasi unanime dell'Assemblea Costituente. Il presidente \u00e8 Bidhya Devi Bhandari. Il primo ministro \u00e8 Khadga Prasad Sharma Oli. La lingua ufficiale \u00e8 il nepalese. Circa la met\u00e0 della popolazione del paese vive con meno di 1,25 dollari statunitensi al giorno.\nStoria.\nLa storia del Nepal si perde anticamente nel mito. I primi abitanti documentati della valle di Kathmandu furono i Licchavi (VIII secolo a.C.), cui seguirono i Thakuri (IX-XII secolo d.C.) e i Malla (XIII-XVIII secolo).\nL'unificazione del paese avvenne nel 1768 ad opera di Prithvi Narayan Shah, capostipite dell'ultima dinastia regnante. Nel corso del XIX secolo il Nepal si scontr\u00f2 sia con la Cina sia con l'India britannica, riuscendo a conservare l'autonomia in cambio di tributi e cessioni territoriali. Nel 1846 il generale Jang Bahadur Rana ord\u00ec un colpo di Stato che permise alla propria famiglia di tenere le redini del governo nepalese per oltre un secolo, confinando la dinastia Shah ai margini della politica nazionale.\nNegli anni compresi tra il 1947 ed il 1951 il movimento democratico rovesci\u00f2 la famiglia Rana con il supporto dell'India, consentendo al re Tribhuvan il ritorno dall'esilio. A questi succedette il figlio Mahendra che nel 1962 band\u00ec i partiti politici ed instaur\u00f2 il sistema di governo dei \"panchayat\" (\"consigli dei cinque\").\nIl successivo monarca, Birendra, prosegu\u00ec la politica del padre vedendosi costretto dopo le proteste popolari (\"Jana Andolan\", movimento popolare) del 1990 a concedere le elezioni.\nEgli fu assassinato dal figlio Dipendra nel 2001 insieme ad altri membri della famiglia reale. In tale occasione Gyanendra, fratello minore di Birendra, fu tra i pochi sopravvissuti e sal\u00ec al trono pochi giorni di seguito. Nel 2005 Gyanendra licenzi\u00f2 il governo ed assunse direttamente il potere esecutivo, cui rinunci\u00f2 l'anno seguente per via di una nuova ondata di malcontento popolare (Loktantra Andolan, ossia movimento democratico). Da tali fatti scatur\u00ec la decisione di trattare con il movimento rivoluzionario di ispirazione maoista.\nUna parte significativa del Nepal viene vinta dalla ribellione. I maoisti espellono i rappresentanti di partiti vicini al potere, espropriano i \"capitalisti\" locali e realizzano i propri progetti di sviluppo. Gestiscono anche le proprie prigioni e i propri tribunali. Oltre alle misure coercitive, la guerriglia sta rafforzando la sua presenza a causa della sua popolarit\u00e0 tra importanti settori della societ\u00e0 nepalese, in particolare le donne, gli intoccabili e le minoranze etniche. In questo modo si elimina la discriminazione di casta, le donne ricevono pari diritti ereditari come gli uomini e i matrimoni forzati sono vietati. Inoltre, i maoisti forniscono assistenza sanitaria gratuita e partecipano a corsi di alfabetizzazione.\nNel 2006 i maoisti e il Governo nepalese raggiunsero un accordo per una Costituzione provvisoria, aprendo la via del governo e del Parlamento anche ai ribelli.\nLa legislatura \"ad interim\" ha portato all'elezione di un'Assemblea Costituente in seno alla quale \u00e8 stato discusso sia della forma di stato che della forma di governo che il Nepal dovr\u00e0 adottare.\nNel 2007 \u00e8 stato approvato dal parlamento un emendamento costituzionale che ha costituito di fatto il primo passo per la trasformazione del Nepal in una Repubblica federale.\nLe ultime elezioni sono avvenute nel 2008 sancendo, con 220 seggi su 601, la netta vittoria del partito maoista.\nDopo 240 anni di monarchia, il 23 maggio 2008 \u00e8 stata proclamata la Repubblica.\nIl 25 aprile 2015, un violento terremoto di magnitudo 7,8 ha provocato 8617 vittime accertate.\nIl 28 ottobre 2015 il Parlamento ha eletto come secondo Presidente del Nepal una donna, Bidhya Devi Bhandari, che ha avuto un importante ruolo nella scrittura della nuova carta costituzionale ed in particolare nello stabilire in costituzione delle garanzie per le donne.\nGeografia.\nIl Nepal \u00e8 posizionato tra i 26\u00b0 e i 30\u00b0 di latitudine nord e tra gli 80\u00b0 e gli 88\u00b0 di longitudine est. Il territorio ha una vaga forma trapezoidale, da est a ovest si estende per circa 850\u00a0km e da nord a sud l'estensione non supera mai i 250\u00a0km.. La superficie complessiva \u00e8 pari a km\u00b2 dei quali km\u00b2 sono terra e km\u00b2 sono acque interne. Fonti governative nepalesi dichiarano una superficie pari a km\u00b2 includendo anche i territori contesi di Kalapani, Lipulekh e Limpiyadhura.\nIl paese non ha sbocchi sul mare, confina a nord con la Cina (Regione Autonoma del Tibet) e a sud, est e ovest con l'India (da est a ovest con gli stati di Uttarakhand, Uttar Pradesh, Bihar, Bengala Occidentale e Sikkim). \nMorfologia.\nPur essendo uno Stato di dimensioni medio-piccole, il Nepal presenta una notevole variet\u00e0 di climi ed ambienti naturali. Da un punto di vista morfologico si divide in tre zone rappresentate anche nell'emblema del Paese: il \"Terai\", la fascia pi\u00f9 meridionale dello stato che corrisponde all'estremo settentrionale della pianura indo-gangetica; il \"Pahad, la zona centrale con montagne fino ai 3000 m s.l.m;\" ed infine l\"Himal\", la zona di neve perenne corrispondente alla parte settentrionale del paese, che comprende le vette della catena dell'Himalaya. Questa suddivisione in queste tre aree riguarda anche aspetti economici e socioculturali.\n\"Terai\".\nIl \"Terai\" costituisce la parte nepalese della pianura indo-gangetica, occupa una fascia di larghezza compresa tra i 25 e i 100\u00a0km nell'estremo meridionale del paese tra le pendici delle colline Shivalik e il confine con l'India. L'altitudine \u00e8 di poche centinaia di metri sopra il livello del mare, la vegetazione comprende praterie, savana, foreste di sal e zone paludose.\nIl clima \u00e8 tropicale ed \u00e8 l'area del paese con le maggiori precipitazioni. Vi risiede circa il 47% della popolazione, un'autostrada (Mahendra Rajmarg) attraversa il Terai per tutta la lunghezza del paese\n\"Pahad\".\nLa zona centrale del paese \u00e8 delimitata dalla catena della colline Shivalik e le pendici del Basso Himalaya fino alla quota di m s.l.m. e comprende la catena montuosa del Mah\u0101bh\u0101rat che \u00e8 separata dal Basso Himalaya da alcune ampie vallate. Le pi\u00f9 densamente popolate sono la valle di Katmandu soprattutto da abitanti dell'etnia Newa e quella di Pokhara.\nLa catena dei Mah\u0101bh\u0101rat Lekh, sfrangiandosi in catene minori interrotte dalle valli degli innumerevoli fiumi che scendono dall'Himalaya e dal Tibet per affluire direttamente ed indirettamente nel Gange, corre parallela all'Himalaya poco pi\u00f9 a sud di quest'ultima dall'ovest all'est di tutto il Nepal, ma si erge con vette ben inferiori ai 3\u00a0000\u00a0m (quella pi\u00f9 elevata \u00e8 di soli 2\u00a0794 metri, nel settore occidentale della catena) ed ha importanza pi\u00f9 che altro dal punto di vista climatico nel fermare una consistente quota delle precipitazioni monsoniche lungo i suoi versanti meridionali.\nQuesta zona comprende circa il 68% del territorio del paese, le colline Shivalik sono poco popolate, ricoperte dalla foresta pluviale e risultano inadatte all'agricoltura.\n\"Himal\".\nLa regione montagnosa, chiamata anche \"Parbat\" inizia dove le vette superano i m s.l.m. dalla zona supalpina fino alla zona di alta montagna. Quest'area comprende circa il 15% del territorio del paese.\nI pochi centri abitati si concentrano a fondo valle, l'allevamento e i pascoli arrivano fino a 5\u00a0000 metri di altitudine, sulle pendici meridionali le abbondanti precipitazioni dovute ai monsoni creano problemi di erosione. Per contro le pendici settentrionali hanno pochissime precipitazioni e anche la poca agricoltura di sussistenza non vi \u00e8 praticabile. La principale fonte di entrata \u00e8 il turismo, limitato dalle pochissime strade di accesso, le uniche, ancora incomplete, portano ai centri abitati di Jomsom e Muktinath.\nAl contrario della catena del Mah\u0101bh\u0101rat l'Himalaya non \u00e8 continuo lungo tutto il paese, comprende infatti venti massicci tra i quali quello del Kanchenjunga lungo il confine con il Sikkim, Mahalangur Himal che comprende l'Everest. Langtang a nord di Katmandu, l'Annapurna e il Manaslu a nord di Pokhara, pi\u00f9 a ovest il Dhaulagiri con il Kanjiroba a nord del distretto di Jumla e il Gurans Himal nell'estremo ovest.\nOrografia.\nTre dei quattordici \"ottomila\" del pianeta sono interamente compresi in territorio nepalese: il Dhaulagiri, l'Annapurna e il Manaslu. Altri quattro sono invece condivisi con la Cina: l'Everest, il Lhotse, il Makalu e il Cho Oyu. Infine il massiccio del Kangchenjunga \u00e8 condiviso con l'India. Numerose altre vette superano i 7\u00a0000 metri.\nVolendo elencare questi giganti orografici, senza peraltro essere esaustivi, si pu\u00f2 osservare che le vette principali, ordinate da ovest a est, sono le seguenti:\nIl resto dell'orografia nepalese, ancorch\u00e9 non certo trascurabile, \u00e8 insignificante, almeno in termini meramente statistici, a fronte dei giganti sopra menzionati.\nLa catena dei Mahabharat Lekh, sfrangiandosi in catene minori interrotte dalle valli degli innumerevoli fiumi che scendono dall'Himalaya e dal Tibet per affluire direttamente e indirettamente nel Gange, corre parallela all'Himalaya poco pi\u00f9 a sud di quest'ultima dall'ovest all'est di tutto il Nepal, ma si erge con vette ben inferiori ai 3\u00a0000\u00a0m (quella pi\u00f9 elevata \u00e8 di soli 2\u00a0794 metri, nel settore occidentale della catena) e ha importanza pi\u00f9 che altro dal punto di vista climatico nel fermare una consistente quota delle precipitazioni monsoniche lungo i suoi versanti meridionali.\nIdrografia.\nTutto il territorio del Nepal tributa al bacino del Gange.\nI maggiori affluenti e subaffluenti di sinistra (specie per portata d'acqua) del corso d'acqua indiano provengono quasi tutti dal Nepal. A parte i tributari minori, sostanzialmente si fa riferimento a tre bacini idrografici principali. Da occidente a oriente, nell'ordine, essi sono: il bacino del Karnali, quello del Narayani-Ga\u1e47\u1e0dak\u012b e quello del Sapt Kosi.\nEssi traggono origine dalla sezione pi\u00f9 elevata della catena dell'Himalaya, e talvolta addirittura dallo stesso altopiano del Tibet. Nel secondo caso percorrono a volte centinaia di chilometri prima d'entrare in territorio nepalese dopo essersi scavati numerose gole che tagliano la catena dell'Himalaya.\nIl loro regime \u00e8 comunque torrentizio, essendo influenzato sia dallo scioglimento delle nevi dei ghiacciai e nevai himalayani, sia dalle precipitazioni estive monsoniche: non di rado il rapporto fra le portate minime invernali e quelle estive supera le 100 volte. In estate possono verificarsi inondazioni devastanti. L'alimentazione anche nivale di questi corsi d'acqua ne garantisce, pure ad acque basse, una sempre pi\u00f9 che discreta portata.\nAll'estremit\u00e0 occidentale del Nepal scorre poi il Kati, altro fiume himalayano tributario del Gange, che marca con il suo corso quasi tutto il confine occidentale con l'India.\nEsiste infine un sistema idrografico secondario che scaturisce dalle catene montuose interne (Mahabharat o \"Middle Hills\", ecc.) caratterizzato da regime assolutamente torrentizio (con rapporti fra portate di piena e di magra anche maggiori di 1\u00a0000 volte) in dipendenza delle sole piogge monsoniche concentrate nei mesi da giugno a settembre. Le montagne da cui traggono origine questi fiumi sono troppo poco elevate (massimo 2\u00a0700\u00a0m s.l.m.) per consentire la formazione di ghiacciai. Fra questi fiumi citiamo il Bagmati, fiume sacro del Nepal (sulle sue rive, nei pressi dell'aeroporto di Kathmandu, si trova il celeberrimo sacro tempio hindu di Pashupatinath) che origina poco a nord di Kathmandu e bagna la citt\u00e0 e il suo sobborgo meridionale di Patan raccogliendo numerosi piccoli affluenti nella Valle di Kathmandu e nell'area metropolitana della capitale nepalese, prima di entrare in territorio indiano e confluire nel Gange.\nGeologia.\nL'origine della catena himalayana, insieme all'altopiano del Tibet e alle catene montuose minori, va ricercata nella collisione che avvenne all'incirca 60 milioni di anni fa tra la zolla indiana e la zolla euroasiatica (convergenti con subduzione dell'India). Durante questo processo i due continenti intrappolarono un intero mare preistorico, e i sedimenti organici in esso presenti vennero coinvolti nel processo orogenetico, al punto che ancora oggi \u00e8 possibile rinvenire ammoniti fossili nel letto del fiume Kali Gandaki, a 3\u00a0000\u00a0m di altitudine. Si possono inoltre notare altri fenomeni quali la presenza di sacche di gas naturale a un'altitudine di 3\u00a0800\u00a0m (ad esempio il \"fuoco sacro\" di Muktinath, fiammelle che da tempo immemore ardono in alcuni anfratti nella roccia).\nLa teoria della collisione continentale risulta anche suffragata dal ritrovamento sulla catena himalayana della tipica sequenza di rocce di tipo ofiolitico.\nClima.\nIl paese \u00e8 caratterizzato da un clima subtropicale, che presenta principalmente due fasi stagionali: la stagione delle piogge (da giugno a fine settembre) e la stagione secca (il resto dell'anno). Questa alternanza \u00e8 dovuta alla presenza dei monsoni, i venti periodici caratteristici dell'Asia meridionale e sudorientale.\nIl monsone estivo spira dall'oceano Indiano verso il continente caricandosi di umidit\u00e0 e portando la pioggia, mentre quello invernale spira dall'arido altopiano del Tibet verso l'oceano, dando origine a un cielo terso e a un clima secco.\nVi possono essere delle forti escursioni termiche tra estate e inverno ma, data la variabilit\u00e0 del territorio, \u00e8 anche assai facile che una certa zona presenti un microclima diverso da un'altra.\nIl mese pi\u00f9 caldo \u00e8 maggio, al termine della stagione secca. Il periodo in cui la natura \u00e8 pi\u00f9 rigogliosa \u00e8 invece l'autunno (all'incirca ottobre e novembre), quando le piogge sono ormai terminate e il clima \u00e8 divenuto mite.\nSociet\u00e0.\nSi segnala comunque che la popolazione \u00e8 in forte crescita, al punto che si ritiene ampiamente superata la soglia dei 26\u00a0000\u00a0000 di abitanti.\nEtnie.\nIn Nepal sono censiti ufficialmente pi\u00f9 di 100 gruppi etnici o castali. Di questi, ben 11 superano il 2% della popolazione e le 500\u00a0000 persone, ma nessuno si avvicina al 20%.\nAltri gruppi etnici sono: Rai, Gurung, Limbu, Bhote/Sherpa, Thakali, Kulung.\nReligione.\nGli ultimi dati ufficiali relativi alla composizione percentuale della popolazione suddivisa per credo religioso risalgono al censimento ufficiale del 2001 e sono i seguenti:\nVa precisato tuttavia che si tratta di dati in continua evoluzione, che stanno portando a un aumento dell'induismo (ormai prossimo al 90%) a detrimento sia del buddhismo, sia dell'Islam e dell'animismo. Peraltro si sta assistendo a un certo aumento della religione cristiana (cattolica e protestante), che in trent'anni \u00e8 passata da 2\u00a0541 fedeli, secondo il censimento del 1971, a pi\u00f9 di 100\u00a0000, secondo il censimento del 2001.\nIl Nepal era fino al 2006 l'unico Stato al mondo ad adottare l'induismo come religione ufficiale. In seguito \u00e8 stata proclamata la laicit\u00e0 dello Stato con risoluzione parlamentare. L'ex sovrano \u00e8 tuttora considerato da alcuni tradizionalisti una manifestazione del dio Visn\u00f9.\nAnche se la maggioranza della popolazione professa l'induismo, \u00e8 diffuso anche il buddhismo, in particolare della corrente tibetana Vajrayana. In alcune aree rurali si praticano anche il B\u00f6n (forma di sciamanesimo) e l'animismo (ad esempio la religione dei Kiranti).\nNessun culto (con l'eccezione dei monoteismi) ne esclude automaticamente un altro, e talvolta risulta difficile distinguerne le singole caratteristiche. Il sincretismo \u00e8 diffuso in particolar modo tra i culti induisti, buddhisti, animisti e sciamanici.\nLingue.\nIn Nepal si contano 123 lingue di diversa matrice: indoeuropea, sinotibetana, austroasiatica e dravidica; mentre il kusunda non ha alcuna relazione genetica con altri ceppi linguistici.\nLa lingua ufficiale \u00e8 il nepalese, parlato dal 48,61% della popolazione, affiancato da numerose altre lingue che possono essere ufficializzate a livello provinciale. Tuttavia l'inglese, pur non avendo un riconoscimento formale, si \u00e8 imposto come lingua franca per motivi pratici legati al commercio e al turismo, ma \u00e8 escluso dalle sedi istituzionali ufficiali.\nDi seguito sono elencate le lingue principali parlate in Nepal: nepalese, maithili, bhojpuri, tharu, avadhi, rajbanshi, hindi, urdu, tamang, Nepal Bhasa (Newari), magar, rai/kiranti, gurung, limbu, bhote/sherpa, sunuwar, danuwar, thakali, satar, santhal e altre lingue minori.\nOrdinamento dello Stato.\nSuddivisioni amministrative.\nDall'entrata in vigore della Costituzione del 2015 e quindi dall'introduzione del federalismo il paese \u00e8 suddiviso in sette provincie che assumono il ruolo di stati federati.\nLe provincie sono a loro volta suddivise in distretti, questi sono complessivamente 77 e sono ulteriormente divisi in municipalit\u00e0, queste possono essere urbane (293) oppure municipalit\u00e0 rurali (in nepalese \u0917\u093e\u0909\u0901\u092a\u093e\u0932\u093f\u0915\u093e, traslitterato in Gaunpaulika) che sono 460.\nCitt\u00e0 principali.\nTra le municipalit\u00e0 urbane, in base al numero di abitanti e alla presenza di infrastrutture, sei sono classificate come citt\u00e0 metropolitane e undici come citt\u00e0 sub-metropolitane.\nCitt\u00e0 metropolitane (\u092e\u0939\u093e\u0928\u0917\u0930\u092a\u093e\u0932\u093f\u0915\u093e).\nIn grassetto i capoluoghi di provincia, in corsivo la capitale.\nIstituzioni.\nL'assetto statale risulta provvisorio. Attualmente il Parlamento del Nepal \u00e8 attivo in funzione di Assemblea Costituente, la cui elezione \u00e8 avvenuta il 10 aprile 2008.\nIl passaggio dalla monarchia alla repubblica \u00e8 avvenuto il 28 maggio 2008.\nLa carica pi\u00f9 alta \u00e8 quella del Presidente della Repubblica, che detiene poteri cerimoniali unitamente al comando delle forze armate e alla facolt\u00e0 di proclamare lo Stato d'emergenza. L'attuale presidente \u00e8 Bidhya Devi Bhandari, in carica dal 29 ottobre 2015. La carica di vicepresidente, ricoperta da Paramananda Jha, \u00e8 istituita con le funzioni di coordinare e supportare l'attivit\u00e0 del presidente.\nIl Primo ministro detiene invece la carica con i maggiori poteri, essendo a capo del potere esecutivo. L'attuale Primo ministro \u00e8 Pushpa Kamal Dahal, in carica dal 3 agosto 2016.\nSistema sanitario.\nIl sistema sanitario pubblico nepalese \u00e8 fortemente carente rispetto alle esigenze della popolazione. L'ospedale Bir di Kathmandu \u00e8, con i suoi 458 posti letto, uno dei pi\u00f9 capienti del paese.\nEsiste inoltre un sistema di cliniche private.\nPolitica.\nDiritti civili.\nStoricamente in Nepal le libert\u00e0 civili sono state limitate, ma il governo non \u00e8 mai stato considerato come uno delle peggiori nazioni violatrici dei diritti umani in genere; purtuttavia tali violazioni sono notevolmente aumentate a partire da quando si \u00e8 verificata una vera e propria escalation nel conflitto civile della met\u00e0 degli anni 2000 e che ha coinvolto l'intero paese. Le forze di sicurezza, anche prima della cosiddetta \"guerra civile del Nepal\" (contrapponente forze filo-monarchiche alla guerriglia di stampo maoista tra il 1996-2007 a fasi alterne) sono state accusate d'un numero consistente di violazioni dei diritti umani.\nSecondo le Nazioni Unite il Nepal \u00e8 leader mondiale nei sequestri e detenzioni arbitrarie da parte delle forze speciali di sicurezza, soprattutto a seguito del conflitto civile sempre pi\u00f9 acceso negli anni 2001-2007; il conflitto tra il Partito Comunista Unificato del Nepal (maoista) e le forze governative ha portato a numerose accuse di violazioni dei diritti umani da entrambe le parti, con la maggior parte delle vittime tra i civili disarmati non combattenti: i maoisti nepalesi sono stati accusati di torture illegali, uccisioni gratuite e migliaia di rapimenti a scopo estorsivo o per motivi di lotta politica.\nD'altro canto anche le forze governative sono state accusate di sparizioni illegali, uccisioni ed arresti arbitrari, torture, oltre che di ostacolare le relative indagini giudiziarie compiute dalle organizzazioni a favore dei diritti dell'uomo, il tutto con l'impunit\u00e0 concessa loro dal sistema di potere. Tuttavia un terzo circa delle persone rapite (e/o scomparse) dalle forze di sicurezza sono state rilasciate dopo mesi di detenzione segreta, fino a che nel luglio 2004 il governo centrale ha creato una commissione per l'individuazione dei cittadini svaniti nel nulla.\nAl di fuori delle problematiche riguardanti il conflitto le libert\u00e0 civili sono abbastanza tenui con frequenti casi di violazioni: vi sono discriminazioni basate sulla casta di nascita, sul genere sessuale e sull'etnia di appartenenza; con una presenza pervasiva pure di violenza domestica, lavoro forzato e sfruttamento della prostituzione anche minorile. Diverse organizzazioni sono nate per cercar di rispondere positivamente alle esigenze delle persone che vengono a subire e soffrire di tali discriminazioni.\nEppure, nonostante tutto, le libert\u00e0 civili fondamentali, prima fra tutte la libert\u00e0 di parola e libert\u00e0 di espressione, libert\u00e0 di stampa e riunione in assemblee sono state gravemente ridotte per volere del re Gyanendra del Nepal a seguito della sospensione della carta costituzionale del paese nel febbraio 2005. Il governo \u00e8 stato anche criticato per aver ratificato tutti i trattati e le convenzioni riguardanti i diritti umani, ma di non averli in seguito incorporati nel sistema giudiziario nazionale tramite leggi adeguate.\nNon esistono difatti ancora leggi specifiche n\u00e9 contro la violenza domestica n\u00e9 tanto meno contro la tortura da parte delle forze di polizia, accusate d'eccessiva corruzione ed utilizzo di metodi poco ortodossi nella repressione del dissenso politico. A causa della scarsa ampiezza nei mezzi di comunicazione, appena si esce un po' dal territorio sotto la diretta competenza della capitale Katmandu, la polizia ha spesso un'enorme autonomia e discrezionalit\u00e0 nella gestione delle questioni di ordine pubblico e spesso lo fanno in modi non coerenti con la legge.\nPolitica estera.\nIl Nepal ha tradizionalmente portato avanti una politica non-allineata e gode di relazioni amichevoli con paesi vicini. Senza sbocchi al mare, il paese mantiene buone relazioni con la Repubblica Popolare Cinese. La relazione con l'India procede a fasi alterne.\nCostituzionalmente, la politica estera deve essere guidata da \u00abi principi della Carta delle Nazioni Unite, non-allineamento, Panchsheel (Cinque Principi di Coesistenza Pacifica), diritto internazionale ed il valore della pace mondiale\u00bb. In pratica, la politica estera del Nepal si \u00e8 indirizzata non verso l'influenza internazionale, ma verso la preservazione dell'autonomia e a questioni interne, economiche e di sicurezza. Le relazioni pi\u00f9 sostanziali sono forse quelle con istituzioni economiche internazionali, come ad esempio l'Asian Development Bank, il Fondo Monetario Internazionale, la Banca Mondiale e la SAARC. Il Nepal ha anche forti relazioni economiche multilaterali con i principali fornitori di aiuti economici e militari, tra i quali Francia, Germania, Giappone, Malesia, Svizzera e Stati Uniti ed in particolare con il Regno Unito, con il quale i legami militari risalgono al Diciannovesimo Secolo. Le relazioni esterne del paese sono in primo luogo gestite dal Ministero degli Affari Esteri del Nepal.\nL'attuale ministro degli esteri \u00e8 Krishna Bahadur Mahara.\nPolitica interna.\nNel 2006, dopo il periodo di governo autoritario di re Gyanendra, il \"Comitato per la redazione della Costituzione provvisoria\" ha presentato una bozza di Carta fondamentale nella quale si propone fra l'altro che:\nLa politica interna del periodo attuale \u00e8 volta perlopi\u00f9 a costruire il nuovo assetto repubblicano dello Stato, a gestire l'assimilazione degli ex guerriglieri maoisti come forza politica \"regolare\" e a mantenere la coesione della coalizione di governo. Il 3 febbraio 2011, dopo 7 mesi di crisi politica, il parlamento ha eletto nuovo primo ministro Jhalanath Khanal, presidente del Partito comunista unificato marxista-leninista.\nPartiti politici.\nLa vita politica nepalese \u00e8 tradizionalmente personalistica e settaria, con conseguenti scissioni e riunificazioni: da ci\u00f2 l'elevato numero di partiti politici, che possono essere ricondotti alle seguenti grandi aree ideologiche:\nI principali partiti politici nepalesi sono:\nI primi della lista precedente costituivano quella che fu tra il 2006 ed il 2009 l\"'alleanza dei sette partiti\" (gli \"otto partiti\" quando si \u00e8 aggiunto in seguito il partito maoista), che si \u00e8 opposta alla linea politica decretata dal re Gyanendra ottenendo la restaurazione della democrazia.\nEconomia.\nRisorse.\nLe principali risorse economiche del Nepal sono costituite dall'agricoltura e dal turismo. Gli aiuti economici internazionali costituiscono una parte non trascurabile del bilancio nazionale pur giungendo a destinazione solo in basse percentuali data la burocrazia farraginosa e l'elevata corruzione della classe dirigente.\nIl Nepal non \u00e8 un paese industrializzato data la carenza di infrastrutture che potrebbero permettere lo sviluppo di questo settore: neppure l'esiguo fabbisogno interno di energia elettrica \u00e8 pienamente soddisfatto, anche se sono state recentemente costruite alcune centrali idroelettriche sui fiumi Kali Gandaki e Bhote Koshi, progetti realizzati perlopi\u00f9 da imprese cinesi e indiane.\nIl mercato dei servizi non costituisce una voce significativa nell'economia nepalese, ad eccezione delle attivit\u00e0 legate al turismo.L'introduzione dell'informatica nella societ\u00e0 nepalese non \u00e8 ancora rilevante, neppure nel settore della pubblica amministrazione. La capitale rappresenta sostanzialmente un'eccezione nel quadro della sostanziale arretratezza delle reti di comunicazione.\nTrasporti.\nIl Nepal, paese quasi totalmente montuoso e privo di sbocchi sul mare, non dispone n\u00e9 di porti marittimi n\u00e9 di autostrade.Le ferrovie ammontano a 59\u00a0km, un'unica linea collegata con l'India che interessa una piccola zona del Terai prossima al confine.Le cinque principali vie di comunicazione sono denominate \"r\u0101jam\u0101rga\" (strade reali). In totale vi sono 4617\u00a0km di percorsi stradali asfaltati e 11288\u00a0km di percorsi in ghiaia o terra battuta (2001). Si nota peraltro la mancanza di un programma organico di manutenzione delle reti viarie, che talora risultano in uno stato di trascuratezza. Alcune grandi arterie della capitale come Kantipath sfuggono parzialmente a questa regola. Il traffico veicolare, perlomeno nella capitale, risulta caotico ed \u00e8 costituito in maggioranza da veicoli a motore obsoleti ed inquinanti. Il traffico urbano a motore convive con un intenso traffico pedonale di biciclette e risci\u00f2. Nelle campagne lo stato delle strade permette in genere una velocit\u00e0 assai limitata.\nL'unico scalo aeroportuale internazionale \u00e8 il \"Tribhuvana antharr\u0101\u1e63\u1e6driya vim\u0101nasthala\" (aeroporto internazionale \"Tribhuvan\") di Kathmandu, con un traffico modesto rispetto ai parametri internazionali (poche centinaia di migliaia di passeggeri all'anno). Vi sono inoltre numerosi aeroporti locali, specie nelle localit\u00e0 montane, perch\u00e9 esse sono in genere servite solo dalle mulattiere.\nI servizi di trasporto mediante autobus sono molto diffusi ed utilizzati. Specie nei periodi di festivit\u00e0 e di maggiore affollamento \u00e8 diffuso l'uso improprio del tetto per il trasporto dei passeggeri.\nLe direttrici principali (\u0930\u093e\u091c\u092e\u093e\u0930\u094d\u0917 - \"r\u0101jam\u0101rga\") sono:\nNel settembre 2005 era stata proposta la costruzione di un collegamento ferroviario elettrificato tra Birganj e Tatopani, attraversando il Nepal dal confine indiano a quello cinese (Tibet), con l'eventuale possibilit\u00e0 di effettuare un collegamento con la Ferrovia del Qingzang (Lhasa-Golmud).\nTurismo.\nIl turismo (specie quello montano e culturale) \u00e8 una risorsa rilevante per il paese, soprattutto per le riserve di valuta convertibile. Dal 2000 in poi \u00e8 aumentato il turismo sportivo e avventuroso (parapendio, rafting).\nIl Nepal dispone di ingenti vestigia storico-artistiche (i centri storici delle principali localit\u00e0 della valle di Kathmandu sono tutelati dell'UNESCO), tuttavia in buona parte distrutte dal sisma del 25 aprile 2015, e di un ambiente naturale ancora in gran parte non urbanizzato.\nAmbiente.\nDal punto di vista naturalistico sono tutelate le seguenti aree:\nCultura.\nMotto nazionale: \u091c\u0928\u0928\u0940 \u091c\u0928\u094d\u092e\u092d\u0942\u092e\u093f\u0937\u094d\u091a \u0938\u094d\u0935\u0930\u094d\u0917\u093e\u0926\u092a\u093f \u0917\u0930\u093f\u092f\u0938\u093f - \"Janan\u012b Janmabh\u016bmi\u1e63ca Svarg\u0101dapi Gariyasi\" (Madre e Madrepatria valgono pi\u00f9 del Regno dei Cieli).\nLa cultura nepalese pu\u00f2 risultare, a seconda del gruppo etnico considerato, assai simile alla cultura indiana o tibetana. Le affinit\u00e0 si possono notare nell'abbigliamento, nel e nella lingua. La cultura tradizionale trova inoltre espressione nella danza e nella musica, in particolar modo durante le festivit\u00e0 religiose.\nIl calendario ufficiale \u00e8 il Vikram Samvat, in anticipo di 56,7 anni rispetto al calendario gregoriano.\nMedia.\nL'emittente radiofonica pubblica Radio Nepal, fondata nel 1951, trasmette in modulazione di frequenza, onde medie ed onde corte. Vi sono inoltre decine di stazioni radio private, molte delle quali trasmettono solo localmente.\nLa televisione \u00e8 stata introdotta nel 1980 e attualmente vi sono sei canali: due gestiti dal trasmettitore pubblico \"Nep\u0101la \u1e6delibhijana\" (NTV 1 e NTV 2 Metro) e quattro privati (Kantipur Television, Image Channel, Channel Nepal e Nepal 1).\nArte.\nLe prime testimonianze artistiche Nepalesi risalgono all'epoca dei Lichhavi (secoli IV-VI d.C.) ma la maggior parte delle vestigia della valle di Kathmandu risale al periodo Malla (secoli XIV-XVIII d.C.), e i centri storici di Kathmandu, Patan e Bhaktapur sono buoni esempi della corrente artistica di quel periodo.\nGeneralmente le figure di \"stile Nevari\" risultano flessuose, floreali, tondeggianti e quasi \"barocche\" secondo l'occhio europeo. Esse sono rigidamente codificate e trovano le loro lontane radici nello \"stile Gupta\" indiano.\nArchitettura.\nUna particolarit\u00e0 architettonica del Nepal \u00e8 la pagoda, struttura che \u00e8 anche comune a molti paesi dell'Asia orientale come Cina o Giappone anche se in forme diverse. Secondo la tradizione, si tramanda che il suo inventore fu l'architetto nepalese Araniko, vissuto nel XIII secolo, e che la sua arte fu poi esportata con fortuna in gran parte dell'estremo oriente.\nPatrimoni dell'umanit\u00e0.\nLa Repubblica del Nepal, grazie anche al suo importante bagaglio di beni culturali, dispone di 4 dei suoi siti entrati a far parte della Lista dei patrimoni dell'umanit\u00e0 dell'UNESCO:\nProduzione letteraria.\nLa produzione letteraria nepalese del xx secolo si afferma con autori come Bishweshwar Prasad Koirala e Manjushree Thapa, autrice di romanzi aventi come tema lo sfondo sociale e politico nepalese.\nMusica.\nIn campo musicale tra le cantanti che si sono distinte nel corso del XXI secolo ricordiamo Sashi Rawal e, tra le altri cantanti Ani Choying Drolma.\nTradizioni.\nFestivit\u00e0 nazionale.\n29 maggio: \u0917\u0923\u0924\u0928\u094d\u0924\u094d\u0930 \u0926\u093f\u0928: Ganatantra Diwas: Anniversario della istituzione della Repubblica Nepalese, nel 2008\nAltre festivit\u00e0.\nLe festivit\u00e0 nepalesi sono legate perlopi\u00f9 alle religioni ind\u00f9 e buddhista: di seguito ve ne sono alcune fra le pi\u00f9 significative, tenendo conto che l'anno nepalese (calendario \"Vikram Samvat\") inizia verso la met\u00e0 di aprile.\nGastronomia.\nLa cucina nepalese varia in base ad ogni etnia, che conserva le proprie tradizioni culinarie. Alcuni cibi che vengono consumati indifferentemente a livello nazionale, come il \"dal bhat\" (lenticchie e riso), spesso accompagnato dalla verdura a vapore (\"tarkari\"). \u00c8 diffuso il consumo di carne di bufalo e di volatili da cortile, anche se gli ind\u00f9 e i buddhisti osservanti sono tendenzialmente vegetariani.\nLa bevanda per eccellenza \u00e8 il t\u00e8 (\u091a\u093e\u092f \"c\u0101ya\", pron. It.:\"ciai\"): in Nepal si beve frequentemente quello di produzione nazionale, molto fermentato e seccato in piccoli grani. Si consuma anche il latte, base per la produzione del \"lassi\" (bevanda rinfrescante) e dello yogurt.\nNelle zone himalayane prevale invece la cucina tibetana, ovvero \"tsampa\" (farina d'orzo impastata con t\u00e8 o acqua), \"momo\" (ravioli di farina d'orzo ripieni di carne, patate o verdura) e \"chaang\" (birra d'orzo).\nSport.\nNel 2017, in virt\u00f9 del poco spazio e dell'esiguo costo dell'attrezzatura necessaria, la pallavolo \u00e8 stata dichiarata sport nazionale soppiantando gli sport tradizionali del dandi biyo e del kabaddi ancora diffusi nelle aree rurali.\nDiffusi anche il cricket e il calcio di cui \u00e8 organizzato anche un campionato nazionale, la nazionale di calcio del Nepal, partecipa regolarmente alla Coppa della federazione calcistica dell'Asia meridionale senza ottenere per\u00f2 grandi risultati. Per contro la nazionale di cricket ottiene sempre ottimi piazzamenti nelle competizioni dell'International Cricket Council. Il Nepal ha vinto diverse medaglie nelle arti marziali e nell'atletica leggera nei Giochi dell'Asia meridionale e alcune nei Giochi asiatici. Non ha mai vinto una medaglia olimpica.\nL'unico stadio internazionale \u00e8 la struttura polifunzionale Dasharath Rangasala a Katmandu che dopo la ristrutturazione in seguito ai danni del terremoto del 2015 ha una capienza di 15.000 spettatori e ospita le partite delle squadre nazionali maschili e femminili. Le competizioni di cricket si svolgono invece presso il Tribhuvan University International Cricket Ground nella citt\u00e0 di Kirtipur, poco distante da Katmandu. Nel 2018, al decimo World Bodybuilding and Physique Championship, Maheshwar Maharjan ottiene la medaglia d'oro.\nLa prima scalata dell'Everest.\nIl 29 maggio 1953 per il Nepal \u00e8 una data memorabile: l'alpinista neozelandese Edmund Hillary assieme allo sherpa nepalese Tenzing Norgay riuscirono a raggiungere per primi la vetta del monte Everest, la montagna pi\u00f9 alta del mondo: dopo questa impresa, tra l'altro, Tenzing Norgay venne celebrato in Nepal con glorie e onori. La prima donna nepalese a raggiungere la vetta del Monte Everest fu Pasang Lhamu Sherpa."}
{"id": "15654", "revid": "1087849", "url": "https://it.wikipedia.org/wiki?curid=15654", "title": "Sherpa", "text": "Gli sherpa, anche nell'adattamento scerpa, sono un gruppo etnico delle montagne del Nepal con una popolazione complessiva nel 2002 di 154.622 individui, di cui 129.771 parlavano la lingua sherpa. \nPer estensione il nome sherpa si applica alle guide ed ai portatori di alta quota ingaggiati per le spedizioni himalayane anche se provenienti da altre etnie come rai, tamang, gurung.\nNegli ultimi anni tale termine viene usato per indicare anche i funzionari che preparano gli incontri internazionali tra capi di Stato o di governo e che stilano le bozze delle conclusioni. Il loro lavoro \u00e8 il pi\u00f9 oneroso, mentre il merito degli accordi spetta ai governanti. Lo stesso accade nelle spedizioni in alta quota dove gli sherpa trasportano i carichi pi\u00f9 pesanti e mettono in sicurezza i percorsi consentendo agli alpinisti di raggiungere le vette.\nOrigine.\nGli sherpa vivono nella zona orientale del Nepal. Per rintracciare la loro origine occorre risalire molti secoli nel passato, quando un primo gruppo etnico che risiedeva nel Tibet orientale decise, non si sa bene sotto effetto di quale spinta, di trasferirsi a sud della catena himalayana. L'origine tibetana degli sherpa appare evidente non solo per i tratti somatici e per le affinit\u00e0 dei linguaggi, ma altres\u00ec per la loro cultura e per la loro fede religiosa.\nMolto di frequente, studiando la storia dei popoli, ci si imbatte in queste migrazioni che hanno spinto intere comunit\u00e0 a trovare rifugio tra le montagne dove il clima \u00e8 pi\u00f9 ostile, l'isolamento dal resto del mondo \u00e8 completo, l'ambiente \u00e8 permeato dalle ataviche paure delle forze scatenate della natura. Ci\u00f2 \u00e8 avvenuto anche per gli sherpa che, dalle regioni del Tibet con un clima relativamente temperato anche se di alta quota, si sono insediati in zone molto pi\u00f9 aspre e montagnose della loro patria di origine.\nA quella prima lontana migrazione, altre ne sono seguite nel corso dei secoli e anche recentemente, dopo l'occupazione del Tibet da parte dei cinesi (1950 - 1959), migliaia di profughi tibetani che avevano visto distruggere i loro templi ed i loro monasteri dai nuovi occupanti, si sono riversati nella regione del Khumbu dove sono stati accettati dagli sherpa ivi residenti, anche se per il momento non si sono ancora definitivamente integrati.\nGli sherpa, che sono un popolo e non \"portatori di alta quota\", come taluno erroneamente crede, si sono dati da soli questo nome (sherpa o \"shar - pa\" = uomini dell'est), per distinguersi dalle altre popolazioni del Nepal provenienti dal Tibet e che i nepalesi, con un sottinteso significato spregiativo, chiamavano \"bhutia\".\nIl loro congenito adattamento alle grandi altezze e la circostanza di abitare ai piedi dei colossi himalayani li pose in condizioni di privilegio, nei confronti di altre etnie, allorch\u00e9 si dovettero reclutare i portatori d'alta quota necessari per le prime spedizioni alpinistiche \"pesanti\" degli anni cinquanta e sessanta. Il loro carattere socievole, la loro resistenza alla fatica e la specializzazione che essi acquisirono svolgendo tale attivit\u00e0, spiegano la preferenza che a tutt'oggi viene loro data non solo per le spedizioni alpinistiche vere e proprie, ma altres\u00ec per svolgere le mansioni di accompagnatori e portatori in occasione delle spedizioni. Tali circostanze chiariscono l'equivoco relativo al significato del loro nome.\nDistribuzione.\nRisiedono prevalentemente nella regione del Solu-Khumbu a sud dell'Everest e nella valle Rolwaling su una superficie di oltre 6.000\u00a0km\u00b2 (un quarto della Lombardia). Costituiscono un gruppo etnico molto omogeneo non solo perch\u00e9 rimasto isolato dal resto del mondo sino a pochi decenni fa, ma anche in virt\u00f9 della consuetudine tribale che imponeva matrimoni endogamici di etnia ed esogamici di clan (che sono in numero di 18). Il centro della vita e della cultura sherpa \u00e8 costituito dalla triade di villaggi di Khunde, Khumjung e Namche Bazar, anche se quest'ultimo \u00e8 normalmente considerato la capitale morale degli sherpa, grazie alla sua posizione di passaggio obbligato delle antiche carovaniere di un tempo e all'afflusso dei turisti negli ultimi anni.\nAttivit\u00e0.\nSino alla met\u00e0 del secolo scorso, le fonti di sussistenza erano tre: l'agricoltura, l'allevamento del bestiame ed il trasporto delle merci dal Nepal al Tibet e viceversa. Dopo l'occupazione cinese del Tibet e la quasi contemporanea apertura delle frontiere nepalesi al resto del mondo, tale ultima attivit\u00e0 cess\u00f2 completamente, ma fu sostituita da una nuova forma di guadagno: il trasporto dei materiali per i turisti non solo in alta montagna. All'inizio fu l'avvicendarsi delle spedizioni alpinistiche lanciate alla conquista delle pi\u00f9 alte vette del mondo; in seguito fu il gran numero di escursionisti che ogni anno risalgono la valle del Khumbu per raggiungere il campo base dell'Everest. Dal 2014 il Governo Nepalese ha emanato una direttiva imponendo agli scalatori il riportare a valle della loro immondizia compresi gli escrementi che compromettono i delicati equilibri ecologici della zona, anche questo ingrato compito viene affidato agli sherpa.\nAmbiente.\nL'estensione altimetrica degli insediamenti e delle coltivazioni \u00e8 compresa tra i 2.000 ed i 4.000 metri, in una zona che potremmo chiamare subalpina, caratterizzata da grandi foreste di conifere e di rododendri arborei nella parte inferiore, e con presenza di ampi spazi arbustivi alle quote pi\u00f9 alte. Al di sopra dei 4.000 si trova il cosiddetto deserto alpino, con una vegetazione tipica di magri pasti e rari arbusti, dove esistono solo insediamenti stagionali per il pascolo degli armenti. Il clima \u00e8 rigido, di tipo alpino con forti sbalzi termici diurni. Le condizioni meteorologiche sono determinate dai monsoni, venti stagionali umidi, provenienti dall'Oceano Indiano, che originano una stagione di abbondanti piogge da giugno a settembre.\nCultura.\nUna delle caratteristiche fondamentali \u00ecnsite alla base della cultura sherpa, \u00e8 il grande rispetto della dignit\u00e0 degli esseri umani. Anche quando un individuo infrange vistosamente il codice morale, ci\u00f2 viene considerato come una faccenda che riguarda lui solo e non deve dare motivo, per nessuna ragione, al pubblico disprezzo. Per gli sherpa non \u00e8 importante avere una personalit\u00e0 eroica, bens\u00ec essere miti e prudenti; non conta avere grandi ricchezze, bens\u00ec essere disposti a dividerle con chi ha bisogno di aiuto o a dimostrare la propria generosit\u00e0 ed ospitalit\u00e0 in occasione di feste e di manifestazioni religiose. Questi sono gli attributi che riscuotono il consenso della comunit\u00e0 ed aumentano il prestigio dell'individuo.\nCaste.\nPresso gli sherpa esiste una distinzione di casta: per gli schiavi liberati ed i loro discendenti (la schiavit\u00f9 in Nepal venne abolita ufficialmente nel 1926), e per le popolazioni immigrate recentemente dal Tibet, dette \"khamendeu\".\nUno sherpa pu\u00f2 sedersi a tavola con un \"khamendeu\", ma non pu\u00f2 bere dallo stesso bicchiere; il matrimonio di una persona con un \"khamendeu\" degrada automaticamente alla classe inferiore la persona stessa ed i suoi figli. Vi \u00e8 inoltre una grande differenza tra i costumi e il modo di vivere delle donne e degli uomini.\nTratti evolutivi.\nQuesta popolazione presenta i tratti tipici degli andini, ovvero: polmoni particolarmente voluminosi, assenza di iperventilazione, ed un'alta concentrazione di emoglobina; tutte caratteristiche che permettono di vivere pi\u00f9 facilmente sopra i 3.000 metri di quota, dove l'ossigeno \u00e8 circa il 70% di quello a livello del mare. Vi \u00e8 per\u00f2 un dibattito su tali peculiarit\u00e0: da una parte si propende per una teoria evolutiva, esse dovrebbero essere dovute allo stanziamento di questa popolazione da molto tempo in zone cos\u00ec difficili, dall'altra parte si crede che siano dovute ad uno sviluppo durante l'infanzia e che divengano irreversibili in et\u00e0 adulta."}
{"id": "15658", "revid": "4", "url": "https://it.wikipedia.org/wiki?curid=15658", "title": "NNTP", "text": ""}
{"id": "15659", "revid": "643311", "url": "https://it.wikipedia.org/wiki?curid=15659", "title": "Everest", "text": "Il monte Everest (pron. ) \u00e8 la vetta pi\u00f9 alta del continente asiatico e della Terra con la sua altitudine di , situato nella catena dell'Himalaya assieme ad altri ottomila, al confine fra Cina e Nepal, rientrando dunque nelle cosiddette Sette Vette del Pianeta.\nDescrizione.\nToponimo.\nIl monte \u00e8 chiamato \"Chomolungma\" (madre dell'universo) in tibetano e \"Zhumulangma\" (\u73e0\u7a46\u6717\u746a\u5cf0 pinyin: Zh\u016bm\u00f9l\u01cengm\u01ce F\u0113ng) in cinese. Il nome nepalese \u00e8 \"Sagaram\u0101th\u0101\" (\u0938\u0917\u0930\u092e\u093e\u0925\u093e, in sanscrito \"dio del cielo\"), ideato dallo storico nepalese Baburam Acharya e adottato ufficialmente dal governo del Nepal all'inizio negli anni sessanta. Nel 1852 venne chiamato \"Cima XV\". Il nome comunemente usato oggi fu introdotto nel 1865 dall'inglese Andrew Waugh, topografo generale dell'India, in onore del suo predecessore Sir George Everest, che al servizio della corona britannica lavor\u00f2 per molti anni come responsabile dei geografi britannici in India.\nConformazione.\nL'Everest ha la forma di una piramide, con tre pareti (nord, est e sud-ovest) e tre creste (nord-est, sud-est e ovest). La linea di confine tra Cina e Nepal passa lungo le creste ovest e sud-est, quindi solo la parete sud-ovest \u00e8 nepalese.\nLe tre pareti sono:\nLe tre creste sono:\nAltezza.\nLa storia della misurazione della quota del monte Everest (e di altre grandi montagne dell'Himalaya e del Karakorum), parte da un articolo di Alexander von Humboldt nel 1816 su \"Annales de Chemie et de Physique\", che per primo si interessa dell'altezza delle montagne himalayane. Nel frattempo, si era gi\u00e0 avviata la ciclopica campagna di misurazioni e livellazioni topografiche che durer\u00e0 oltre 60 anni (dal 1802 al 1866), nota con il nome di GTS (\"Great Trigonometrical Survey\"), effettuata dagli inglesi del Survey of India, che rilevano (per finalit\u00e0 non solo conoscitive ma anche di controllo dei territori occupati) tutta la penisola indiana per arrivare fino alle lontane montagne. Nel 1852 un operatore indiano del Survey, Radhanath Sikdar, nel verificare i complessi calcoli sulle osservazioni strumentali eseguite dall\u2019osservatorio nei pressi di Kathmandu, individua per la prima volta tra le lontane vette dell'Himalaya una cima, che era stata denominata Peak XV, come la montagna pi\u00f9 elevata e (con incredibile precisione per la grande distanza della misura) le attribuisce la quota di 29.002\u00a0ft / 8.840\u00a0m. Questa misura viene ufficializzata nel 1856, e nel 1865 al Peak XV viene attribuito il nome di monte Everest, in onore di George Everest, British Surveyor General del GTS dal 1830 al 1843.\nDifficolt\u00e0 di misura.\nNel comprendere la difficolt\u00e0 della misura, va considerato in primo luogo che le misure di quota vengono effettuate riferendosi al livello del mare, una superficie tuttavia \"dinamica\" che cambia giornalmente (maree) e da stagione a stagione, e che sta lentamente aumentando anno dopo anno. Si potrebbe dire che si tratta di una superficie di per s\u00e9 piuttosto inadatta ad essere presa come riferimento, se non fosse che \u00e8 tuttora il riferimento pi\u00f9 semplice per una misura di quota. Nel caso di una montagna va inoltre considerato il problema di quanto essa sia lontana dal mare (nel caso dell'Everest l'oceano Indiano \u00e8 a a sud, ma il mareografo di riferimento di Karachi in Pakistan sull'oceano Indiano \u00e8 a oltre 2.000\u00a0km a ovest e quello di Qingdao adottato generalmente dai cinesi sul Mar Giallo \u00e8 a oltre 3.200\u00a0km a est).\nNelle misure storiche della quota dell'Everest, fino al 1992 vengono generalmente impiegati strumenti ottici (teodolite, livello) che, partendo dal livello del mare sulla costa (o meglio da capisaldi fissi realizzati in occasione delle varie campagne di misure), considerata la curvatura della Terra e (non sempre) i possibili fenomeni di rifrazione della luce nell'attraversare gli strati d'aria, permettono con la misura di distanze e angoli il calcolo delle quote. Queste misure differiscono pertanto tra loro, oltre che per la precisione degli strumenti via via impiegati, anche a seconda del mareografo di riferimento, e se tengono pi\u00f9 o meno in considerazione i fenomeni di rifrazione dell'aria. Dopo i rilievi del Survey of India, seguono cos\u00ec le misurazioni del 1904 di S. G. Burrard, sempre del Survey of India (con 8.882 m), di De Graaf Hunter nel 1930 (8.854 \u00b1 5 m), di B.L. Gulatee nel 1952 (29.028 \u00b1 10\u00a0ft, 8.848 m). Un'importante spedizione cinese nel 1975 conferma ancora un'altezza di 8.848 m (29.029 \u00b1 1 ft, 8.848,13 \u00b1 0,35 m) e per la prima volta viene effettuata una misura speditiva dello spessore della neve in cima, di .\nEverest e K2.\nNel 1987, lo studioso italiano Ardito Desio, sollecitato dalla curiosa notizia apparsa l'anno prima che uno statunitense, George Wallenstein, aveva rimisurato l'elevazione del K2 con la nuova tecnologia satellitare che stava sviluppandosi in quegli anni, e che le elaborazioni dell'Universit\u00e0 di Washington fornivano una quota presumibilmente compresa tra 29.064 ft / 8.859 m e 29.228 ft / 8.909 m, superiore addirittura a quella dell'Everest, organizza in breve tempo una spedizione in Asia per verificare la quota di entrambe le montagne (una nel Karakorum, l'altra in Himalaya). Utilizzando in questo caso la nuova tecnologia satellitare per le quote dei campi base, e la tecnologia ottico-elettronica tradizionale per i rilevamenti delle cime, confermava che l'Everest conservava il suo primato. Restava per\u00f2 la necessit\u00e0 di verificare con tecniche moderne le quote effettive delle due montagne.\nMisurazioni recenti.\nIl livello del mare resta la superficie di riferimento per le misure di quota altimetrica. Tuttavia, osservazioni aeree e terrestri dimostrano che la superficie del mare, e quindi anche la sua estensione teorica sotto le terre emerse, vengono influenzate dalla vicinanza di grandi masse rocciose e di differente densit\u00e0 delle rocce stesse. Viene adottato quindi il geoide, una superficie matematica di riferimento, \u201cperpendicolare in ogni punto alla direzione della verticale, cio\u00e8 alla direzione della forza di gravit\u00e0\u201d che, oltre a essere pi\u00f9 costante nel tempo, tiene quindi anche conto dell'influenza delle masse delle montagne e della distribuzione delle rocce nella crosta terrestre. La superficie del geoide va tuttavia \"costruita\" in base a misure/anomalie di gravit\u00e0, e presenta quindi tuttora un dettaglio talvolta insufficiente, soprattutto in certe aree montuose della Terra, per cui necessita di nuove misurazioni e comunque, anno per anno, anche di aggiornamenti, a causa dei movimenti continui delle masse rocciose della crosta terrestre e della redistribuzione di rocce, ghiacci e acque sulla superficie, fenomeni che fanno s\u00ec che anche il geoide cambi nel tempo.\nNegli anni settanta erano stati inoltre messi in orbita dagli americani i primi satelliti per scopi militari, e negli anni ottanta si hanno i primi esperimenti di posizionamento geografico per usi civili, che porteranno gradualmente all'attuale sistema GPS (Global Positioning System), che utilizza appunto una rete dedicata di satelliti per il posizionamento geografico di un punto della superficie terrestre. Il GPS utilizza un suo modello matematico dell'andamento del livello del mare sotto le terre emerse che approssima in modo semplificato il geoide e che si chiama ellissoide di riferimento. Questa superficie teorica, utilizzata per definire la latitudine, longitudine ed elevazione sull'ellissoide di un qualsiasi punto, non considera tuttavia le variazioni locali di densit\u00e0 della crosta terrestre per cui, in un dato punto, esister\u00e0 uno scostamento, definito valore N di \"separazione\", appunto tra geoide ed ellissoide.\nNel 1992 l'alpinista francese Beno\u00eet Chamoux, della spedizione scientifica italo-cinese Ev-K2-CNR/NNSM di Agostino Da Polenza (\"allievo\" di Ardito Desio), misura per la prima volta la quota dell'Everest anche con il GPS (e con un nuovo tentativo di verifica dello spessore della neve, con una sondina da valanga). Utilizzando un valore N di separazione geoide-ellissoide pari a \u221225,14\u00a0m, la quota della cima nevosa, elaborata dal professor Giorgio Poretti, risulta essere di 8.848,65 \u00b1 0,35\u00a0m. Lo spessore della neve risulta incerto per la possibile presenza di ghiaccio, ma vengono comunque attraversati oltre 2 metri di neve. Una nuova misurazione con GPS viene eseguita nel maggio 1999 da un gruppo di 9 alpinisti della American Everest Expedition del National Geographic organizzata da Bradford Washburn, noto esploratore e cartografo, fondatore del Boston Museum of Science. Le elaborazioni forniscono un valore di 29.035,2 ft / 8.850 m mentre falliscono i tentativi (nel 1998 e nel 1999) di far arrivare in cima un nuovo strumento, un georadar (GPR Ground Penetrating Radar), in grado di individuare la cima rocciosa sepolta dalla neve. \nNel 2004, in occasione delle spedizioni scientifico-alpinistiche italiane all'Everest e al K2 (capospedizione nuovamente Agostino Da Polenza) per celebrare il cinquantenario della prima salita del K2, viene effettuata tra l'altro una complessa rimisurazione della quota di vetta dell'Everest con GPS, accoppiato per la prima volta con un georadar sperimentale (un prototipo messo a punto dalla IDS di Pisa in collaborazione con l\u2019Universit\u00e0 di Trieste) che permette di rilevare sia la quota della copertura nevosa (con il GPS), sia la presenza della roccia sottostante. La mattina del 24 maggio gli alpinisti Claudio Bastrentaz, Alex Busca e Karl Unterkircher (tutti senza impiego dell'ossigeno), con Mario Merelli, e con la collaborazione del sirdar nepalese Serap Jangbu Sherpa e di Lhapka Tshering Sherpa, raggiungono la cima dal versante Nord e con la supervisione via radio dal campo base del Prof. Giorgio Poretti e del geologo Roberto Mandler, effettuano senza ossigeno e per oltre 2 ore un impegnativo rilievo con profili georadar sulla cresta, rilievo che comprende inoltre il contributo di un secondo GPS \"master\" fisso posizionato nei pressi della cima, un terzo strumento posizionato in precedenza al caposaldo cinese presso il campo base in Tibet, e un collegamento alla stazione GPS permanente presso il Laboratorio \"Piramide Ev-K2-CNR\" sul versante Nepal. Le elaborazioni successive, effettuate da G.Poretti, R.Mandler e M.Lipizer, e che considerano un valore N di separazione geoide-ellissoide aggiornato di \u221228,74 m, forniscono per la roccia sepolta una quota di 8.848,82 \u00b1 0,23 m e uno spessore massimo della neve di , con una quota di 8.852,12 \u00b1 0,12 m per la cresta nevosa sommitale.\nNel 2005 i cinesi effettuano un'ulteriore campagna di rilevamento con GPS, fissando l'altezza della montagna a 8.844,43 s.l.m., con un margine d'errore calcolato di \u00b1 0.21 m. Questa misura, riferita alla massima elevazione della roccia sepolta dalla neve, viene effettuata con la stessa strumentazione GPS/georadar utilizzata dalla spedizione italiana dell'anno precedente, ma applicando un nuovo valore N di separazione geoide-ellissoide di \u201325,199 m, misurando quindi lo spessore della neve e ricavando la quota della massima elevazione in roccia per differenza. La copertura nevosa risulta essere di circa 3,5 m, portando quindi la quota della vetta nevosa nuovamente a circa 8.848. \nStoria alpinistica.\nPrimi tentativi.\nI primi tentativi di raggiungere la vetta dell'Everest risalgono al 1921, quando furono organizzate delle spedizioni britanniche. Nel corso della spedizione britannica all'Everest del 1924, George Mallory e Andrew Irvine scomparvero nel corso di un tentativo alla vetta dalla cresta nord e nord-est. Mallory, il cui cadavere venne ritrovato 75 anni dopo, mor\u00ec durante la discesa. Non \u00e8 appurato se i due siano caduti dopo aver raggiunto la cima o, pi\u00f9 probabilmente, a seguito della rinuncia al tentativo. Possibili ulteriori indizi potrebbero derivare dalla macchina fotografica in possesso probabilmente di Irvine, il cui corpo per\u00f2 \u00e8 ancora disperso. Ad alimentare ulteriori dubbi sulla questione furono le dichiarazione di Mallory che afferm\u00f2 che, nel caso in cui fosse riuscito a raggiungere la cima, vi avrebbe lasciato una foto della moglie, foto non ritrovata sul cadavere rinvenuto decine di anni dopo. Il 1\u00ba maggio 1999, il gruppo di ricerca dell'alpinista statunitense Eric Simonson ha comunicato di aver identificato, su uno spuntone a di quota sulla parete nord, il corpo di George Mallory, poco sotto il punto dove nel 1933 era stata rinvenuta una piccozza che si presume appartenesse ad Andrew Irvine.\nLa prima ascensione filmata (arrivarono a 200 metri dalla vetta) fu fatta nel 1952, un anno prima di Edmund Hillary, dalla spedizione svizzera sull'Everest diretta dal medico ginevrino Edouard Wyss-Dunant con Ren\u00e9 Dittert come capo guida, che inaugur\u00f2 la via all'Everest dal Nepal. I membri della spedizione erano quasi tutti del Club Alpin l'Androsace e del Cantone di Ginevra che, assieme all'Universit\u00e0 di Ginevra, finanziarono in gran parte tale spedizione. Lo svizzero Raymond Lambert e Tenzing Norgay ingaggiati come capi dei portatori (circa 150 che portarono 30 kg a testa a piedi per circa 1 mese) raggiunsero la quota di 8.595 metri, a soli 200 metri dalla vetta, massima altezza mai raggiunta fino ad allora da un uomo. Ai 7.000 rimasero circa una settimana ed il loro fisico si deterior\u00f2. In un solo giorno salirono a 8.000, ma la stanchezza,i pochi viveri e la scarsa qualit\u00e0 dei respiratori impedirono ai due di raggiungere la vetta. Tenzing disse che, se anche fossero riusciti a salire in cima, non sarebbero tornati indietro vivi. Nel 2002, il figlio e nipote di Raymond Lambert e Tenzing Norgay, in occasione del cinquantenario di tale spedizione \"ginevrina\" che arriv\u00f2 un anno prima (1952) di Edmund Hillary (e Tenzing Norgay) a soli 200 metri dalla vetta, raggiunsero gli 8.848 metri.\nIl 26 maggio 1953 i britannici Charles Evans e Tom Bourdillon riuscirono a raggiungere la Cima sud (8749\u00a0m).\nPrima ascensione.\nLa prima ascensione certa fu compiuta il 29 maggio 1953 dal neozelandese Edmund Hillary e dallo sherpa Tenzing Norgay, che lo scalarono dal Colle Sud e la cresta sud-est. La scelta del versante sud fu obbligata poich\u00e9 il versante nord era chiuso per questioni politiche da anni. Stando alle dichiarazioni successive di Tenzing, divenuto celebre in patria e nel mondo, il neozelandese giunse qualche secondo prima perch\u00e9 in quel momento stava battendo la traccia. Giunti sulla cima, in segno di ringraziamento, Hillary pose nella neve una croce mentre Tenzing dei biscotti e cioccolato per ringraziare gli dei. Rimasero sulla vetta un quarto d'ora. Edmund Hillary \u00e8 morto a 88 anni l'11 gennaio 2008, mentre Tenzing \u00e8 mancato nel 1986, a 72 anni di et\u00e0.\nPrima ascensione femminile.\nLa prima ascensione femminile fu compiuta il 16 maggio 1975 dalla giapponese Junko Tabei. La seconda ascensione fu compiuta dalla tibetana Phantog, e la terza e prima europea dalla polacca Wanda Rutkiewicz nel 1978. \nLa prima donna italiana a salire l'Everest \u00e8 stata la campionessa italiana di sci di fondo Manuela Di Centa, che ha raggiunto la cima il 23 maggio 2003.\nPrima ascensione invernale.\nLa prima ascensione invernale fu compiuta il 17 febbraio 1980 dai polacchi Krzysztof Wielicki e Leszek Cichy per il Colle Sud e la cresta sud-est. La spedizione era guidata da Andrzej Zawada e l'Everest divenne il primo ottomila ad essere scalato d'inverno.\nI polacchi avevano ottenuto l'autorizzazione per una doppia spedizione, una nella stagione invernale e una in quella primaverile. Per questo costruirono un grande e comodo campo base capace di ospitarle entrambe. La spedizione era composta di 25 alpinisti di cui solo cinque portatori sherpa d'alta quota, per motivi di budget ridotto. Questo signific\u00f2 che il materiale fu portato da un campo all'altro in gran parte dagli alpinisti stessi. Dalla Polonia furono portate in aereo cinque tonnellate di materiale e rifornimenti e il campo base fu allestito gli ultimi giorni del dicembre 1979.\nAll'inizio procedettero molto spediti, in soli undici giorni costruirono tre campi: il 5 gennaio il campo 1 a il 9 gennaio il campo 2 a e il 15 gennaio il campo 3 a sulla parete del Lhotse. A questo punto si trovarono di fronte a di parete particolarmente ghiacciata che li separava dal Colle Sud e il meteo peggior\u00f2 con la presenza di forti venti. Ci volle quasi un mese di tentativi per superare questa zona e solo l'11 febbraio Fiut, Holnicki e Wielicki riuscirono a raggiungere il Colle Sud. Qui i soli Fiut e Wielicki bivaccarono per una notte, utilizzando bombole di ossigeno e con una temperatura esterna di . Il giorno successivo rientrarono ai campi inferiori e diedero loro il cambio lo stesso capo spedizione Zawada e Szafirski, che montarono la tenda del Campo 4 al Colle Sud. Prepararono quindi materiale e bombole d'ossigeno per i successivi tentativi e rientrarono anch'essi ai campi pi\u00f9 bassi.\nIl 16 febbraio, a un solo giorno dallo scadere dei permessi per la spedizione invernale, Wielicki e Cichy partirono per un ultimo tentativo. La sera raggiunsero il campo 4 al Colle Sud e passarono la notte in tenda con una temperatura esterna di . Il 17 febbraio partirono alle 6:30 di mattina con una bombola di ossigeno a testa e raggiunsero infine la vetta dell'Everest alle 14:25. La discesa si concluse con il loro rientro al campo base il 19 febbraio.\nPrima ascensione italiana.\nLa prima ascensione italiana fu compiuta nel 1973. La spedizione fu guidata e voluta dall'esploratore, alpinista e mecenate Guido Monzino, che comment\u00f2: \nSi trattava di una spedizione imponente: era composta da 55 militari e 8 civili, utilizzava 110 tonnellate di materiale, trasferito con tre C-130, e dur\u00f2 tre mesi. Furono impiegati sei campi, di cui l'ultimo a Il 5 maggio raggiunsero la vetta due italiani, Mirko Minuzzo, sergente degli Alpini, e Rinaldo Carrel, guida alpina, con due portatori sherpa, Lhakpa Tenzing e Sambu Tamang. Il 7 maggio la cima fu raggiunta nuovamente da tre italiani, Fabrizio Innamorati, capitano del battaglione Carabinieri Paracadutisti, Claudio Benedetti, sergente maggiore degli Alpini, e Virginio Epis, maresciallo degli Alpini, con il portatore Sonam Gyaltzen.\nNella spedizione furono anche utilizzati tre elicotteri per portare gli alpinisti al campo base, recuperarli in caso di difficolt\u00e0, e trasportare il materiale lungo la seraccata del ghiacciaio Khumbu, dal campo base al campo 2, a fatto che suscit\u00f2 diverse polemiche. Si trattava di elicotteri del modello Agusta-Bell AB-205A-1, nominati \"Italia 1\", \"Italia 2\" e \"Italia 3\". L'atterraggio del 1\u00ba aprile 1973 a di \"Italia 1\", pilotato dal capitano Paolo Landucci di Viterbo e Nicola Paludi, sergente maggiore del Centro addestramento alpino di Aosta, costitu\u00ec un record mondiale. Lo stesso elicottero \"Italia 1\" si schiant\u00f2 il 18 aprile poco sotto il campo 2, per delle difficili condizioni meteorologiche, e l'equipaggio rimase fortunosamente solo lievemente ferito. I resti dell'elicottero sono rimasti in loco per 36 anni fino al 2009, quando sono stati rimossi dalla spedizione \"Eco Everest Expedition\".\nAltre prime ascensioni.\nL'8 maggio 1978 Reinhold Messner e Peter Habeler compirono la prima salita senza l'ausilio di ossigeno supplementare. Facevano parte di una spedizione austriaca guidata da Wolfgang Nairz. Si trattava della quattordicesima salita dell'Everest. Sei alpinisti della spedizione raggiunsero la cima, tra questi Reinhard Karl fu il primo tedesco in vetta all'Everest.\nTra il 18 e il 20 agosto 1980 lo stesso Messner comp\u00ec la prima solitaria dell'Everest, per il versante nord, sempre senza ossigeno. Durante la salita apr\u00ec inoltre una variante che collega la cresta nord al \"couloir Norton\". Il 27 maggio 1998 Tom Whittaker \u00e8 stato il primo alpinista disabile a raggiungere la cima. Il 25 maggio 2001 il trentaduenne Erik Weihenmayer di Boulder (Colorado) \u00e8 stato il primo alpinista non vedente a raggiungere la cima.\nStatistiche e record.\nAl 2010 risultano 5105 le persone che sono riuscite a raggiungere con successo la vetta dell'Everest, e 219 quelle che vi hanno perso la vita. Il record di salite lo detengono, a pari merito, gli alpinisti e portatori sherpa nepalesi Apa Sherpa e Phurba Tashi con ventuno ascensioni, rispettivamente nel 2011 e 2013. Il record di velocit\u00e0 di salita con utilizzo di ossigeno \u00e8 stato stabilito il 21 maggio 2004 da Pemba Dorjie Sherpa in 8 ore e 10 minuti. I record precedenti, sempre con utilizzo di ossigeno, erano di Lhakpa Gelu Sherpa, il 25 maggio 2003 in 10 ore e 56 minuti e dello stesso Pemba Dorjie, il 22 maggio 2003 in 12 ore e 45 minuti.\nL'alpinista pi\u00f9 giovane ad aver raggiunto la vetta dell'Everest \u00e8 Jordan Romero, all'et\u00e0 di 13 anni. La salita \u00e8 avvenuta il 22 maggio 2010 insieme al padre Paul, la compagna del padre Karen Lundgren e tre portatori sherpa, Ang Pasang Sherpa, Lama Dawa Sherpa e Lama Karma Sherpa. La via di salita \u00e8 stata la cresta nord-est, sul versante cinese, ed \u00e8 stata effettuata in stile himalayano e con utilizzo di bombole di ossigeno. Prima di Romero il record era stato detenuto dallo sherpa Temba Tsheri, il 24 maggio 2001 a 15 anni e dal britannico Edward Michael Grylls, meglio noto come Bear Grylls, nel 1998 a 23 anni. \nLa pi\u00f9 giovane alpinista donna a raggiungere la vetta \u00e8 la sherpa nepalese Ming Kipa, il 24 maggio 2003 a 15 anni. La pi\u00f9 giovane non nepalese \u00e8 la statunitense Samantha Larson, che ha salito l'Everest il 16 maggio 2007 a 18 anni.\nL'alpinista pi\u00f9 anziano ad aver raggiunto la vetta dell'Everest \u00e8 il giapponese Y\u016bichir\u014d Miura, il 23 maggio 2013, all'et\u00e0 di 80 anni. Prima di lui il record era stato detenuto dal nepalese Min Bahadur Sherchan, il 25 maggio 2008 a 76 anni. La prima persona ad avere scalato due volte la vetta dell'Everest \u00e8 stato lo sherpa Nawang Gombu: il 1\u00ba maggio 1963, insieme a Jim Whittaker, primo statunitense in vetta, e il 10 maggio 1965, con una spedizione indiana. Il record di permanenza in vetta \u00e8 di 21 ore, stabilito nel 1999 da Babu Chiri Sherpa. Nel 1990 l'australiano Tim Macartney-Snape, gi\u00e0 autore di una nuova via sulla parete nord dell'Everest nel 1984, ha salito l'Everest partendo a piedi dal livello del mare, in tre mesi.\nNel 1996 lo svedese G\u00f6ran Kropp \u00e8 divenuto la prima persona a raggiungere l'Everest dopo un avvicinamento in bicicletta partendo da casa sua in Svezia sino al campo base, scalarlo a piedi senza ossigeno e tornare con la bicicletta lasciata precedentemente al campo base. Nel 1991 all'et\u00e0 di 28 anni, Battistino Bonali \u00e8 divenuto il pi\u00f9 giovane alpinista italiano ad aver scalato l'Everest in puro stile alpino per il versante Nord.\nTraversate e concatenamenti.\nLa prima traversata dell'Everest \u00e8 stata compiuta nel 1963 dagli alpinisti statunitensi Tom Hornbein e Willi Unsoeld che salirono l'Everest dalla cresta ovest, ancora inviolata, e discesero per la cresta sud-est e il Colle Sud. Durante la salita percorsero parte della parete nord, lungo il \"couloir Hornbein\", da allora dedicato all'alpinista. Nel 2006 Simone Moro ha compiuto la prima solitaria della traversata sud-nord dell'Everest, salendo la cima dal Nepal e scendendo poi in Tibet. Il concatenamento dell'Everest pi\u00f9 ambito \u00e8 quello con il Lhotse, dal quale \u00e8 separato dal Colle Sud. \u00c8 stato realizzato dallo statunitense Michael Horst in ventuno ore il 14 e 15 maggio 2011. Tuttavia l'alpinista ha utilizzato bombole di ossigeno durante la pausa del 14 pomeriggio al Colle Sud e ha usufruito di corde fisse sul Lhotse, preparate dagli sherpa mentre saliva l'Everest.\nIl concatenamento Everest-Lhotse \u00e8 stato tentato pi\u00f9 volte, tra gli altri, da Simone Moro. Nel 1997 Moro prova il concatenamento con Anatoli Boukreev. Nel 2000 e 2001 \u00e8 insieme a Denis Urubko: nel 2000 deve abbandonare per la troppa neve presente lungo la salita verso il Lhotse e nel 2001 in seguito alle troppe fatiche spese per salvare un alpinista nella notte, fatto per il quale \u00e8 stato decorato con la medaglia d'oro al valor civile. Nel 2012 abbandona l'impresa per il troppo affollamento lungo la via che conduce al Colle Sud. Tra il 18 e il 20 maggio 2013 il britannico Kenton Cool \u00e8 riuscito nel primo concatenamento di Nuptse, Everest e Lhotse, senza passare dal campo base. Partito la mattina del 18 maggio ha salito prima il Nuptse e quindi l'Everest e il Lhotse, dopo due soste al Colle Sud. Ha utilizzato ossigeno supplementare e corde fisse su tutte e tre le montagne. Sull'Everest e sul Lhotse era accompagnato da Dorje Gylgen Sherpa.\nVie di salita.\nL'Everest ha due percorsi principali di ascesa: la via per il Colle Sud e la cresta sud-est, considerata la via normale e alla quale si accede dal Nepal e la via per il \"Colle Nord\" e la cresta nord-est, alla quale si accede dal Tibet. Il percorso da sud \u00e8 quello tecnicamente pi\u00f9 semplice e anche pi\u00f9 utilizzato. Fu il percorso scelto da Hillary e Norgay (i primi scalatori dell'Everest), il 28 maggio 1953; ai tempi la scelta fu costretta in quanto la frontiera tibetana era chiusa dal 1949.\nLe ascese vengono effettuate nel periodo primaverile prima dell'inizio del monsone estivo. In questo periodo si verifica anche una modifica della corrente a getto che provoca una riduzione della velocit\u00e0 media del vento in alta montagna. A volte vengono fatti dei tentativi di scalata nel periodo successivo al monsone estivo ma la presenza di neve rappresenta un ostacolo notevole. A partire dagli anni ottanta la cima dell'Everest \u00e8 diventata meta frequente di spedizioni commerciali. Il numero di alpinisti che conquistano la cima \u00e8 aumentato sensibilmente. Lo svantaggio di questa massificazione della scalata dell'Everest \u00e8 l'inquinamento ambientale dei campi base. \u00c8 anche proporzionalmente aumentato il numero di incidenti, spesso mortali.\nColle Sud e cresta sud-est.\nLe spedizioni che pianificano un'ascesa dal Colle Sud, per la cresta sud-est, solitamente atterrano a Lukla provenienti da Kathmandu e poi marciano fino al campo base che si trova in Nepal sul versante sud dell'Everest a quota Il tempo di marcia varia dai sei agli otto giorni, necessari per acclimatarsi in modo da evitare il mal di montagna.\nDopo aver trascorso un paio di settimane al campo base per acclimatarsi all'altitudine. e superato il tratto di seracchi denominato \"Khumbu Icefalls\", raggiungono il campo I, detto anche \"advanced base camp\" (ABC), a quota e da esso salgono sulla Western Cwm (una valle glaciale delimitata dai versanti di Everest, Lhotse e Nuptse) relativamente piana con una pendenza molto dolce sino al campo II da cui gli alpinisti salgono la parete del Lhotse fino al campo IV situato sul Colle Sud.\nDal campo IV la prima tappa \u00e8 il \"balcone\" a quota un piccolo pianoro. I passaggi successivi sono una pericolosa cornice con uno stretto passaggio molto esposto e un salto di roccia alto una decina di metri chiamato Hillary Step a quota Fu infatti Hillary ad aprire la via in questo tratto durante la prima ascesa all'Everest.\nSuperato il gradino \u00e8 relativamente semplice giungere in cima. La discesa per tornare al campo IV deve essere immediata per evitare di incorrere nel maltempo tipico delle ore pomeridiane, perci\u00f2 la maggior parte degli alpinisti resta sulla vetta solo pochi minuti.\nNel 2016 viene riportato il crollo dell'Hillary Step, probabilmente come conseguenza del terremoto nepalese del 25 aprile 2015. I massi che costituivano l'impegnativo tratto non ci sono pi\u00f9, sostituiti da un agevole pendio camminabile.\nColle Nord e cresta nord-est.\nLa prima salita completa della via dal Colle Nord e dalla cresta nord-est fu compiuta da una spedizione cinese nel 1960. Il 25 maggio giunsero in vetta Wang Fu-Chou, Chu Yin-hua e Gongbu (Tibet).\nLe ascese per questa via prevedono l'accesso all'Everest passando dal Tibet (Cina). Le spedizioni raggiungono il ghiacciaio Rongbuck e stabiliscono il campo base a quota su una piana di ghiaia ai piedi del ghiacciaio. Per affrontare la via normale da nord, gli alpinisti risalgono dapprima la morena a est del ghiacciaio e poi deviando nella valle fino ai piedi del Changtse a quota (campo II, noto oggi come Intermediate Camp, IC). Il campo III (oggi Advanced Base Camp, ABC) \u00e8 pi\u00f9 sopra, sotto il Colle Nord a Per raggiungere il campo IV (oggi Camp 1), \u00e8 necessario risalire tramite corde fisse il ghiacciaio fino al Colle Nord a Dal Colle Nord un pendio nevoso conduce alla parete rocciosa che si risale fino al campo V (oggi Camp 2) a Il percorso prevede poi l'attraversamento di una serie di ripidi pendii prima di raggiungere il campo VI (oggi Camp 3) a ormai quasi in cresta. Da qui per raggiungere la vetta si percorrono i della lunga cresta nord-est, interrotta da alcuni impegnativi gradoni rocciosi (steps), superati i quali (anche con l'aiuto di una famosa scaletta metallica) un'ultima ripida salita porta fino alla cima.\nLa via del versante cinese \u00e8 pi\u00f9 tecnica rispetto a quello nepalese, oltre a essere pi\u00f9 esposta ai venti e a costringere gli alpinisti che l'affrontano a stabilire un maggiore numero di campi nella zona della morte, ovvero sopra i Il campo base \u00e8 servito da una strada che lo collega alla citt\u00e0 di Tingri. Questa strada fu costruita dalla Cina negli Anni 1950, ed \u00e8 tuttora sterrata. Recentemente, presso il famoso monastero di Rongbuck, \u00e8 stato realizzato un lodge, in architettura moderna. Nell 1995 fu compiuta la prima salita della cresta nord-est integrale da parte di una spedizione giapponese. L'11 maggio giunsero in vetta Kiyoshi Furuno, Shigeki Imoto e gli sherpa Dawa Tshering, Pasang Kami, Lhakpa Nuru e Nima Dorje.\nIncidenti mortali.\nIl monte Everest, alto 8848 metri, \u00e8 la montagna pi\u00f9 alta del mondo, e per questo motivo \u00e8 una cima di grande richiamo e fascino per gli alpinisti. Tuttavia, a causa delle difficolt\u00e0 oggettive della scalata e poich\u00e9 la parte superiore degli itinerari di ascensione si svolge nella zona della morte, quasi 300 persone sono morte cercando di raggiungere la vetta.\nNel 1996, numerose spedizioni commerciali tentarono la salita contemporaneamente: si provoc\u00f2 un intasamento per arrivare in cima e ci\u00f2 comport\u00f2 lunghe attese al freddo e l'esaurimento delle scorte di ossigeno nella zona della morte, che port\u00f2 al decesso di 8 persone. Questo fu l'evento che, fino a quel momento, segn\u00f2 il pi\u00f9 alto numero di morti in un giorno solo sulle pendici dell'Everest.\nNel maggio del 2019, in spedizioni commerciali, hanno tentato di salire in vetta centinaia di persone in pochi giorni, delle quali 10 sono morte, per essersi attardate al freddo, in coda per lunghe ore, aspettando di salire, nella zona della morte senza ossigeno."}
{"id": "15662", "revid": "5", "url": "https://it.wikipedia.org/wiki?curid=15662", "title": "S\u00e3o Paulo (stato)", "text": ""}
{"id": "15664", "revid": "104458", "url": "https://it.wikipedia.org/wiki?curid=15664", "title": "S\u00e3o Paulo", "text": ""}
{"id": "15667", "revid": "123868983", "url": "https://it.wikipedia.org/wiki?curid=15667", "title": "Sentiero di Ho Chi Minh", "text": "Il sentiero di Ho Chi Minh (in inglese \"Ho Chi Minh trail\", in vietnamita \"\u0110\u01b0\u1eddng Tr\u01b0\u1eddng S\u01a1n\", in khmer \u1795\u17d2\u179b\u17bc\u179c\u179b\u17c6\u17a0\u17bc\u1787\u17b8\u1798\u17b7\u1789 \"Phlauvlom Hauchiminh\") fu una rete di strade che andavano dal Vietnam del Nord al Vietnam del Sud, attraverso le nazioni confinanti di Laos e Cambogia, allo scopo di fornire supporto logistico ai Viet Cong e all'NVA durante la guerra del Vietnam. Erano una combinazione di strade per i camion e percorsi per pedoni e biciclette.\nDescrizione.\nIl nome, ispirato al presidente nordvietnamita Ho Chi Minh, \u00e8 di origine americana. Nel Vietnam, venne chiamato \"Duong Truong Son\", ovvero Strada di Truong Son, dal nome della catena montuosa nel Vietnam centrale.\nPer interrompere il sentiero di Ho Chi Minh con le truppe di terra, il piano del Capo dello Stato Maggiore Generale dell'esercito sudvietnamita, generale Cao Van Vien, proposto nel 1965, prevedeva la fortificazione di una zona lungo il 17\u00ba parallelo da Dong Ha in Vietnam a Savannakhet al confine tra Laos e Thailandia. Lo stesso concetto venne proposto dal Comando degli Stati Maggiori riuniti americano nell'agosto 1965. Detto piano non venne n\u00e9 approvato e neanche respinto dal Segretario alla Difesa e dal Presidente. Anche il Generale Westmoreland era favorevole a tale operazione.\nSecondo il piano del generale Cao Van Vien, detta linea fortificata avrebbe potuto essere presidiata da otto divisioni (cinque statunitensi, due sudcoreane e una sudvietnamita).\nA causa di considerazioni politiche negli Stati Uniti, non venne fatto alcuno sforzo per bloccare il sentiero di Ho Chi Minh usando le truppe di terra fino al 1970, quando inizi\u00f2 la campagna anche con forze terrestri nel territorio cambogiano (operazioni Toan Thang 43, Toan Thang 45 e Toan Thang 46), e successivamente anche nel Laos (operazione Lamson 719). Prima di queste campagne, sforzi intensivi di interdizione compiuti con numerosi attacchi aerei non impedirono ai nordvietnamiti di spostare centinaia di tonnellate di rifornimenti al giorno verso sud, lungo il sentiero di Ho Chi Minh.\nL'11 novembre 1968 venne avviata l'operazione Commando Hunt. Lo scopo dell'operazione era di interdire il passaggio di uomini e rifornimenti lungo il sentiero di Ho Chi Minh, attraverso il Laos e nel Vietnam del Sud. Alla fine dell'operazione 3 milioni di tonnellate di bombe erano state sganciate sul Laos, ma questo rallent\u00f2 soltanto senza interrompere seriamente le operazioni lungo il sentiero."}
{"id": "15669", "revid": "104458", "url": "https://it.wikipedia.org/wiki?curid=15669", "title": "S\u00e4o Paulo", "text": ""}
{"id": "15670", "revid": "104458", "url": "https://it.wikipedia.org/wiki?curid=15670", "title": "Sao Paulo", "text": ""}
{"id": "15672", "revid": "287204", "url": "https://it.wikipedia.org/wiki?curid=15672", "title": "Citt\u00e0 della Guyana", "text": "Di seguito si riporta una lista di citt\u00e0 della Guyana, ordinate per numero di abitanti e divise per regione, nonch\u00e9, pi\u00f9 avanti, riportate in ordine alfabetico."}
{"id": "15678", "revid": "125149516", "url": "https://it.wikipedia.org/wiki?curid=15678", "title": "Politica monetaria", "text": "In economia la politica monetaria \u00e8 l'insieme degli obiettivi, strumenti e interventi adottati da uno Stato per modificare e orientare la moneta, il credito e la finanza, al fine di raggiungere obiettivi prefissati di politica economica, di cui la politica monetaria fa parte.\nDescrizione.\nObiettivi.\nGli obiettivi si distinguono in obiettivi finali e obiettivi intermedi. Gli obiettivi finali sono gli stessi della politica economica (prezzi, occupazione, sviluppo). La politica monetaria si occupa di raggiungere uno o pi\u00f9 obiettivi manovrando le variabili monetarie (tasso d'interesse o quantit\u00e0 di moneta). Solitamente, il principale obiettivo affidato alla politica monetaria \u00e8 la stabilit\u00e0 dei prezzi. Infatti, si \u00e8 osservato che il perseguimento di tale obiettivo \u00e8 il maggior contributo che la politica monetaria pu\u00f2 dare alla crescita economica nel medio periodo.\nPoich\u00e9, per\u00f2, il livello dei prezzi non \u00e8 direttamente manovrabile dalla Banca centrale, \u00e8 stata teorizzata la necessit\u00e0 di definire degli obiettivi intermedi. L'obiettivo intermedio deve presentare le seguenti caratteristiche:\nA questo punto, tuttavia, la scelta dell'obiettivo intermedio e, pi\u00f9 in generale, del regime di politica monetaria da adottare, dipende fortemente dalle ipotesi teoriche sui meccanismi di trasmissione degli impulsi monetari. I due principali regimi di politica monetaria sono il monetary targeting e l'inflation targeting.\nStrumenti e operazioni di politica monetaria.\nPer raggiungere tali obiettivi, le banche centrali, cui viene affidata solitamente la politica monetaria, in maniera pi\u00f9 o meno indipendente dal Tesoro, hanno a disposizione due strumenti: la base monetaria ed il tasso d'interesse. Altri due strumenti di politica monetaria sono il quantitative easing e la \"forward guidance\".\nLe Banche centrali si avvalgono di tali strumenti agendo principalmente attraverso operazioni di mercato aperto che, con la compravendita di titoli, modificano cos\u00ec il volume della base monetaria e il livello dei tassi d'interesse a brevissimo termine. A loro volta le modifiche dei tassi a breve si trasmettono ai tassi a pi\u00f9 lungo termine e ai tassi bancari sui prestiti e sui depositi dei clienti, finendo cos\u00ec con l'influenzare il livello complessivo dell'attivit\u00e0 economica. Un'altra operazione tipica delle banche centrali, ma che ha perso importanza nel tempo, \u00e8 il risconto. Inoltre, esse hanno il potere di imporre un coefficiente di riserva obbligatoria.\nTipi di politica monetaria.\nSi definisce \"espansiva\" una politica monetaria che, attraverso la riduzione dei tassi di interesse, voglia stimolare l'offerta di moneta delle banche alle imprese, e quindi gli investimenti e la produzione di beni e servizi. Al contrario si definisce \"restrittiva\" una politica monetaria che, attraverso l'aumento dei tassi d'interesse, riduca l'offerta di moneta. Politiche monetarie restrittive hanno l'obiettivo di ridurre l'inflazione o far calare il disavanzo pubblico in modo da rendere sostenibili le finanze pubbliche. Politiche monetarie non convenzionali eterodosse e ultraespansive sono chiamate QE (acronimo di \"Quantitative Easing\")"}
{"id": "15684", "revid": "124616490", "url": "https://it.wikipedia.org/wiki?curid=15684", "title": "Maria Corti", "text": "Biografia.\nNacque a Milano nel 1915 da Emilio Corti, un ingegnere, e Celestina Goldoni, una pianista. Dopo la morte prematura della madre, avvenuta quando aveva dieci anni, visse la sua adolescenza prevalentemente in collegio, mentre il padre lavorava in Puglia. Nonostante la situazione, trascorse una giovinezza relativamente serena. Durante le vacanze estive raggiungeva il padre a Maglie (Lecce), frequentando Otranto ed altre localit\u00e0 del Salento, cui rest\u00f2 affezionata tutta la vita tornandovi pressoch\u00e9 ogni estate. S'iscrisse poi all'Universit\u00e0 degli Studi di Milano e consegu\u00ec due lauree: la prima in Lettere, con una tesi sul latino medievale (\"Studi sulla latinit\u00e0 merovingia\", relatore Benvenuto Terracini), la seconda in Filosofia (relatore Antonio Banfi). Mossa da ragioni economiche e anche dalla sua passione per l'insegnamento, cominci\u00f2 a lavorare come insegnante di scuola media, prima a Chiari, in provincia di Brescia, poi a Como, infine a Milano. Contemporaneamente, svolgeva all'Universit\u00e0 degli Studi di Pavia un incarico di assistente; i continui spostamenti tra le varie sedi di lavoro misero a dura prova il suo fisico minuto. \nNonostante tutto riusc\u00ec a superare le difficolt\u00e0 e i disagi dei primi tempi, grazie al suo carattere e alla sua volont\u00e0 ferrea. Nel suo primo romanzo \"Il treno della pazienza\" (pubblicato molto tardi e rimaneggiato nel 1991 con diverso titolo: \"Cantare nel buio\"), descrive con un linguaggio piano e sommesso ma di grande impatto sociale i suoi continui viaggi da pendolare in terza classe, con gli operai. Alla fine della Seconda guerra mondiale, dopo una partecipazione attiva alla Resistenza col gruppo di allievi del suo maestro Antonio Banfi, Maria Corti si dedic\u00f2 con entusiasmo alla carriera universitaria, spinta dallo stesso Terracini (ritornato dall'Argentina dove era espatriato in seguito alle leggi razziali del 1938) ed ebbe l'insegnamento di Storia della lingua italiana all'Universit\u00e0 del Salento e, in seguito, all'Universit\u00e0 di Pavia, destinata a restare per sempre la sua sede universitaria.\nCon alcuni colleghi dell'ateneo di Pavia (Cesare Segre, d'Arco Silvio Avalle, Dante Isella), contribu\u00ec a fondare una scuola di studi letterari particolarmente innovativa, denominata \"Scuola di Pavia\", legata alla tradizione filologica ma anche ai nuovi studi semiotici e allo strutturalismo. Maria Corti fond\u00f2 nel 1973 il \"Fondo Manoscritti di autori moderni e contemporanei\", nell'incredulit\u00e0 del corpo docente e dei collaboratori, sostenuta solo dalla sua grande volont\u00e0 e dalla sua sagacia nel reperire i fondi (racconta queste vicissitudini nel libro \"Ombre dal Fondo\", 1997), affiancato e gestito dal 1980 dal Centro per gli studi sulla tradizione manoscritta di autori moderni e contemporanei.\nSi dedic\u00f2 in particolare allo studio della letteratura italiana contemporanea, proponendo un modello di studi con l'edizione critica dell'opera di Beppe Fenoglio (1978). Sono suoi alcuni importanti contributi teorici sulla semiotica letteraria: si ricordano in particolare \"Nuovi metodi e fantasmi\" (Bompiani 2001), \"Principi della comunicazione letteraria\" (Bompiani 1998) e \"Per una enciclopedia della comunicazione letteraria\" (Bompiani 1986).\nTra i romanzi viene ricordato in particolare \"L'ora di tutti\", ambientato a Otranto; contemporaneamente non trascura la sua grande passione per la storia medievale con i suoi saggi su Cavalcanti, Dante, l'aristotelismo latino e l'influsso della cultura araba (\"Dante a un nuovo crocevia\" 1981; \"Percorsi dell'invenzione\" 1993; \"La felicit\u00e0 mentale\" 1983). La Corti non solo si dedic\u00f2 all'insegnamento, ma per la scuola scrisse diversi libri di testo: fra gli altri, l'innovativa grammatica \"Una lingua per tutti\" (1978), che elabor\u00f2 con alcuni giovani collaboratori; non va poi dimenticato che nel suo dinamismo culturale: fu un'accademica della Crusca, fond\u00f2 e diresse riviste come \"Strumenti critici\", \"Autografo\" e \"Alfabeta\", collaborando anche ad altre quali \"Il cavallo di Troia\", \"L'Albero\" (1949-1954, salentina), \"Paragone\", \"Uomini e libri\", \"Nuova Antologia\", \"Nuovi Argomenti\", \"L'immaginazione\" e ai quotidiani \"Il Giorno\" (dal 1965 al 1979) e \"la Repubblica\" (dal 1980 al 2002).\nRicevette alcuni premi: nel 1989 il Premio Flaiano, l'Ambrogino d'oro e il premio speciale per la letteratura della Presidenza del Consiglio, nel 1991 il Premio Dess\u00ec per la narrativa, nel 1999 il premio Ministro dei Beni culturali dall'Accademia dei Lincei e, nello stesso anno, il Premio Campiello alla carriera.\nCome curatele, presentazioni e edizioni critiche si \u00e8 occupata anche di Pietro Jacopo De Jennaro, Vincenzo Monti, Jacopo Sannazaro, dell'anonima \"Vita di san Petronio\", di Benvenuto Terracini, Hans Memling, Beppe Fenoglio (di cui ha curato le opere presso Einaudi), Giacomo Leopardi (in particolare dei testi giovanili), Antonio Porta, Bonvesin de la Riva, Elio Vittorini (di cui ha curato le opere ne \"I Meridiani\"), Eugenio Montale (gli autografi), Pier Massimo Forni, Nico Orengo, Giulio Angioni, Sandro Sinigaglia, Sibilla Aleramo, Daniello Bartoli, Lucio Mastronardi, Antonia Pozzi, Giovanni Faldella, Fabio Pusterla, Ennio Flaiano (di cui ha curato le opere presso Bompiani con la collega Anna Longoni), Luigi Meneghello, Romano Bilenchi, Giorgio Manganelli, Gesualdo Bufalino (di cui ha curato le opere presso Bompiani con Francesca Caputo), Jurij Lotman, Cesare Angelini, Carlo Levi, Alda Merini (di cui fu intima amica), Salvatore Toma, Carlo Emilio Gadda, delle antologie in volume delle riviste \"L'albero\" e \"Alfabeta\", di letteratura milanese, linguaggio pubblicitario, canzone d'autore, poesia albanese e, magistralmente, di Guido Cavalcanti e Dante Alighieri.\nAll'inizio del 2002 ancora attiva e lucida venne ricoverata all'Ospedale San Paolo di Milano in seguito a una crisi respiratoria, e il 22 febbraio mor\u00ec; la salma venne tumulata nella tomba di famiglia a Pellio Intelvi il 25 febbraio. Il suo archivio e la sua biblioteca sono conservati presso il Centro per gli studi sulla tradizione manoscritta di autori moderni e contemporanei dell\u2019Universit\u00e0 di Pavia."}
{"id": "15686", "revid": "1652635", "url": "https://it.wikipedia.org/wiki?curid=15686", "title": "Multitasking", "text": "Con multitasking (in italiano multiprocessualit\u00e0), in informatica, si indica la capacit\u00e0 di un software di eseguire pi\u00f9 programmi contemporaneamente: se ad esempio viene chiesto al sistema di eseguire contemporaneamente due processi A e B, la CPU eseguir\u00e0 per qualche istante di tempo il processo A, poi per qualche istante successivo il processo B, poi torner\u00e0 a eseguire il processo A e cos\u00ec via; il passaggio dal processo A al processo B e viceversa viene definito \"commutazione di contesto\" (\"context switch\").\nLe decisioni riguardanti l'esecuzione di un cambio di contesto tra due programmi vengono intraprese da un componente software del sistema operativo, lo scheduler, il quale invier\u00e0 le proprie decisioni date principalmente dal nice a un altro modulo del sistema operativo, il dispatcher che eseguir\u00e0 effettivamente il cambio di contesto: a seconda di quale strategia di servizio (\"algoritmo di scheduling\") venga seguita, lo scheduler controlla la ripartizione del tempo di CPU tra tutti i processi attivi. Esistono due principali tecniche di controllo di termine e pausa del multitasking: il vecchio senza prelazione (cooperative) e il nuovo con prelazione (preemptive), ma oggigiorno la vera potenza del multitasking risiede solo nell'algoritmo di scheduling usato.\nDescrizione.\nEsistono principalmente due tipi di multiprogrammazione:\nPer \"grado di multiprogrammazione\" si indica la capacit\u00e0 di un sistema di poter eseguire pi\u00f9 processi in memoria.\nMultitasking senza prelazione (\"cooperative\").\nDetto anche multitasking \"cooperative\", in questo caso i programmi cedono volontariamente il controllo al sistema operativo una volta finita l'operazione in corso: \u00e8 il caso di macOS fino alla versione 9, o di Windows 3.0 e 3.1. Il vantaggio maggiore di questo metodo \u00e8 che non ha bisogno di supporto hardware e si pu\u00f2 implementare su ogni tipo di architettura. Il grave svantaggio \u00e8 che un singolo programma che si rifiuta di cedere il controllo, o che si ferma per qualche errore, pu\u00f2 bloccare l'intero computer, in quanto il sistema operativo non ha modo di riprendere il controllo da solo. Pi\u00f9 precisamente lo scheduler senza prelazione attua un cambio di contesto solo in circostanze quali:\nMultitasking con prelazione (\"preemptive\").\nLa prelazione (o \"rilascio anticipato\") \u00e8 l'atto di interrompere un programma a prescindere dalla volont\u00e0 del programma stesso, ci\u00f2 avviene grazie a delle particolari strutture hardware integrate nel microprocessore che automatizzano il cambio di contesto (context switch): in questo caso non solo lo scheduler interviene nelle circostanze previste da uno scheduler senza prelazione, ma anche in casi quali:\nUn multitasking con prelazione (\"preemptive\") non pu\u00f2 quindi essere implementato se la piattaforma hardware non mette a disposizione gli strumenti necessari, ma in compenso, grazie all'hardware, il cambio di contesto \u00e8 molto pi\u00f9 efficiente favorendo l'adozione di quanti di tempo regolari e una esecuzione pi\u00f9 \"fluida\" dei vari processi. Full preemptive multitask \u00e8 stato adottato dalla maggior parte dei sistemi operativi moderni.\nPunto storico sui sistemi operativi multitasking preemptive.\nI primi sistemi operativi per personal e home computer, ad uscire sul mercato, che presentavano il multitasking preemptive, sono stati: Minix, Xenix, OS-9 (tutti e tre derivati da Unix) e il Sinclair QDOS (che equipaggiava la macchina Sinclair QL).\nIl Sinclair QL (da \"Quantum Leap\", \"salto quantico\") era un home/personal computer basato sul 68008 a 8 bit. Il suo sistema operativo, chiamato QDOS, era multitasking e multithreading e integrava un potente interprete basic, programmi di utility e produttivit\u00e0 e una primitiva GUI a finestre; esso tuttavia fu inizialmente viziato da parecchi bug, perch\u00e9 immesso sul mercato troppo in fretta nell'intento di contrastare l'assai pubblicizzata uscita dell'Apple Macintosh. Addirittura il Sinclair QL venne presentato ufficialmente al pubblico senza che il sistema operativo fosse pronto, a causa delle difficolt\u00e0 incontrate in fase di programmazione e testing. In seguito i problemi furono risolti, ma Sinclair aveva a quel punto gi\u00e0 venduto la divisione computer ad Amstrad, che prefer\u00ec abbandonare il prodotto.\nIl QL ebbe poco successo e la sfortuna di essere l'ultimo computer semi-professionale a 8 bit a uscire sul mercato all'incirca nello stesso periodo in cui vennero presentati i nuovi sistemi a 16 bit quali il PC IBM e i primi sistemi ibridi a 16/32 bit Macintosh, Atari ST e Amiga.\nQuest'ultimo computer in particolare \u00e8 stato il primo computer di larga diffusione sul mercato ad adottare il multitasking preemptive col suo AmigaOS, nel 1985, quando Unix era ancora appannaggio delle universit\u00e0 e dei grandi centri di calcolo.\nAmigaOS ha dimostrato al grande pubblico la validit\u00e0 di un'architettura multitasking preemptive, potenziata sia dall'aggiunta di un set di coprocessori dedicati alla grafica, al suono e soprattutto al controllo del BUS di memoria, sia dalla disponibilit\u00e0 di schede aggiuntive con capacit\u00e0 di Direct Memory Access.\nA tali coprocessori erano delegati i calcoli aggiuntivi e il controllo diretto delle periferiche, consentendo di ottenere ottime prestazioni anche con processori dal basso numero di clock, che potevano quindi essere totalmente disponibili ai programmi di gestione e di produttivit\u00e0 e alle necessit\u00e0 dei comandi di sistema.\nIl meccanismo del multitasking preemptive su Amiga aveva modo cos\u00ec di essere immediatamente percepibile dall'utente, in prima battuta per via della relativa rapidit\u00e0 con cui il sistema veniva gestito, e in seconda battuta perch\u00e9 l'utente poteva vedere di persona i diversi programmi funzionare in concomitanza, grazie anche alla gestione particolare degli schermi multipli di Amiga. Quest'ultima caratteristica, unica al tempo, permetteva all'utente di avere sullo stesso monitor pi\u00f9 schermi indipendenti e sovrapposti (anche con risoluzioni video diverse), che potevano essere alzati e abbassati con il mouse, in modo da poter vedere pi\u00f9 programmi a schermo pieno aggiornare in parallelo i propri schermi grafici.\nNegli anni 1990 il multitasking preemptive conobbe vasta diffusione sui personal computer con i sistemi operativi Windows dalla versione \"Windows 95\" in poi, OS/2, BeOS, e i vari sistemi Unix e Unix-like tra cui GNU/Linux e macOS.\nAltri significati.\nIn ambito psicologico per multitasking, o \"mente da cavalletta\", si intende l'uso spasmodico di pi\u00f9 dispositivi contemporaneamente."}
{"id": "15687", "revid": "1805762", "url": "https://it.wikipedia.org/wiki?curid=15687", "title": "Sistema multiutente", "text": "Un sistema multiutente, in informatica, \u00e8 un sistema informatico che pu\u00f2 essere utilizzato contemporaneamente da pi\u00f9 utenti. \nAd esempio, nei sistemi operativi Unix e Unix-like, ad ogni utente del sistema viene assegnato un nome utente ed uno \"user identifier\" che lo identifica univocamente: quando si inizia una sessione di lavoro si deve \"entrare\" nel sistema tramite una procedura di \"login\" durante la quale occorre farsi riconoscere dal sistema mediante l'introduzione del nome utente pubblico e della password segreta.\nCon i sistemi batch si riesce a migliorare l'efficienza con la quale vengono impiegate le risorse, sostanzialmente realizzando un parallelismo tra le operazioni dei diversi dispositivi: mentre la CPU elabora i dati e le istruzioni, altri dispositivi eseguono operazioni accessorie come i trasferimento dei dati. Questo aumento di efficienze si paga al prezzo della perdita dell'interattivit\u00e0.\n\u00c8 possibile recuperare questa qualit\u00e0 a patto di complicare il sistema operativo e aumentando i tempi dell'esecuzioni. L'obbiettivo posto \u00e8 quindi di mettere a disposizione di molti utenti una periferica interattiva come il video, attraverso il quale possono avere accesso alle risorse del sistema in modo simile a quello del sistema dedicato. Tutto ci\u00f2 \u00e8 possibile grazie all'uso in time sharing della CPU:la risorsa verr\u00e0 quindi dedicata ad ogni utente per un periodo di tempo. Se esso \u00e8 abbastanza breve ogni utente avr\u00e0 l'impressione di lavorare su una macchina dedicata.\nIn questo modo si richiede un grosso sforzo da parte della CPU. Per evitare dei sovraccarichi, in ogni time slice si esegue un numero sufficiente di operazioni di CPU. Infatti il time slice deve essere piccolo per garantire che in un tempo percettibile, come un secondo, si trovi un numero elevato di time slice, tale da servire tutti gli utenti almeno una volta. Nel servire per\u00f2 troppe time slice si cade nel problema del system overload, dove appunto si impiega eccessivamente la CPU. Si necessita quindi, oltre che ad una CPU pi\u00f9 potente e veloce, anche di una memoria centrale sufficientemente grande per contenere i processi degli utenti e i dati su cui operare."}
{"id": "15689", "revid": "599013", "url": "https://it.wikipedia.org/wiki?curid=15689", "title": "Equazioni di Maxwell", "text": "Le equazioni di Maxwell sono un sistema di quattro equazioni differenziali alle derivate parziali lineari accoppiate che, insieme alla forza di Lorentz, costituiscono le leggi fondamentali che governano l'interazione elettromagnetica. \nAlla base dell'elettrodinamica classica, esprimono l'evoluzione temporale e i vincoli a cui \u00e8 soggetto il campo elettromagnetico in relazione alle distribuzioni di carica e corrente elettrica da cui \u00e8 generato.\nLe equazioni raggruppano ed estendono le leggi dell'elettricit\u00e0 e del magnetismo note fino alla met\u00e0 del XIX secolo, tra cui la legge di Gauss per il campo elettrico e la legge di Faraday. Tale sintesi fu compiuta da Maxwell che, aggiungendo la corrente di spostamento alla legge di Amp\u00e8re, rese simmetriche le equazioni che descrivono il campo elettrico e il campo magnetico, rendendo visibile in questo modo come essi siano due manifestazioni della stessa entit\u00e0, il campo elettromagnetico. In altri termini, le quattro equazioni mostrano come i campi elettrici dinamici, cio\u00e8 variabili nel tempo, sono in grado di generare campi magnetici e viceversa, unificando cos\u00ec, a livello teorico e in maniera perfettamente simmetrica, l'elettricit\u00e0 con il magnetismo. \nMaxwell osserv\u00f2 anche che le equazioni ammettono soluzioni ondulatorie, il che condusse alla scoperta delle onde elettromagnetiche e in particolare fu spiegata la natura della luce, fino ad allora oggetto di varie speculazioni teoriche. I campi elettromagnetici, introdotti inizialmente come entit\u00e0 matematica, acquistarono una loro propria realt\u00e0 fisica potendo esistere indipendentemente dalle sorgenti che li hanno generati. \nStoria.\nLe equazioni appaiono per la prima volta al completo e in forma differenziale nel testo \"A Dynamical Theory of the Electromagnetic Field\", pubblicato da James Clerk Maxwell nel 1865, mentre la notazione moderna pi\u00f9 comune fu sviluppata da Oliver Heaviside entro il 1884.\nLa formulazione delle equazioni di Maxwell ha definito in modo completo il legame tra campo elettrico e campo magnetico, unificando definitivamente elettricit\u00e0 e magnetismo e fornendo allo stesso tempo una sintesi teorica di tutti i fenomeni sperimentali connessi a tali ambiti. Gi\u00e0 Faraday aveva osservato un'influenza magnetica sul campo elettrico: con l'ultima aggiunta di Maxwell alle equazioni, dove avviene l'introduzione della corrente di spostamento, i due campi vengono considerati a tutti gli effetti due \"manifestazioni\" diverse di un unico campo, il campo elettromagnetico.\nLa loro importanza non si esaurisce tuttavia sul piano storico nel loro carattere sintetico: esse hanno anche un carattere predittivo, che apr\u00ec alla previsione e alla successiva rilevazione sperimentale dell'esistenza delle onde elettromagnetiche, prima di allora sconosciute, la cui scoperta \u00e8 avvenuta da parte di Hertz. In Italia gli studi sulle onde elettromagnetiche sono stati condotti fra gli altri da Righi e hanno portato un suo allievo, Marconi, all'invenzione della telegrafia senza fili.\nLa descrizione relativistica del campo ha successivamente richiesto l'introduzione del tensore elettromagnetico, del quadripotenziale e l'utilizzo della notazione quadrivettoriale. Di pari passo si sono sviluppate l'elettrodinamica quantistica e la teoria quantistica dei campi, che hanno conferito un significato fisico pi\u00f9 profondo al concetto di quadripotenziale e di campo tensoriale.\nDescrizioni concettuali.\nLegge di Gauss.\nLa legge di Gauss descrive la relazione tra un campo elettrostatico e le cariche elettriche che lo causano: il campo elettrostatico punta fuori dalle cariche positive e verso le cariche negative, il flusso del campo elettrico attraverso una superficie chiusa qualsiasi \u00e8 proporzionale alla carica interna alla superficie. Raffigurando il campo elettrico con le sue linee di campo, significa che le linee iniziano sulle cariche positive e terminano sulle cariche negative. \"Contare\" il numero di linee di campo che attraversano una superficie chiusa d\u00e0 la carica totale (compresa la carica dovuta alla polarizzazione elettrica) racchiusa da quella superficie, divisa per la permittivit\u00e0 del vuoto.\nLegge di Gauss per il magnetismo.\nLa legge di Gauss applicata al campo magnetico afferma che non ci sono \"cariche magnetiche\" (anche detti monopoli magnetici) analoghe alle cariche elettriche. Al loro posto, il campo magnetico dovuto ai materiali \u00e8 generato da una configurazione detta dipolo magnetico, e il flusso del campo magnetico attraverso una superficie chiusa qualsiasi \u00e8 nullo. Anche se i dipoli magnetici assomigliano a una coppia di cariche magnetiche positive e negative (come nel caso del dipolo elettrico), essi sono meglio rappresentati come spire percorse da corrente. In termini tecnici, la legge prevede che il flusso magnetico totale attraverso una superficie gaussiana \u00e8 nullo, o, equivalentemente, che il campo di induzione magnetica \u00e8 un campo vettoriale solenoidale. \u00c8 errore molto comune pensare che la validit\u00e0 di questa legge implichi l'esistenza di sole linee di flusso magnetico chiuse su se stesse (eventualmente all'infinito). Tale configurazione, seppur sufficiente per rispettare la legge, non \u00e8 strettamente necessaria. Esistono infatti numerosi esempi di situazioni in cui le linee di flusso dell'induzione magnetica non sono curve chiuse.\nLegge di Faraday.\nLa versione di Maxwell\u2013Faraday della legge di Faraday descrive come un campo magnetico variabile nel tempo crea (\"induce\") un campo elettrico. In forma integrale, afferma che il lavoro per unit\u00e0 di carica necessario a spostare una carica intorno a una spira chiusa \u00e8 pari al tasso di diminuzione del flusso magnetico attraverso la superficie racchiusa.\nL'induzione elettromagnetica \u00e8 il principio dietro a molti generatori elettrici: ad esempio, una calamita rotante crea un campo magnetico variabile, che a sua volta genera un campo elettrico in un filo vicino.\nLegge di Amp\u00e8re-Maxwell.\nLa legge di Amp\u00e8re con l'aggiunta di Maxwell afferma che i campi magnetici possono essere generati in due modi: tramite correnti elettriche (come dice la legge di Amp\u00e8re originale) e da campi elettrici variabili (\u00e8 questa l'aggiunta di Maxwell, chiamata da lui corrente di spostamento). Nella forma integrale, il campo magnetico indotto intorno a un circuito chiuso qualsiasi \u00e8 proporzionale alla corrente elettrica pi\u00f9 la corrente di spostamento (proporzionale al tasso di cambiamento del flusso) attraverso la superficie chiusa.\nL'aggiunta di Maxwell \u00e8 particolarmente importante: rende il sistema di equazioni matematicamente coerente per campi non statici, senza cambiare le leggi di Amp\u00e8re e di Gauss per i campi statici. Tuttavia, come conseguenza, prevede che un campo magnetico variabile induca un campo elettrico e viceversa. Pertanto, queste equazioni permettono a delle onde elettromagnetiche di viaggiare nello spazio vuoto.\nLa velocit\u00e0 calcolata per le onde elettromagnetiche, che poteva essere predetta dagli esperimenti su cariche e correnti, \u00e8 esattamente pari alla velocit\u00e0 della luce; infatti, la luce \"\u00e8\" una forma di radiazione elettromagnetica (come i raggi X, le onde radio e altre onde). Maxwell comprese la connessione tra le onde elettromagnetiche e la luce nel 1861, unificando cos\u00ec le teorie dell'elettromagnetismo e dell'ottica.\nDescrizione.\nLe equazioni di Maxwell descrivono il modo in cui il campo elettrico e il campo magnetico interagiscono fra di loro e con oggetti che possiedono carica elettrica. Unite alla seconda legge del moto di Newton e alla forza di Lorentz:\ndove formula_2 \u00e8 una carica elettrica puntiforme in moto con velocit\u00e0 istantanea formula_3 in presenza di un campo elettrico formula_4 e di un campo magnetico formula_5, le equazioni di Maxwell caratterizzano completamente i fenomeni elettromagnetici classici, governando l'evoluzione dinamica dei campi e la sua genesi a partire da arbitrarie distribuzioni di carica.\nSolitamente le equazioni vengono enunciate in forma locale, utilizzando la densit\u00e0 di carica e la densit\u00e0 di corrente per la descrizione delle \"sorgenti\" del campo. Tramite gli operatori differenziali divergenza e rotore la propagazione del campo viene mostrata in funzione dello spazio formula_6 e del tempo formula_7.\nNel formalismo di Heaviside e Lorentz le equazioni di Maxwell sono scritte come un sistema di quattro equazioni, di cui due vettoriali e due scalari: esse pongono pertanto otto vincoli, e le incognite che in esse compaiono sono quattro funzioni vettoriali formula_8, formula_9, formula_10 e formula_11, dove formula_9 e formula_11 sono rispettivamente il campo elettrico e magnetico quando si propagano nei materiali. Si tratta di dodici funzioni scalari della posizione e del tempo che rappresentano rispettivamente il campo elettrico nel vuoto, il campo elettrico nei materiali, il campo magnetico nel vuoto e il campo magnetico nei materiali.\nLe seguenti due equazioni omogenee valgono sia nel vuoto sia nei mezzi materiali:\nEsse rappresentano in forma differenziale, cio\u00e8 valida localmente, la legge dell'induzione elettromagnetica di Faraday-Neumann-Lenz e la legge sul flusso del campo magnetico di Gauss (che descrive l'inesistenza di cariche magnetiche isolate, o \"monopoli magnetici\").\nLe seguenti due equazioni descrivono il modo in cui la materia interagisce con i campi elettrici e magnetici, polarizzandosi:\ndove la densit\u00e0 di corrente formula_16, sorgente del campo, \u00e8 data dalla densit\u00e0 di carica formula_17 in movimento alla velocit\u00e0 di deriva formula_3. La seconda di esse \u00e8 detta legge di Amp\u00e8re-Maxwell e ingloba l'enunciato dell'equazione di continuit\u00e0 che impone la conservazione delle cariche di una corrente elettrica:\nottenibile applicando l'operatore divergenza alla legge di Amp\u00e8re-Maxwell.\nLe equazioni di Maxwell nei mezzi materiali non costituiscono un problema ben posto in senso stretto, in quanto il numero di equazioni \u00e8 minore del numero di incognite, e inoltre non tutte le otto equazioni sono indipendenti, in virt\u00f9 di propriet\u00e0 generali dei campi vettoriali fisici.\nVi sono quindi due vincoli scalari che riducono a sei il numero delle equazioni indipendenti: si tratta pertanto di diminuire il numero delle incognite introducendo altre relazioni, dette equazioni costitutive dei mezzi materiali assieme al considerare la forza di Lorentz sulle cariche elettriche.\nLe relazioni costitutive sono della forma:\nperch\u00e9 devono esprimere come la materia reagisce, polarizzandosi, in relazione all'azione su di essa dei campi formula_8 e formula_22. Se le funzioni formula_23 e formula_24 sono regolari allora possono pensarsi sviluppate in serie di Taylor nelle variabili formula_25 e formula_22, e se questi ultimi sono sufficientemente deboli si pu\u00f2 inoltre assumere che la materia risponda in maniera lineare, cio\u00e8 direttamente proporzionale ai campi. In altri termini, si pu\u00f2 pensare di arrestare al primo ordine differenziale lo sviluppo analitico e scrivere:\nLe equazioni.\nNel sistema internazionale di unit\u00e0 di misura, l'espressione delle equazioni di Maxwell \u00e8 la seguente:\ncon formula_28 una superficie, formula_29 il suo contorno (la curva definita considerando una sezione di formula_28), formula_31 un volume e formula_32 la superficie che lo delimita. Gli integrali su formula_28 e formula_32 definiscono il flusso delle grandezze integrate, l'integrale di linea su formula_29 definisce una circuitazione mentre l'integrale su formula_31 \u00e8 un integrale di volume.\nIl vettore formula_4 \u00e8 il campo elettrico nel vuoto, formula_38 \u00e8 il campo elettrico nei materiali, anche detto induzione elettrica e che tiene conto della polarizzazione elettrica formula_39, formula_5 \u00e8 il campo magnetico percepito in un punto, anche detto \"induzione magnetica\", inoltre formula_41 \u00e8 un campo magnetico introdotto nei materiali (anche detto \u201ccampo magnetizzante\u201d), che tiene conto della polarizzazione magnetica formula_42, e formula_43 \u00e8 la densit\u00e0 di carica elettrica libera, ovvero la densit\u00e0 di carica non confinata in un dielettrico. Il prodotto formula_44 di quest'ultima con la velocit\u00e0 di deriva \u00e8 il vettore densit\u00e0 di corrente elettrica libera. I tensori formula_45 e formula_46 sono rispettivamente la permittivit\u00e0 elettrica e la permeabilit\u00e0 magnetica, che nel vuoto sono numeri e sono legate dalla relazione:\ndove formula_48 \u00e8 la velocit\u00e0 della luce.\nLe relazioni fra i campi sono:\ndove formula_50 e formula_51 sono dette \"costante dielettrica relativa\" e \"permeabilit\u00e0 magnetica relativa\", e sono caratteristiche del mezzo. Esse dipendono in generale dalla direzione nel mezzo e dalla frequenza dei campi (quest'ultima influenza in particolare la permittivit\u00e0 elettrica).\nNel caso pi\u00f9 semplice di mezzi lineari, stazionari, omogenei, non dispersivi e isotropi, la permittivit\u00e0 elettrica e la permeabilit\u00e0 magnetica si riducono a costanti (tensori con tutti gli elementi uguali). In tal caso i vettori polarizzazione e magnetizzazione sono direttamente proporzionali, in ogni direzione, rispettivamente ai campi elettrico e magnetico, e i gradi di libert\u00e0 delle equazioni si dimezzano. Si possono inoltre portare formula_45 e formula_46 fuori dagli integrali e dalle derivate.\nVa osservato che le grandezze \"fondamentali\" sono formula_4 e formula_5 , mentre formula_56 ed formula_57 sono da considerare come strumenti per non prendere in considerazione ci\u00f2 che accade \"dentro\" il materiale.\nNello spazio libero (ovvero in assenza di sorgenti di carica e di corrente) le equazioni si scrivono:\nDerivazione.\nLe equazioni di Maxwell, che governano i fenomeni di propagazione del campo elettromagnetico, possono essere espresse sia in forma locale (differenziale) sia globale (integrale). Nel seguito si descrive tale relazione. Le equazioni in forma locale sono equazioni differenziali lineari in quattro variabili, mentre in forma globale sono equazioni integrali: per metterle in relazione \u00e8 necessario perci\u00f2 applicare il teorema di Stokes nelle sue forme bidimensionale e tridimensionale. Nel caso particolare di campi variabili in maniera sinusoidale nel tempo, le equazioni di Maxwell possono essere scritte nel dominio della frequenza utilizzando la trasformata di Fourier in ciascun membro e ottenendo una semplificazione nella trattazione e nel loro specifico utilizzo.\nGli strumenti matematici principali che permettono di ricavare il legame tra la forma locale e la forma globale sono due:\nLe equazioni di Maxwell descrivono sinteticamente tutte le propriet\u00e0 del campo elettromagnetico, e per ricavarne la forma integrale dalla corrispondente forma locale \u00e8 necessario applicare il teorema di Green o il teorema della divergenza. Nel caso particolare di campi variabili in maniera sinusoidale nel tempo, le equazioni di Maxwell possono essere scritte nel dominio della frequenza (dominio dei fasori) applicando la trasformata di Fourier a ciascun membro e ottenendo una semplificazione nella trattazione e nel loro specifico utilizzo.\nDove si \u00e8 supposto che la superficie attraverso cui vogliamo calcolare il flusso non si muova nel tempo, applicando l'operatore differenziale solo al vettore campo magnetico.\nSoluzioni.\nL'equazione di Maxwell che stabilisce che la divergenza di formula_5 \u00e8 nulla permette di riscrivere il campo magnetico derivandolo da una funzione potenziale, ossia come il rotore di un campo vettoriale formula_72 detto potenziale vettore:\nTale relazione \u00e8 valida ponendo di trovarsi in un dominio semplicemente connesso. Si pu\u00f2 allora riscrivere la legge dell'induzione elettromagnetica di Faraday Neumann:\nche pu\u00f2 anche essere espressa come:\nPoich\u00e9 il termine tra parentesi \u00e8 irrotazionale, esso pu\u00f2 essere scritto come il gradiente di una funzione scalare, il potenziale scalare formula_76:\nda cui segue:\nI campi formula_79 e formula_80 soluzioni delle equazioni di Maxwell si possono dunque esprimere mediante i potenziali:\nLe equazioni di evoluzione dei potenziali si ottengono semplicemente sostituendo i campi formula_79 e formula_80 nelle altre due equazioni, ossia nelle equazioni non omogenee che rappresentano la legge del flusso del campo elettrico e la legge di Amp\u00e8re.\nNel caso i campi si propaghino in un mezzo diverso dal vuoto le quattro equazioni scalari non omogenee possono essere risolte solo conoscendo le relazioni costitutive tra i campi nel vuoto e nella materia, che non sono sempre lineari e dipendono fortemente dalle caratteristiche del materiale. Tutte le informazioni sul campo elettromagnetico possono quindi essere date attraverso l'espressione dei potenziali generalizzati, che sono definiti con quattro equazioni scalari, di cui tre per il potenziale vettore e una per il potenziale scalare.\nEquazioni per i potenziali.\nLe equazioni di Maxwell possono essere espresse in termini dei potenziali del campo elettromagnetico. Tale formulazione introduce tuttavia una certa arbitrariet\u00e0 nella forma dell'espressione dei potenziali: i campi rimangono infatti invariati se i potenziali subiscono una certa gamma di trasformazioni, dette trasformazioni di gauge. Per ottenere una formulazione relativistica, cio\u00e8 invariante sotto trasformazione di Lorentz, si utilizza il gauge di Lorenz.\nPer ricavare le quattro equazioni scalari che definiscono i potenziali generalizzati si procede come segue:\nTali equazioni sono anche dette \"equazioni elettrodinamiche\", e descrivono la propagazione dei due potenziali. Possono tuttavia essere convenientemente trasformate in equazioni disaccoppiate (cio\u00e8 scritte separatamente per il potenziale scalare e per il potenziale vettore) grazie al margine di arbitrariet\u00e0 contenuto nella definizione dei potenziali. Infatti, sfruttando il fatto che il rotore di un gradiente \u00e8 nullo ed eseguendo la seguente trasformazione di gauge:\ndove formula_90 \u00e8 un qualsiasi campo scalare sufficientemente regolare, le equazioni di evoluzione dei potenziali non variano. I nuovi potenziali soddisfano le medesime equazioni dei vecchi potenziali, e in questo modo anche le espressioni per i campi elettrico e magnetico rimangono invariate.\nSfruttando dunque l'invarianza di gauge \u00e8 possibile scegliere formula_72 in modo che soddisfi opportune condizioni. Di particolare importanza \u00e8 la \"condizione di Lorenz\", la quale \u00e8 ottenuta scegliendo formula_90 in modo tale che:\nTale condizione determina la forma covariante delle equazioni di Maxwell per i potenziali che descrivono il campo. Se i potenziali soddisfano la condizione di Lorenz si dice che essi appartengono al gauge di Lorenz, che nel caso stazionario (cio\u00e8 quando formula_94 non dipende dal tempo) si riduce al gauge di Coulomb, anche detto \"gauge trasversale\".\nSe la condizione di Lorenz \u00e8 soddisfatta le equazioni elettrodinamiche non disaccoppiate diventano due equazioni disaccoppiate, corrispondenti a quattro equazioni differenziali in quattro funzioni scalari incognite:\nIn componenti scalari, le equazioni dei potenziali si scrivono esplicitamente come:\nSi dimostra inoltre che, dato un particolare problema elettromagnetico perfettamente definito nelle sue condizioni iniziali e condizioni al contorno, la soluzione delle equazioni di Maxwell \u00e8 unica. Pi\u00f9 precisamente, la soluzione delle equazioni d'onda sono i potenziali ritardati, che nel gauge di Lorenz assumono la forma:\nQuesto permette di enunciare il cosiddetto \"teorema di dualit\u00e0 elettromagnetica\", per il quale a partire dall'espressione di una grandezza elettrica o magnetica \u00e8 possibile ottenere l'espressione dell'altra corrispondente. Le sostituzioni da operare sono le seguenti:"}
{"id": "15690", "revid": "287204", "url": "https://it.wikipedia.org/wiki?curid=15690", "title": "Rastriya Gaan", "text": "Rastriya Gaan (\u0930\u093e\u0937\u094d\u091f\u094d\u0930\u093f\u092f \u0917\u093e\u0928, \u00ab\"inno nazionale\"\u00bb) \u00e8 stato l'inno nazionale del Regno del Nepal. \u00c8 stato adottato nel 1962 come omaggio al sovrano del Nepal, rimanendo in vigore fino al 2006. Il parlamento nepalese ha decretato, con la risoluzione del 18 maggio 2006, di cambiarlo a causa degli eccessivi riferimenti alla monarchia. La musica \u00e8 stata composta da Bakhat Bahadur Budhapirthinel nel 1899, e le parole sono state scritte da Sri Chakra Pani Chalise nel 1924.\nIl nuovo inno, Sayaun thunga phool ka, \u00e8 stato ufficialmente dichiarato inno nazionale del Nepal il 3 agosto 2007.\n\u0936\u094d\u0930\u0940\u092e\u093e\u0928\u094d \u0917\u092e\u094d\u092d\u0940\u0930 \u0928\u0947\u092a\u093e\u0932\u0940\n\u092a\u094d\u0930\u091a\u0923\u094d\u0921 \u092a\u094d\u0930\u0924\u093e\u092a\u0940 \u092d\u0942\u092a\u0924\u093f\n\u0936\u094d\u0930\u0940 \u096b \u0938\u0930\u0915\u093e\u0930 \u092e\u0939\u093e\u0930\u093e\u091c\u093e\u0927\u093f\u0930\u093e\u091c\u0915\u094b\n\u0938\u0926\u093e \u0930\u0939\u094b\u0938\u094d \u0909\u0928\u094d\u0928\u0924\u093f\n\u0930\u093e\u0916\u0941\u0928\u094d \u091a\u093f\u0930\u093e\u092f\u0941 \u0908\u0936\u0932\u0947\n\u092a\u094d\u0930\u091c\u093e \u092b\u0948\u0932\u093f\u092f\u094b\u0938\u094d\n\u092a\u0941\u0915\u093e\u0930\u094c \u091c\u092f \u092a\u094d\u0930\u0947\u092e\u0932\u0947\n\u0939\u093e\u092e\u0940 \u0928\u0947\u092a\u093e\u0932\u0940 \u0938\u093e\u0930\u093e\u0932\u0947\n\u015br\u012bm\u0101n gambh\u012bra nep\u0101l\u012b\npraca\u1e47\u1e0da prat\u0101p\u012b bh\u016bpati\n\u015br\u012b 5 sarak\u0101ra mah\u0101r\u0101j\u0101dhir\u0101jako\nsad\u0101 rahos unnati\nr\u0101khun cir\u0101yu \u012b\u015bale\npraj\u0101 phailiyos\npuk\u0101rau jaya premale\nh\u0101m\u012b nep\u0101l\u012b s\u0101r\u0101le\nPossa la gloria incoronarti coraggioso Sovrano\nVoi, il prode Nepalese\nCinque volte grande re dei re\nnostro glorioso governante\nPossa egli vivere per molti anni a venire\nE possa il numero dei suoi assoggettati crescere.\nLasciate ogni Nepalese\ncantare questo con gioia."}
{"id": "15692", "revid": "383359", "url": "https://it.wikipedia.org/wiki?curid=15692", "title": "Rupia nepalese", "text": "La Rupia nepalese \u00e8 la valuta ufficiale del Nepal. Il codice ISO 4217 \u00e8 NPR.\nViene suddivisa in 100 \"paisa\". Le banconote sono in 8 tagli, del valore di 1, 2, 10, 20, 50, 100, 500 e 1.000 rupie. Le monete in 5 tagli, del valore di 5, 10, 25, 50 \"paisa\" e di 1 rupia (o 100 \"paisa\").\nIl suo valore \u00e8 legato a quello della rupia indiana con un rapporto di 1 a 0,625, ossia una rupia nepalese vale i \u215d di una rupia indiana. Nel 2005 il valore di 1 euro corrisponde a circa 80 rupie."}
{"id": "15693", "revid": "465169", "url": "https://it.wikipedia.org/wiki?curid=15693", "title": "Finanza", "text": "La finanza \u00e8 la disciplina economica che studia i processi e le scelte di investimento e finanziamento, soffermando l'analisi sul lato prettamente tecnico, cio\u00e8 \"pricing\", \"hedging\" e \"valutazione\" delle attivit\u00e0 oggetto dell'investimento o finanziamento.\nDescrizione.\nLa finanza (dal latino \"finis\" \"fine, termine, cessazione\") si occupa degli strumenti finanziari (o prodotti finanziari), per mezzo dei quali avvengono gli scambi di flussi di denaro tra individui, imprese e Stati, e dei mercati sui quali tali strumenti finanziari vengono negoziati al fine di trasferire le risorse economiche dagli individui in surplus a quelli in deficit. \nRispetto ad un investimento produttivo, un investimento finanziario non \u00e8 necessariamente finalizzato alla creazione di ricchezza reale, anzi negli ultimi decenni si \u00e8 assistito ad una imponente scalata finanziaria che ha superato il Pil globale. Dal 1980 anno in cui gli attivi finanziari globali equivalevano all'incirca al Pil del mondo, la crescita del settore finanziario ha continuato a crescere superando di misure lo stesso Pil (ad esempio nel 2008 equivaleva a 21,4 volte il Pil mondiale). Esiste un dibattito di etica della finanza, legato all'ipotesi che la finanza sia un gioco a somma zero (zero-sum game), capace quindi solo di spostare denaro fra soggetti economici, piuttosto che un gioco a somma positiva (in grado di creare ricchezza) - c'\u00e8 chi dubita che oltre allo spartire una \"torta\" di valori lo scambio finanziario possa ingrandirla.\nI cinque campi base della finanza.\nLa finanza, se si desidera semplificare la sua trattazione anche solo per convenzione, si pu\u00f2 suddividere e pensare come cinque campi base messi insieme in base al soggetto che cerca finanziamenti e all'ampiezza/estensione delle transazioni (se si desidera generare una suddivisione pi\u00f9 specifica e complessa, si possono ottenere pi\u00f9 campi):\nFinanzcapitalismo.\nDagli anni 80 del secolo scorso, la finanza ha raggiunto uno sviluppo enorme rispetto alle altre attivit\u00e0 economiche, massimizzando le strategie di \"\"estrazione\" ed accumulazione di valore\", a differenza del capitalismo industriale votato invece alla \"\"produzione\" di valore\", ci\u00f2 ha portato a trasferire gli investimenti di capitali dall'industria manifatturiera al sistema finanziario determinando il \"finanzcapitalismo\" o \"capitalismo dell'arbitraggio\" con volume di affari globalmente superiore ai valori reali."}
{"id": "15697", "revid": "964734", "url": "https://it.wikipedia.org/wiki?curid=15697", "title": "Fratelli d'Italia", "text": ""}
{"id": "15698", "revid": "767487", "url": "https://it.wikipedia.org/wiki?curid=15698", "title": "Trattato di Verdun", "text": "Il trattato di Verdun stabil\u00ec la divisione dell'Impero carolingio tra Lotario I, Ludovico II il Germanico e Carlo II il Calvo, i tre figli sopravvissuti di Ludovico il Pio. Fu firmato nell'agosto dell'843, appunto, a Verdun.\nStoria.\nIl figlio maggiore di Ludovico il Pio, Lotario I, aveva dichiarato guerra ai fratelli fin dalla morte del padre, avvenuta nell'840. Dopo la sua sconfitta nella battaglia di Fontenoy, combattuta nell'841, e l'alleanza tra i suoi fratelli, sigillata nel giuramento di Strasburgo, Lotario I era disposto a negoziare. Ognuno dei fratelli aveva gi\u00e0 un suo regno: Lotario I in Italia, Ludovico II il Germanico in Baviera e Carlo il Calvo in Aquitania.\nIl trattato stipul\u00f2 quanto segue:\nAnche se spesso viene presentato come la devoluzione o la dissoluzione dell'impero unitario di Carlo Magno, il trattato in effetti riflette la continua aderenza alla tradizione franca di una eredit\u00e0 divisibile invece che di una che favoriva solo il primogenito."}
{"id": "15702", "revid": "2164596", "url": "https://it.wikipedia.org/wiki?curid=15702", "title": "82 (numero)", "text": "Ottantadue (cf. latino \"octoginta duo\", greco \"\u03b4\u03cd\u03bf \u03ba\u03b1\u1f76 \u1f40\u03b3\u03b4\u03bf\u03ae\u03ba\u03bf\u03bd\u03c4\u03b1\") \u00e8 il numero naturale dopo l'81 e prima dell'83."}
{"id": "15703", "revid": "120164834", "url": "https://it.wikipedia.org/wiki?curid=15703", "title": "88 (numero)", "text": "Ottantotto \u00e8 il numero naturale dopo l'87 e prima dell'89."}
{"id": "15704", "revid": "1543377", "url": "https://it.wikipedia.org/wiki?curid=15704", "title": "Pace di Vestfalia", "text": "La pace di Vestfalia del 1648 pose fine alla cosiddetta guerra dei trent'anni, iniziata nel 1618, e alla guerra degli ottant'anni, tra la Spagna e le Province Unite. Si compone di tre trattati, di cui due firmati a M\u00fcnster e uno a Osnabr\u00fcck (ricordati, appunto, come trattato di M\u00fcnster e trattato di Osnabr\u00fcck), entrambe citt\u00e0 della Vestfalia. La pace venne poi completata con il trattato dei Pirenei, del 1659, che mise fine alle ostilit\u00e0 tra Spagna e Francia.\nContestualizzazione.\nAll'origine della guerra dei trent'anni pu\u00f2 collocarsi il desiderio dei pr\u00ecncipi tedeschi di porre definitivamente un freno alle aspirazioni restauratrici del nuovo imperatore asburgico, aspirazioni sostenute dalla Spagna. Tra le pretese dell'imperatore vi era, infatti, quella di privare i principi tedeschi del diritto a determinare la religione dei propri regni, sancito dalla pace di Augusta nel 1555, secondo il principio del \"cuius regio, eius religio\".\nCon il trattato di Vestfalia si inaugur\u00f2 un nuovo ordine internazionale, un sistema in cui gli Stati si riconoscono tra loro proprio e solo in quanto Stati, al di l\u00e0 della fede dei vari sovrani. Assume dunque importanza il concetto di sovranit\u00e0 dello Stato e nasce una comunit\u00e0 internazionale pi\u00f9 vicina a come la si intende oggi.\nLa pace.\nLa pace di Vestfalia fu firmata in due localit\u00e0 separate a causa dei dissidi tra i cattolici e i protestanti. Dapprima si riunirono i cattolici a M\u00fcnster e successivamente i protestanti a Osnabr\u00fcck. Come mediatori furono invitati a Colonia il nunzio pontificio Fabio Chigi e l'ambasciatore veneziano Alvise Contarini. Tuttavia la Svezia non accett\u00f2 che i rappresentanti del papa fungessero da mediatori, n\u00e9 d'altra parte il nunzio pontificio volle trattare con gli scismatici.\nLe trattative fra la Spagna e le Province Unite e quelle fra la Francia e l'Impero si tennero a M\u00fcnster e alle seconde parteciparono entrambi i mediatori. Le trattative fra l'Impero e la Svezia (e i protestanti tedeschi suoi alleati) si tennero invece a Osnabr\u00fcck, con la partecipazione del solo mediatore veneziano. I due trattati di M\u00fcnster concedettero la pace fra la Francia e l'Impero, cos\u00ec come fra le Province Unite e la Spagna. Il trattato di Osnabr\u00fcck riguard\u00f2 invece la pace fra la Svezia e l'Impero. Fra la Spagna e la Francia non fu invece firmato alcun trattato e continu\u00f2 la guerra.\nI due trattati con la Francia e con la Svezia, di fatto con i cattolici e con i protestanti, con il nome di \"Instrumentum Pacis\", divennero una sorta di costituzione del Sacro Romano Impero nel suo ultimo secolo e mezzo di esistenza. Essi sancirono la sconfitta delle ambizioni asburgiche di imporre il cattolicesimo come religione dell'Impero, decretando invece la libert\u00e0 degli Stati tedeschi in materia religiosa e, di fatto, la definitiva affermazione del protestantesimo. Inoltre l\"'Instrumentum Pacis\" concedeva agli Stati tedeschi la libert\u00e0 di avere una propria politica estera.\nCondizioni di pace.\nI principi sanciti dalla pace furono i seguenti:\nRiguardo ai mutamenti territoriali:\nLa Spagna, che non aveva aderito alla pace di Vestfalia, riusc\u00ec a occupare il porto di Dunkerque, nelle Fiandre, ma il cardinale Mazzarino si alle\u00f2 con l'Inghilterra, promettendole, in caso di vittoria, Dunkerque e la Giamaica; l'esercito francese, al comando del maresciallo di Francia Henri de La Tour d'Auvergne, visconte di Turenne, riusc\u00ec a sconfiggere nella battaglia delle Dune, presso Dunkerque (14 giugno 1658), gli spagnoli guidati dal \"Gran Cond\u00e9\". Filippo IV fu costretto cos\u00ec a firmare la pace dei Pirenei (1659), che segn\u00f2 il declino degli Asburgo di Spagna.\nIl paragrafo 52 dell'articolo V del trattato di pace, denominato \"Itio in partes\", consiste nell'eliminazione della religione come elemento centrale dei conflitti politici, separando dunque il campo religioso da quello statale:\nConseguenze giuridiche.\nDal punto di vista giuridico, la Pace di Vestfalia \u00e8 tradizionalmente considerata il punto di inizio in Europa dello Stato assoluto propriamente detto, caratterizzato, cio\u00e8, dal reciproco riconoscimento di autorit\u00e0 sovrane e indipendenti, generalmente caratterizzate dalla forma di governo della monarchia assoluta."}
{"id": "15711", "revid": "1632387", "url": "https://it.wikipedia.org/wiki?curid=15711", "title": "Crisi dei missili di Cuba", "text": "La crisi dei missili di Cuba, meno nota come crisi di ottobre () o crisi dei Caraibi (), fu un confronto tra gli Stati Uniti d'America e l'Unione Sovietica in merito al dispiegamento di missili balistici sovietici a Cuba in risposta a quelli statunitensi schierati in Turchia, Italia e Gran Bretagna, in vicinanza della frontiera con l'URSS. L'episodio, avvenuto durante la presidenza di John Fitzgerald Kennedy \u00e8 stato considerato uno dei momenti pi\u00f9 critici della Guerra fredda in cui si \u00e8 arrivati pi\u00f9 vicino a una guerra nucleare.\nCome reazione alla fallita invasione della Baia dei Porci del 1961 e alla presenza di missili balistici americani Jupiter in Turchia, il leader sovietico Nikita Chru\u0161\u010d\u0451v decise di accettare la richiesta di Cuba di posizionare missili nucleari sull'isola al fine di scoraggiare una possibile futura invasione. L'accordo venne raggiunto durante un incontro segreto tra Chru\u0161\u010d\u0451v e Fidel Castro nel luglio 1962 e la realizzazione delle strutture di lancio dei missili venne avviata poco pi\u00f9 tardi.\nAnche se il Cremlino aveva negato la presenza di pericolosi missili sovietici a 90 miglia dalla Florida, i sospetti vennero confermati quando un aereo spia Lockheed U-2 dell\"'United States Air Force\" produsse evidenti prove fotografiche della presenza di missili balistici a medio raggio (R-12) e intermedi (R-14). Gli Stati Uniti allestirono un blocco militare per impedire che ulteriori missili potessero giungere a Cuba, annunciando che non avrebbero consentito nuove consegne di armi offensive a Cuba e chiedendo che i missili gi\u00e0 presenti sull'isola fossero smantellati e restituiti all'Unione Sovietica.\nDopo un lungo periodo di stretti negoziati venne raggiunto un accordo tra il presidente americano John F. Kennedy e il presidente russo Nikita Chru\u0161\u010d\u0451v. Pubblicamente, i sovietici avrebbero smantellato le loro armi offensive a Cuba e le avrebbero riportate in patria, sotto verifica da parte delle Nazioni Unite e in cambio di una dichiarazione pubblica da parte statunitense di non tentare di invadere nuovamente Cuba. In segreto, gli Stati Uniti avrebbero anche acconsentito a smantellare tutti i PGM-19 Jupiter, di loro fabbricazione, schierati in Turchia, Italia e Gran Bretagna.\nQuando tutti i missili offensivi e i bombardieri leggeri Ilyushin Il-28 vennero ritirati da Cuba, il blocco venne formalmente concluso il 21 novembre 1962. I negoziati tra gli Stati Uniti e l'Unione Sovietica misero in evidenza la necessit\u00e0 di una rapida, chiara e diretta linea di comunicazione riservata e dedicata tra Washington e Mosca. Di conseguenza, venne realizzata la cosiddetta linea rossa Mosca-Washington. Una serie di ulteriori accordi ridusse le tensioni tra gli Stati Uniti e l'Unione Sovietica per diversi anni.\nAzioni statunitensi antecedenti.\nGli Stati Uniti erano preoccupati per un'espansione del comunismo a livello mondiale e il fatto che vi fosse un paese dell'America latina apertamente alleato con l'Unione Sovietica era considerato inaccettabile fin dall'inizio della guerra fredda e in applicazione della Dottrina Monroe.\nGli Stati Uniti erano stati umiliati pubblicamente dalla fallita invasione della Baia dei Porci tentata nell'aprile del 1961 e attuata dal presidente John F. Kennedy tramite la CIA sotto la spinta degli esuli cubani. In seguito, l'ex presidente Dwight Eisenhower disse a Kennedy che \"il fallimento della Baia dei Porci incoragger\u00e0 i sovietici a fare qualcosa che altrimenti non avrebbero fatto\". La mancata invasione convinse il premier sovietico Nikita Chru\u0161\u010d\u0451v e i suoi consiglieri che Kennedy fosse indeciso e, come scrisse un consigliere sovietico, \"troppo giovane, intellettuale, non preparato bene per il processo decisionale in situazioni di crisi... troppo intelligente e troppo debole\".\nInoltre, l'impressione di Chru\u0161\u010d\u0451v sulla debolezza di Kennedy, venne confermata dalla risposta del presidente durante la crisi di Berlino del 1961 e dalla costruzione del muro di Berlino. Parlando ai funzionari sovietici dopo la crisi, Chru\u0161\u010d\u0451v afferm\u00f2, \"so per certo che Kennedy non ha un forte seguito, n\u00e9, generalmente, ha il coraggio di far fronte a una sfida seria\". Disse anche a suo figlio Sergej che su Cuba, Kennedy \"farebbe un sorriso, farebbe anche di pi\u00f9 un sorriso, e poi accetterebbe\".\nNel gennaio 1962, il generale dell'esercito statunitense Edward Lansdale prepar\u00f2 piani per rovesciare il governo cubano in un rapporto segreto (parzialmente declassificato nel 1989) rivolto a Kennedy e ai funzionari coinvolti nell'operazione Mongoose. Agenti della CIA o \"percettori\" della \"Special Activities Division\" dovevano essere infiltrati in Cuba per effettuare sabotaggi e organizzare attivit\u00e0 sovversive. Nel febbraio del 1962, gli Stati Uniti lanciarono un embargo contro Cuba e Lansdale present\u00f2 un calendario \"top-secret\" di 26 pagine per l'attuazione del rovesciamento del governo cubano, confidando in operazioni di guerriglia che sarebbero dovute incominciare tra agosto e settembre. Secondo i piani, \"l'inizio della rivolta e il rovesciamento del regime comunista\" sarebbero avvenuti nelle prime due settimane di ottobre.\nEquilibri di potere.\nQuando Kennedy nel 1960 corse per la presidenza, una delle sue principali questioni elettorali era un presunto \"divario missilistico\" in sfavore dei sovietici che, tuttavia, si presumeva avrebbe potuto assottigliarsi. Nel 1961, i sovietici possedevano solo quattro missili balistici intercontinentali R-7 Sem\u00ebrka. Entro l'ottobre dell'anno successivo avrebbero potuto contare su di un arsenale di alcune dozzine, con alcune stime degli apparati di \"intelligence\" che parlavano di 75 missili.\nD'altro canto, gli Stati Uniti avevano 170 ICBM e stavano rapidamente costruendone altri. Vantavano altres\u00ec una flotta di otto sottomarini lanciamissili balistici classe George Washington e classe Ethan Allen, con la possibilit\u00e0 di lanciare ciascuno fino a 16 missili UGM-27 Polaris, con una portata di 2.500 miglia nautiche ().\nGli Stati Uniti vantavano anche maggiori capacit\u00e0 missilistiche difensive, navali e aeree, tuttavia i sovietici possedevano un vantaggio di 2:1 nelle forze terrestri convenzionali, comprese le dotazioni di cannoni e carri armati, schierati in particolare nel teatro europeo.\nDispiegamento di missili sovietici a Cuba.\nNel maggio 1962, il premier sovietico Nikita Chru\u0161\u010d\u0451v era persuaso dall'idea di contrastare il crescente potere degli Stati Uniti nello sviluppo e nella diffusione di missili strategici schierando missili nucleari sovietici a Cuba, nonostante i dubbi dell'ambasciatore sovietico a L'Avana, Aleksandr Ivanovi\u010d Alekseev, che sosteneva che Castro non avrebbe accettato questa situazione. Chru\u0161\u010d\u0451v si trova nel dover affrontare una situazione strategica in cui gli Stati Uniti erano considerati in grado di \"sparare il primo colpo nucleare\" mettendo cos\u00ec l'Unione Sovietica in un enorme svantaggio. Nel 1962, i sovietici avevano solo 20 ICBM in grado di colpire gli Stati Uniti con testate nucleari, il cui lancio doveva avvenire dall'interno dell'Unione Sovietica. La scarsa precisione e l'inaffidabilit\u00e0 dei missili sollevava, inoltre, seri dubbi sulla loro efficacia. Una nuova generazione pi\u00f9 affidabile di ICBM diventer\u00e0 operativa solo dopo il 1965.\nPertanto, la capacit\u00e0 nucleare sovietica nel 1962 fu meno concentrata sugli ICBM rispetto ai missili balistici a media gittata (MRBM e IRBM). Questi vettori erano in grado, dopo essere lanciati dal territorio sovietico, di colpire gli alleati statunitensi e la maggior parte dell'Alaska ma non tutto il resto degli Stati Uniti. Graham Allison, direttore del \"Belfer Center for Science and International Affairs\" dell'Universit\u00e0 di Harvard, sottolinea che: \"l'Unione Sovietica non poteva eliminare lo sbilanciamento nucleare mediante l'introduzione di nuovi ICBM sul proprio terreno. Per affrontare la minaccia aveva poche possibilit\u00e0 tra cui spostare le armi nucleari esistenti in luoghi in cui poteva raggiungere gli obiettivi statunitensi\".\nUn secondo motivo per cui i missili sovietici furono dispiegati a Cuba fu perch\u00e9 Chru\u0161\u010d\u0451v voleva portare Berlino Ovest, in quel momento controllato da americani, inglesi e francesi, all'interno della Germania est comunista, appartenente all'orbita sovietica. I tedeschi orientali e i sovietici consideravano il controllo occidentale su una porzione di Berlino una grave minaccia per la Germania orientale. Chru\u0161\u010d\u0451v fece quindi di Berlino Ovest il campo di battaglia centrale della guerra fredda. Chru\u0161\u010d\u0451v credeva che se gli Stati Uniti non avessero fatto nulla per i missili presenti a Cuba, egli poteva annettere anche Berlino ovest usando detti missili come deterrente contro eventuali reazioni occidentali. Se gli Stati Uniti avessero tentato di affrontare i sovietici dopo aver saputo dei missili, Chru\u0161\u010d\u0451v avrebbe potuto chiedere di negoziarli in cambio di Berlino Ovest. Poich\u00e9 Berlino era considerata strategicamente pi\u00f9 importante di Cuba, tale compromesso avrebbe significato un successo per Chru\u0161\u010d\u0451v.\nAll'inizio dello stesso anno, un gruppo di esperti sovietici di costruzioni militari e di missili ha accompagnato una delegazione agricola all'Avana ottenendo anche un incontro con il leader cubano Fidel Castro. La leadership cubana temeva fortemente che gli Stati Uniti avrebbero tentato nuovamente di invadere Cuba e quindi approvarono con entusiasmo l'idea dei missili nucleari sulla loro isola. Tuttavia, secondo un'altra fonte, Castro si oppose a tutto ci\u00f2 per via del timore che lo avrebbe fatto apparire come un burattino sovietico, ma venne persuaso dal fatto che i missili a Cuba avrebbero irritato gli Stati Uniti e aiutato gli interessi di tutto il movimento socialista. Inoltre, la fornitura avrebbe incluso anche armi tattiche a breve distanza (con una portata di , utilizzabili solo contro mezzi navali) che gli avrebbero fornito un \"ombrello nucleare\" a protezione dell'isola.\nTutta la pianificazione e la preparazione riguardo al trasporto e alla messa in funzione dei missili venne eseguita con la massima riservatezza e solo pochi conoscevano l'esatta natura della missione. Anche al personale militare dedicato alla missione vennero date volutamente informazioni erronee per sviare i sospetti, tanto che gli venne indicata una regione fredda come obiettivo e vennero equipaggiate di scarponi da sci, pattini e altre attrezzature invernali. Il nome in codice era Operazione Anadyr' (): il fiume Anadyr' entra nel Mare di Bering e Anadyr' \u00e8 anche la capitale della \u010cukotka e una base di bombardieri nell'Estremo oriente russo. Tutte le misure erano destinate a nascondere il programma sia al pubblico interno sia all'esterno.\nIl 7 settembre, l'ambasciatore sovietico negli Stati Uniti, Anatolij F\u00ebdorovi\u010d Dobrynin, assicur\u00f2 l'ambasciatore statunitense alle Nazioni Unite Adlai Stevenson che l'Unione Sovietica stava fornendo a Cuba solo armi difensive. L'11 settembre, l'Agenzia russa di informazione telegrafica annunci\u00f2 che l'Unione Sovietica non aveva alcuna necessit\u00e0 o intenzione di introdurre missili nucleari offensivi in Cuba. Il 13 ottobre Dobrynin neg\u00f2 che i sovietici avessero pianificato di schierare armi offensive a Cuba. Il 17 ottobre, il funzionario dell'ambasciata sovietica Georgij Bol'\u0161akov consegn\u00f2 al presidente Kennedy un messaggio personale da parte di Chru\u0161\u010d\u0451v di rassicurazioni in quanto si asseriva che \"in nessun caso potrebbero essere inviati missili superficiali a Cuba\".\nGi\u00e0 dall'agosto del 1962, gli Stati Uniti sospettavano che i sovietici stessero schierando missili a Cuba. Durante quel mese i servizi di \"intelligence\" raccolsero informazioni sulla presenza nell'isola di aerei MiG-21 costruiti in Russia e di bombardieri leggeri Ilyushin Il-28. Gli aerei spia Lockheed U-2 dimostrarono che vi erano a Cuba otto siti equipaggiati con missili terra-aria S-75 Dvina. Ci\u00f2 fece destare i sospetti in quanto il direttore della CIA John A. McCone rilev\u00f2 che tali apparati \"hanno senso solo se Mosca intendesse usarli per proteggere una base per missili balistici rivolti agli Stati Uniti\". Il 10 agosto scrisse una nota a Kennedy in cui predisse che i sovietici stavano preparandosi a schierare missili balistici a Cuba.\nLa prima fornitura di missili R-12 fece il suo arrivo sull'isola caraibica la notte dell'8 settembre, seguita da una seconda il 16 settembre. L'R-12 era un missile balistico a media portata, capace di trasportare una testa termonucleare. Si trattava di un missile vettore alimentato a propellenti liquidi da rifornire in una sola fase, trasportabile su strada e che poteva causare un'esplosione nucleare da un megatone. I sovietici stavano costruendo nove siti, sei per i missili a medio raggio R-12 con una gittata di 2.000 chilometri e tre per i missili balistici R-14 con una portata massima di 4.500 chilometri.\nPreludio.\nStrategia sovietica.\nNel 1959 il governo sovietico si rese conto che un'eventuale futura guerra sarebbe stata condotta con armi nucleari cosicch\u00e9 nello stesso anno furono costituite le \"Forze Missilistiche Strategiche\"; poco tempo dopo, in risposta al programma di riarmo di Kennedy (che aveva disposto missili nucleari a medio raggio Jupiter in Turchia), il governo sovietico, preoccupato per la chiara inferiorit\u00e0 delle sue forze strategiche, decise di installare alcune armi nucleari a Cuba, uno stato caraibico al largo della costa della Florida che a seguito della rivoluzione guidata da Fidel Castro aveva recentemente instaurato un governo comunista sull'isola. Il governo di Cuba, dal canto suo, cerc\u00f2 il supporto dell'Unione Sovietica dopo il collasso delle relazioni con gli Stati Uniti conseguente all'esproprio delle propriet\u00e0 americane a Cuba e al successivo tentativo di invasione dell'isola da parte di esuli cubani e mercenari appoggiati dalla CIA, conosciuto come Invasione della baia dei Porci. La strategia sovietica teneva conto di due aspetti: il primo era di difendere questo nuovo stato comunista dagli USA o da un'invasione appoggiata da questi; il secondo invece mirava a riequilibrare la bilancia del potere nucleare, che pendeva dalla parte degli Stati Uniti.\nBasi missilistiche americane in Italia e Turchia.\nOltre ai siti missilistici Jupiter in Italia, gli USA avevano di recente incominciato a schierare missili in Turchia, che minacciavano direttamente le regioni occidentali dell'Unione Sovietica. La tecnologia sovietica era ben sviluppata nel campo dei missili balistici a medio raggio (MRBM), in confronto a quelli intercontinentali ICBM. I sovietici ritenevano che non sarebbero riusciti a raggiungere la parit\u00e0 negli ICBM prima del 1970, ma videro che un certo tipo di uguaglianza poteva essere raggiunta rapidamente, posizionando dei missili a Cuba. Gli MRBM sovietici a Cuba, con un raggio d'azione di circa 1.600 chilometri, potevano minacciare Washington e circa met\u00e0 delle basi SAC statunitensi, con un tempo di volo inferiore ai venti minuti. In aggiunta, il sistema di difesa radar statunitense era orientato verso l'URSS, e avrebbe fornito scarso preavviso in caso di un lancio da Cuba.\nNikita Chru\u0161\u010d\u00ebv aveva concepito il piano nel maggio 1962, e per la fine di luglio, oltre sessanta navi sovietiche erano in rotta verso Cuba, con alcune di esse che trasportavano materiale militare. John A. McCone, il direttore della CIA, avvert\u00ec Kennedy che alcune delle navi stavano probabilmente trasportando missili, ma a una riunione tra John e Robert Kennedy, Dean Rusk e Robert McNamara, prevalse l'idea che i sovietici non avrebbero tentato un'impresa simile.\nI voli degli U-2.\nUn U-2 in volo a fine agosto fotograf\u00f2 una nuova serie di postazioni SAM che venivano costruite, ma il 4 settembre Kennedy disse al Congresso che non c'erano missili \"offensivi\" a Cuba. Nella notte dell'8 settembre, la prima consegna di MRBM SS-4 Sandal venne scaricata a L'Avana e un secondo carico arriv\u00f2 il 16 settembre. I sovietici stavano costruendo nove siti, sei per gli SS-4 e tre per gli SS-5 Skean a pi\u00f9 lungo raggio (fino a 3.500 chilometri). L'arsenale pianificato era di quaranta rampe di lancio, con un incremento del 70% della capacit\u00e0 offensiva sovietica durante il primo colpo.\nUn numero di problemi non legati alla vicenda fece s\u00ec che i missili non venissero scoperti fino al volo di un U-2 del 14 ottobre, che mostrava chiaramente la costruzione di una postazione per degli SS-4 vicino a San Crist\u00f3bal. Per il 19 ottobre, i voli degli U-2 (ora praticamente continui) mostrarono che quattro postazioni erano operative. Inizialmente, il governo statunitense tenne l'informazione segreta, rivelandola solo ai quattordici ufficiali chiave del comitato esecutivo. Il Regno Unito non venne informato fino alla sera del 21 ottobre. Il presidente Kennedy, in un appello televisivo del 22 ottobre, annunci\u00f2 la scoperta delle installazioni e proclam\u00f2 che ogni attacco di missili nucleari proveniente da Cuba sarebbe stato considerato come un attacco portato dall'Unione Sovietica e avrebbe ricevuto una risposta conseguente. Kennedy ordin\u00f2 anche una quarantena navale su Cuba, per prevenire ulteriori consegne sovietiche di materiale militare.\nIl termine \"quarantena\" fu preferito a quello di blocco navale in quanto quest'ultimo, secondo le consuetudini del diritto internazionale avrebbe potuto essere considerato come un atto di guerra e avrebbe comportato un'immediata risposta militare sovietica. Per tutta la durata della crisi, i responsabili dello Stato maggiore americano insistettero perch\u00e9 il riluttante presidente ordinasse un'immediata azione militare per eliminare le rampe missilistiche prima che queste diventassero operative.\nA Cuba, durante i giorni della crisi, si trovavano 140 testate nucleari di provenienza sovietica, delle quali 90 erano \"tattiche\". Robert McNamara, Segretario della Difesa durante il Governo Kennedy, dichiar\u00f2 di avere appreso la notizia direttamente da Fidel Castro, anni dopo, e di come Castro avesse chiesto a Chru\u0161\u010d\u00ebv di usare queste testate per attaccare gli Stati Uniti.\nLa risposta statunitense.\nIl generale Curtis LeMay (Capo di stato maggiore dell'aviazione degli Stati Uniti), disse: \"Attacchiamo e distruggiamo completamente Cuba\".\nGli ufficiali discussero le varie opzioni:\nIl bombardamento immediato venne subito scartato, cos\u00ec come un appello alle Nazioni Unite, che avrebbe portato via molto tempo. La scelta venne ridotta a un blocco navale e un ultimatum, o a una invasione su vasta scala. Venne scelto infine il blocco, anche se ci fu un numero di \"falchi\" (soprattutto Paul Nitze, Clarence Douglas Dillon e Maxwell Taylor) che continuarono a spingere per un'azione pi\u00f9 dura. L'invasione venne pianificata, e le truppe vennero radunate in Florida anche se con 40.000 soldati sovietici a Cuba, completi di armi nucleari tattiche, la forza di invasione non era certa del suo successo.\nCi furono diverse questioni legate al blocco navale. C'era il problema della legalit\u00e0 - come fece notare Fidel Castro, non c'era niente di illegale circa le installazioni dei missili; erano sicuramente una minaccia agli USA, ma missili simili, puntati verso l'URSS, erano posizionati in Gran Bretagna, Italia e Turchia. Quindi se i sovietici avessero provato a forzare il blocco, il conflitto avrebbe potuto esplodere a seguito di una \"escalation\" delle rappresaglie.\nKennedy parl\u00f2 al popolo statunitense (e al governo sovietico), in un discorso televisivo del 22 ottobre. Egli conferm\u00f2 la presenza dei missili a Cuba e annunci\u00f2 che era stata imposta una quarantena di 800 miglia attorno alla costa cubana, avvertendo che i militari \"erano preparati per ogni eventualit\u00e0\", e condannando la \"segretezza e l'inganno\" sovietici. Il caso venne definitivamente provato il 25 ottobre, in una sessione d'emergenza dell'ONU, durante la quale l'ambasciatore statunitense Adlai Stevenson mostr\u00f2 le fotografie delle installazioni missilistiche sovietiche a Cuba, subito dopo che l'ambasciatore sovietico Zorin ne aveva negato l'esistenza. Chru\u0161\u010d\u00ebv, infatti, aveva inviato delle lettere a Kennedy il 23 e 24 ottobre, sostenendo la natura deterrente dei missili a Cuba e le intenzioni pacifiche dell'Unione Sovietica.\nQuando Kennedy pubblicizz\u00f2 apertamente la crisi, il mondo intero entr\u00f2 in uno stato di terrore. La gente incominci\u00f2 a parlare e preoccuparsi apertamente di un'apocalisse nucleare, ed esercitazioni per una tale emergenza si tennero quasi quotidianamente in molte citt\u00e0.\nLe reazioni.\nIl 24 ottobre Papa Giovanni XXIII invi\u00f2 un messaggio all'ambasciata sovietica a Roma da trasmettere al Cremlino in cui espresse la sua preoccupazione per la pace. In questo messaggio dichiar\u00f2: \"Noi chiediamo a tutti i governi di non rimanere sordi a questo grido di umanit\u00e0 e di fare tutto quello che \u00e8 nel loro potere per salvare la pace\".\nLa posizione del filosofo Bertrand Russell, pacifista nella prima guerra mondiale, non nella seconda, fu quella di un'azione costante e di un impegno militante a favore della pace, espletati attraverso contatti telegrafici diretti con gli attori principali della crisi a cominciare da Kennedy, Krusciov e Fidel Castro, articoli e appelli, il tutto nei giorni cruciali del 24 e 25 ottobre 1962. In sostanza la posizione di Russell prese le mosse dal fatto che nell'era atomica il genere umano non pu\u00f2 sopravvivere senza la pace per cui in una controversia tra le grandi potenze \u00abmeriti e demeriti delle due parti scompaiono di fronte alla preminente importanza della pace\u00bb. Riguardo alla crisi cubana il filosofo britannico ritenne che la Russia si fosse mostrata pi\u00f9 arrendevole, quindi, pur non amando il comunismo in quanto antidemocratico, in questo caso furono i comunisti a raccogliere le sue simpatie.\nPur non essendo stati ancora pubblicati i documenti dell'Archivio Vaticano, \u00e8 probabile che il messaggio del Papa fu affiancato da iniziative della diplomazia vaticana nei confronti del cattolico Kennedy e sull'Unione Sovietica, per tramite del governo italiano, presieduto dal democristiano Amintore Fanfani. I sovietici, infatti, fecero pervenire subito dopo due differenti proposte al Governo degli Stati Uniti. Il 26 ottobre offrirono di ritirare i missili da Cuba in cambio della garanzia che gli USA non avrebbero invaso Cuba, n\u00e9 appoggiato un'invasione. La seconda proposta venne trasmessa da una radio pubblica il 27 ottobre, chiedendo il ritiro delle testate atomiche americane dalla Turchia e dall'Italia (36\u00aa Brigata aerea interdizione strategica). Poich\u00e9 in quella stessa mattinata, nella capitale degli Stati Uniti, era presente Ettore Bernabei, uomo di fiducia di Fanfani, gi\u00e0 con l'incarico di consegnare al Presidente Kennedy una nota del governo italiano con la quale si accettava il ritiro dei missili dalla base italiana, non \u00e8 improbabile che la mediazione diplomatica sia stata abilmente concertata tra il Vaticano e Palazzo Chigi.\nLlewellyn E. \"Tommy\" Thompson Jr., ex ambasciatore a Mosca, conosceva bene Krusc\u011bv, riusc\u00ec a convincere Kennedy a patteggiare il ritiro dei missili russi da Cuba in cambio della promessa americana di non invadere mai pi\u00f9 Cuba come avevano tentato con lo Sbarco nella Baia dei porci.\nLa crisi raggiunse l'apice il 27 ottobre, quando un Lockheed U-2 statunitense - per iniziativa di un ufficiale locale - venne abbattuto su Cuba e un altro che volava sulla RSFS Russa venne quasi intercettato. Il generale Thomas S. Power, a capo del Comando Aereo Strategico USA (SAC), mise le sue unit\u00e0 in stato di allerta DEFCON 2 preparandole per un'immediata azione senza consultare la Casa Bianca.\nAllo stesso tempo, i mercantili sovietici si stavano avvicinando alla zona di quarantena; in un caso, si apprese quarant'anni dopo, su un sottomarino sovietico della loro scorta militare si valut\u00f2 la possibilit\u00e0 di lanciare un missile con testata nucleare..\nKennedy rispose accettando pubblicamente la prima delle offerte sovietiche e inviando il fratello Robert all'ambasciata sovietica, per accettare la seconda in privato: i missili Jupiter con testata nucleare installati in Turchia e, soprattutto in Italia, sarebbero stati rimossi. Le navi sovietiche tornarono indietro e il 28 ottobre Chru\u0161\u010d\u00ebv annunci\u00f2 di aver ordinato la rimozione dei missili sovietici da Cuba.\nSoddisfatto dalla rimozione dei missili sovietici, il Presidente Kennedy ordin\u00f2 la fine della quarantena su Cuba il 20 novembre.\nConseguenze.\nAnche i comandanti militari statunitensi non furono contenti del risultato. Curtis LeMay disse al presidente che fu \"la pi\u00f9 grande sconfitta della nostra storia\" e che avrebbero dovuto invadere Cuba quello stesso giorno. Alcuni dei sostenitori della tesi secondo cui il presidente Kennedy, assassinato a Dallas nel novembre dell'anno successivo, fu vittima di un complotto sostengono, pur in assenza di prove in tal senso, che il contrasto con i vertici militari emerso in occasione della crisi dei missili e proseguito in occasione della gestione della guerra del Vietnam da poco incominciata, ne fu una delle cause, e che in un certo senso l'assassinio di Kennedy fu un colpo di Stato mascherato.\nDecenni dopo si apprese che Cuba aveva missili nucleari tattici disponibili, anche se il generale Anatolij Gribkov, parte dello staff sovietico responsabile dell'operazione, dichiar\u00f2 che al locale comandante sovietico, generale Issa Pliev, era proibito usarli anche se gli USA avessero messo in piedi una invasione su larga scala di Cuba."}
{"id": "15717", "revid": "21880", "url": "https://it.wikipedia.org/wiki?curid=15717", "title": "Tinamus major brunneiventris", "text": ""}
{"id": "15718", "revid": "1632387", "url": "https://it.wikipedia.org/wiki?curid=15718", "title": "Cosplay", "text": " \u00e8 una parola macedonia giapponese formata dalla fusione delle parole inglesi \"costume\" (\"costume\") e \"play\" (\"gioco\" o \"interpretazione\") che indica la pratica di indossare un costume che rappresenti un personaggio riconoscibile in un determinato ambito e interpretarne il modo di agire.\nStoria.\nIl fenomeno precursore del cosplay nasce in America nel 1939 con il \"futuristicostume\" indossato da Forrest J. Ackerman e ispirato al film \"La vita futura\" (\"Things to Come\") di William Cameron Menzies. Solo nel 1984 il reporter giapponese Takahashi Nobuyuki coni\u00f2 la parola \"cosplay\", per descrivere i fan mascherati da protagonisti delle serie di fumetti e fantascienza che aveva visto alla WorldCon di Los Angeles. Nobuyuki coni\u00f2 una nuova parola perch\u00e9 in giapponese l'equivalente di \"masquerade\" si traduce nell'equivalente di \"party nobiliare in maschera\" e non era adatto a descrivere quello che aveva visto. \nIn Italia, le prime apparizioni del fenomeno cosplay risalgono agli Anni Novanta del XX secolo, quando, all'interno delle manifestazioni delle principali Fiere del Fumetto (come Lucca Comics &amp; Games, Romics, Mantova Comics &amp; Games, Torino comics, ecc.), di mostre-mercato o di apposite convention di settore (le cosiddette \"Comic-Con\", come il Napoli Comicon, la Comicconvention di Milano poi denominata Milano Comic Con, il Napoli Gamecon, la Palermo Comic Convention, ecc.), il gruppo dei Kappa boys inizi\u00f2 a promuovere il crescente mercato editoriale (stampa-audiovisivo-games) dedicato ai manga, sull'onda di una sorta di revival culturale dei cartoni animati giapponesi e di recupero delle sigle tv delle serie animate per bambini, mandate in onda a partire dagli Anni Settanta, fino ad arrivare alle nuove saghe dell'animazione nipponica.\nA partire dal 2003, si tiene il World Cosplay Summit (WCS), un appuntamento di rilievo e di riferimento internazionale a Nagoya, in Giappone. Parallelamente, vennero avviati altri appuntamenti fieristici importanti come, ad esempio, il Tokyo International Anime Fair, o ancora la convention Jump Festa.\nIn Europa, tra le tante manifestazioni, sono da ricordare la competizione International Cosplay League del Japan Week di Madrid, l'Animefest nella Repubblica Ceca, il J-Popcon in Danimarca, il Lucca Music &amp; Cosplay in Italia.\nCon lo spopolare del fenomeno sono emerse alcune celebrit\u00e0, fra cui Yaya Han e Jessica Nigri, che vengono considerate vere e proprie professioniste in tale campo.\nCaratteristiche del fenomeno.\nIl cosplay si \u00e8 legato indissolubilmente alla cultura nipponica, al punto di essere creduto originario del Sol Levante. Difatti il personaggio rappresentato da un \"cosplayer\" appartiene spesso al mondo dei manga e degli anime, molto diffusi nel paese asiatico, ma non \u00e8 raro che il campo di scelta si estenda ai tokusatsu, ai videogiochi, alle band musicali, particolarmente di artisti J-pop, J-Rock, K-Pop o K-Rock (musica pop e rock giapponese o coreana), ai giochi di ruolo, ai film e telefilm e ai libri di qualunque genere e persino alla pubblicit\u00e0.\n, ma il terreno principalmente calcato dai cosplayer \u00e8 quello delle convention del settore. Una piccola nicchia in questo campo \u00e8 costituita dai doller, il termine che indica un attore dilettante di kigurumi. Questi \"cosplayer\" indossano maschere (che li fa definire in giapponese anche \"animegao\", ovvero \"faccia da anime\") e una calzamaglia completa per trasformarsi completamente nel loro personaggio.\nUna definizione adottata in certi casi \u00e8 quella di \"cross-players\", da \"cross-dressing\" e \"cosplayer\": si usa talvolta per indicare coloro che abitualmente realizzano cosplay di personaggi del sesso opposto rispetto al loro. . Molte cosplayer giapponesi si incontrano ogni domenica ad Harajuku, quartiere di Tokyo, dove decine di ragazze e ragazzi si incontrano per mostrare i propri vestiti ai turisti incuriositi e ai fotografi.\n\"Crossplay\".\nPer \"crossplay\" (parola macedonia composta da \"crossdressing\" e \"cosplay\") \u00e8 un termine del \"cosplaying\" che consiste nel vestirsi come il personaggio del sesso opposto dal proprio. I personaggi interpretati dai \"crossplayer\" possono essere reali e fittizi, e solitamente provengono dalla cultura di massa. Gli uomini che si immedesimano in personaggi femminili interpretano spesso soggetti della tradizione giapponese, come ad esempio le \"bish\u014djo\" (letteralmente \"bella ragazza\") o \"kawaii\" (\"carino/a\" o \"grazioso/a\"), oppure decidono di impersonare un personaggio femminile al fine di ottenere un effetto visivo umoristico. Le donne che impersonano personaggi maschili, invece, optano in molti casi per soggetti \"bish\u014dnen\" (\"bel ragazzo\") oppure si immedesimano in personaggi maschili dai tratti femminei.\n\"Cosplay Original\".\nCon l'evolversi del fenomeno, alcuni cosplayer hanno cominciato a creare i loro personaggi originali (spesso provenienti dal mondo della letteratura fantasy o steampunk).\nNonostante ci sia una discrepanza di opinioni in merito, il cosplay originale viene considerato un sottogenere del cosplay, purch\u00e9 il cosplayer crei la storia unitamente al design del personaggio e rimanga fedele ad esso.\nAnche durante alcune competizioni viene inserita la categoria per i cosplayer originali.\n\"Genderbend\".\nIl \"genderbending\" consiste nell'immedesimarsi in un personaggio del sesso opposto al proprio adattando per\u00f2 la sua estetica a quella del proprio genere.\nLe esibizioni.\nUna parte significativa della sottocultura cosplay sono le brevi scenette (o esibizioni) in cui i cosplayer recitano la parte del personaggio di cui indossano il costume, re-interpretando fedelmente determinati passaggi del film, fumetto o serie TV da cui il personaggio \u00e8 stato tratto, o al contrario fornendone un'interpretazione personale in chiave parodica quando non demenziale.\nAree tematiche.\nIn diverse fiere del fumetto, sia in Italia che nel resto del mondo, vengono allestite \"Aree tematiche\" dove i cosplayer possono scattarsi foto in un ambiente che ricalca quello del gioco o del prodotto di animazione da cui sono tratti. A volte i cosplayer sono stesso parte dell'area, svolgendo il ruolo di staff con il compito di intrattenere gli altri visitatori. Alcuni esempi sono le aree tematiche dedicate a Star Wars o a Fallout. Le aree vengono allestite da associazioni no profit di appassionati, ma in alcune fiere maggiori \u00e8 possibile visitare aree allestite direttamente dalle case produttrici dei videogiochi o degli anime in questione."}
{"id": "15720", "revid": "21880", "url": "https://it.wikipedia.org/wiki?curid=15720", "title": "Tinamus major castaneiceps", "text": ""}
{"id": "15721", "revid": "21880", "url": "https://it.wikipedia.org/wiki?curid=15721", "title": "Tinamus major fuscipennis", "text": ""}
{"id": "15723", "revid": "21880", "url": "https://it.wikipedia.org/wiki?curid=15723", "title": "Tinamus major major", "text": ""}
{"id": "15724", "revid": "21880", "url": "https://it.wikipedia.org/wiki?curid=15724", "title": "Tinamus major olivascens", "text": ""}
{"id": "15725", "revid": "21880", "url": "https://it.wikipedia.org/wiki?curid=15725", "title": "Tinamus major percautus", "text": ""}
{"id": "15728", "revid": "21880", "url": "https://it.wikipedia.org/wiki?curid=15728", "title": "Tinamus major saturatus", "text": ""}
{"id": "15730", "revid": "21880", "url": "https://it.wikipedia.org/wiki?curid=15730", "title": "Tinamus major zuliensis", "text": ""}
{"id": "15732", "revid": "2023183", "url": "https://it.wikipedia.org/wiki?curid=15732", "title": "Francolise", "text": "Francolise (\"La Torr\u00eb\" in dialetto locale) \u00e8 un comune italiano di abitanti della provincia di Caserta in Campania.\n\u00c8 un centro di pianura di origini antiche, che trae sostentamento dalle attivit\u00e0 rurali, dal terziario e, in misura minore, dal comparto industriale della lavorazione del tabacco. Gli abitanti, risiedono per la maggior parte nella localit\u00e0 di Sant'Andrea del Pizzone; il resto della comunit\u00e0 si divide tra il capoluogo comunale, la localit\u00e0 di Montanaro e un buon numero di case sparse sui fondi. L'abitato, in fase di sensibile espansione edilizia, sorge su un rilievo calcareo alla sinistra del torrente Savone ed \u00e8 dominato da un maestoso castello medievale. Nel territorio comunale, dal profilo geometrico dolce e uniforme, i solchi dei seminativi, i frutteti sparsi, gli ordinati filari di viti, bagnati dalle acque di numerosi rivoli, compongono nella bella stagione un solare scenario mediterraneo; non mancano comunque estensioni di vegetazione spontanea.\nGeografia fisica.\nUbicata nella Terra di Lavoro, alla destra del fiume Volturno. Non distante da Teano, \u00e8 situata su un colle.\nOrigini e storia.\nL'origine della denominazione \"Francolise\" segue diverse ipotesi:\nStemma.\nSullo sfondo azzurro dello stemma comunale, concesso con Decreto del Presidente della Repubblica, campeggia una torre d'argento, con porte e finestre aperte del campo e quattro merli alla guelfa; sopra la costruzione compaiono cinque stelle d'argento disposte ad arco mentre al suo fianco \u00e8 rappresentato un albero che affonda le radici in una verde collina; su quest'ultima sono raffigurati una spiga d'oro e un ramoscello d'olivo incrociati.\nMonumenti e luoghi d'interesse.\nCastello.\nIl castello medioevale, di forma irregolare, fu costruito nella seconda met\u00e0 del IX secolo dai Normanni, su commissione del cardinale Benedetto Caetani D'Anagni o di san Tommaso D'Aquino secondo la testimonianza dell'ex parroco di Francolise, Don Raimondo.\nOspit\u00f2 sotto gli Svevi alcuni nobili Baroni fedeli a Manfredi; durante il periodo Angioino divenne feudo del conte di Avellino Simon di Montfort, e probabilmente fu anche dimora di papa Bonifacio VIII fino a diventare, nel 1600, rifugio del brigante Domenico Colessi di Papone e dei suoi uomini. Successivamente fu visitato dal re Carlo di Borbone e dalla sua consorte.\nA poca distanza dal borgo esiste la famosa fonte Calena, in disuso, cantata dai romani, nota per le virt\u00f9 delle sue acque acidule.\nChiesa di Santa Maria a Castello.\nLa facciata della chiesa di Santa Maria a Castello, luogo di culto e di guarigione per i militari e gli abitanti di Francolise, \u00e8 caratterizzata da un portale ed un rosone romanico ed un campanile gotico.\nAll'interno domina l'altare settecentesco e la Madonna del Cardellino della scuola di Giotto.\nIn seguito verso gli inizi del XIV secolo fu costruito fuori le mura un luogo di culto pi\u00f9 grande per soddisfare le accresciute esigenze spirituali dei fedeli, ricevendo il titolo di Santa Maria della Carit\u00e0 e delle Grazie e, pi\u00f9 tardi, nel XVI secolo quello di Santa Maria a Castello.\nVille Romane.\nGli scavi di due ville romane, una in localit\u00e0 San Rocco e l'altra in localit\u00e0 Posto vennero effettuati negli anni 1962-64 sotto la direzione della Dr. M.A.Cotton, per conto della Scuola Britannica di Roma e finanziati dalla fondazione Batchelor e dall'Universit\u00e0 di New York.\nQuella in localit\u00e0 San Rocco \u00e8 una tipica villa rustica del tardo periodo repubblicano, abitata dalla fine del II secolo a.C. al II secolo d.C.\nIl sito \u00e8 ubicato in un territorio che in epoca romana si trovava nell'Ager Calenus e ai confini dell'Ager Falernus.\nLa superficie iniziale era di circa 800 m\u00b2. che venne successivamente ampliata a circa 4.400 m\u00b2.\nLa villa comprendeva numerosissime stanze, divise tra la pars urbana e la pars rustica; l'approvvigionamento idrico era assicurato da tre grosse cisterne.\nLa pars urbana si articolava intorno ad un ampio peristilio, circondato da quattro portici colonnati, la cui pavimentazione consisteva in un mosaico costituito da tessere bianche inframmezzate da piccoli frammenti di pietra colorata (lithostroton), con un bacino o fontana di marmo nel mezzo del giardino.\nGli ambienti principali, anch'essi pavimentati con mosaici, comprendevano un tablinum ed un triclinium, che rappresentavano rispettivamente soggiorno e sala da pranzo.\nVi erano inoltre una serie di cubicula, piccoli ambienti destinati a vari usi, un terrazzo con portico coperto e, nella fase dell'ampliamento, furono realizzati degli ambienti termali comprendenti un praefurnium, un frigidarium, un tepidarium con piscina e un calidarium; queste ultime due stanze furono pavimentate con grandi lastre di marmo cipollino.\nLa pars rustica consisteva in una serie di ambienti articolati intorno a due cortili. Il primo cortile confinava con quello che deve essere stato l\u2019ingresso principale alla villa, su di esso si affacciavano i locali occupati dal vilicus e la scuderia.\nNel secondo cortile furono trasformate ad uso industriale tre stanze che fiancheggiavano il probabile ingresso principale, dove vennero realizzate altrettante vasche per la separazione dell'olio d'oliva, fu realizzata una pressa per l'olio e un forno per la cottura di laterizi.\nSociet\u00e0.\nEtnie e minoranze straniere.\nSecondo i dati ISTAT al 1\u00b0 Gennaio 2021 la popolazione straniera residente era di 292 persone e rappresentava il 6.3% della popolazione residente nel territorio del comune. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nInfrastrutture e trasporti.\nOccupa una posizione piuttosto favorevole nell'ambito del sistema provinciale delle comunicazioni: \u00e8 servita, infatti, dalla strada statale n. 7 Appia, arteria di grande comunicazione che congiunge Roma a Brindisi, in Puglia, e dista 5 chilometri dallo scalo ferroviario di riferimento sulla linea Roma-Cassino-Caserta nonch\u00e9 11 chilometri dal casello di Capua dell\u2019autostrada A1 del Sole (Milano-Roma-Napoli)."}
{"id": "15738", "revid": "254401", "url": "https://it.wikipedia.org/wiki?curid=15738", "title": "Parchi di Nervi", "text": "I parchi di Nervi sono un importante complesso botanico di Genova formati da un insieme di pi\u00f9 parchi appartenuti in passato a ville private, tra cui villa Gropallo, villa Saluzzo Serra, villa Grimaldi Fassio e villa Luxoro, oggi di propriet\u00e0 del comune di Genova e adibite a strutture museali.\nCaratteristiche.\nL'intera superficie ha un'estensione di circa 92000 m2 \u00e8 collocata tra la via Aurelia e il mare nella delegazione di Nervi, a levante del centro cittadino.\nAll'interno si trovano molte specie botaniche (pi\u00f9 di 100), tra cui diversi sempreverdi ad alto fusto oltre ad un importante roseto.\nNei parchi sono presenti anche 5 alberi di interesse monumentale (su 18 presenti in tutta la Regione Liguria ):\nI rilievi alle spalle dell'abitato di Nervi garantiscono la presenza di un clima pi\u00f9 temperato rispetto ad altre zone di Genova, rendendo i parchi luoghi particolarmente frequentati ed apprezzabili anche nel periodo invernale.\nAll'interno dei parchi sono stati allestiti in passato - sfruttando naturali avvallamenti - alcuni teatri all'aperto per le rappresentazioni del Festival internazionale del Balletto (e dall'inizio degli anni 80 e per una quindicina di edizioni, finito il festival del balletto, restavano platea e palco per l'allestimento di un cinema estivo, il \"Cinema nel Roseto\"). Dei teatri per il balletto restano celebri il teatro Maria Taglioni, che arrivava a contenere oltre 2500 persone, e il pi\u00f9 piccolo teatro Enrico Cecchetti.\nScoiattoli grigi contro scoiattoli rossi.\nNon \u00e8 raro imbattersi in scoiattoli che ricevono dai visitatori noci e noccioline. Nel parco \u00e8 presente una numerosa comunit\u00e0 di scoiattoli Sciurus carolinensis (noto come scoiattolo grigio, originario del nord America, a seconda del criterio impiegato la stima della popolazione all'inizio del XXI secolo va da circa 100 a circa 300 esemplari), specie alloctona, introdotta nel 1966 con 5 coppie di animali, la cui presenza desta preoccupazioni in quanto minaccia di soppiantare l'autoctono Sciurus vulgaris (scoiattolo rosso). Oltre che per la contesa per il cibo, gli scoiattoli grigi mettono a rischio i rossi in quanto portatori asintomatici di un parapoxvirus per cui i secondi non possiedono difese immunitarie.\nRecenti studi hanno anche ipotizzato che sia proprio questo tipo di infezione, mortale per gli scoiattoli autoctoni europei, e non la lotta per il cibo, ad essere stata la principale causa che ha portato il carolinensis a soppiantare il vulgaris in ampie zone della Gran Bretagna. Oltre a questo lo scoiattolo grigio tende a danneggiare alcuni tipi di alberi, rimuovendone la corteccia.\nProprio per questa sua capacit\u00e0 di diffondersi a scapito delle altre specie, il Sciurus carolinensis \u00e8 stato inserito dall'Unione Internazionale per la Conservazione della Natura nella Lista delle cento specie invasive pi\u00f9 dannose, al contrario del vulgaris che \u00e8 invece presente nella loro lista Rossa delle specie a rischio.\nNel novembre 2011, a seguito di accordi a livello europeo per la salvaguardia dell'ambiente, \u00e8 stato deciso dalla regione Liguria di mettere in atto azioni volte a sterilizzare alcune centinaia di scoiattoli grigi tra quelli presenti nel parco. Si \u00e8 scelta questa soluzione, invece dell'eradicazione totale prevista od attuata altrove (es Ticino o Inghilterra), anche in virt\u00f9 dell'ormai familiare legame del parco con la presenza degli scoiattoli. Nel seguente maggio 2012 \u00e8 stato annunciato un piano di sterilizzazione degli Sciurus carolinensis del parco, unito alla cattura e alla soppressione di quelli che dovessero essere individuati al di fuori dell'area (in passato per esempio ne erano state individuate piccole colonie nella vicina Bogliasco), per impedire che questi, finora fortunosamente non allontanatesi troppo dal luogo dell'introduzione, potessero disperdersi nell'area boschiva ligure, mettendo a repentaglio la sopravvivenza del \"Sciurus vulgaris\" e danneggiando alcuni tipi di coltivazione, come gi\u00e0 avvenuto altrove.\nTerminata questa operazione, \u00e8 in fase di valutazione la possibilit\u00e0 di una successiva introduzione nel parco di esemplari del Sciurus Vulgaris. L'operazione che, pur essendo effettuata a tutela dell'ecosistema, ha suscitato numerose e vivaci proteste da parte di alcuni animalisti genovesi e di uno dei consiglieri regionali dei Riformisti Italiani. Legambiente, esprimendosi favorevolmente all'operazione, in relazione all'evento e al relativo clamore mediatico, ha ribadito la richiesta al ministero dell'ambiente di inserire il \"Sciurus carolinensis\" tra le specie di cui sia vietata la commercializzazione e l'importazione, anche per evitare che simili operazioni debbano ripetersi nuovamente in futuro.\nTrasporti.\nPer raggiungere i parchi dal centro della citt\u00e0 si possono impiegare le linee 15, 17 e 517 dei bus dell'AMT, oltre alla stazione ferroviaria di Genova - Nervi.\nA piedi si pu\u00f2 accedere ai parchi sia dalla passeggiata a mare Anita Garibaldi sia da via \"Aldo Felice Casotti\", che attraversa la parte orientale della delegazione."}
{"id": "15739", "revid": "1632387", "url": "https://it.wikipedia.org/wiki?curid=15739", "title": "Autostrada", "text": "Lautostrada \u00e8 un tipo di via di comunicazione, progettata per agevolare la circolazione di grandi volumi di traffico veicolare ad alta velocit\u00e0, in alternativa a una strada della viabilit\u00e0 ordinaria che non garantisce la stessa capacit\u00e0 di transiti e non gestisce gli stessi problemi di sicurezza.\nStoria.\nLe prime autostrade al mondo.\nMolto dibattuta \u00e8 la questione di quale sia la prima autostrada al mondo, sia per mancanza di una normativa tecnica e concettuale univoca, sia per via di fonti provenienti da varie zone geografiche. Vengono elencate sotto le prime autostrade in ordine cronologico di apertura al traffico, che vengono spesso citate quale prima autostrada al mondo.\n- La Long Island Motor Parkway, nello stato di New York. Nel 1906 William Kissam Vanderbilt II fonda la Long Island Motor Parkway Inc, atta a costruire e gestire l'omonima autostrada. Questa strada aveva il doppio scopo di tracciato per gare automobilistiche (fino al 1910) e strada per il traffico privato a pedaggio. Il primo tratto di circa 10 miglia fu inaugurato nel 1908, il che la rende la prima strada aperta al traffico per l'uso esclusivo dell'automobile. Nel 1911 l'autostrada fu completata per una lunghezza totale di 45 miglia, dal Queens (New York), al Lago Ronkonkoma. L'autostrada, a causa delle caratteristiche tecniche oramai superate, fu chiusa al traffico nel 1938. Ne rimangono oggi alcuni tratti, utilizzati come strade locali o piste ciclabili. Dal punto di vista tecnico \u00e8 stata la prima strada a utilizzare cavalcavia e ponti per eliminare le intersezioni con la viabilit\u00e0 ordinaria e includeva inoltre molte soluzioni moderne come l'asfalto in cemento armato, curve paraboliche, guard rail e caselli di entrate e uscita e per il pagamento del pedaggio.\n- LAVUS, progettata nel 1909 e aperta al traffico nel 1921 nella periferia sud di Berlino, per una lunghezza di circa 9 Km, oggi parte dell'autostrada tedesca A 115. Dal 1921 fino al 1998 era anche, con chiusura temporanea del percorso per il traffico, un circuito automobilistico. Fu la prima autostrada costruita a doppia carreggiata di due corsie per senso di marcia secondo gli standard odierni. Le due carreggiate erano raccordate da due tornanti per permetterne l'utilizzo come circuito automobilistico. \n- La Bronx River Parkway: nel 1906 viene fondata a New York la Bronx Parkway Commission, per progettare e costruire la prima autostrada pubblica dello stato. A causa di difficolt\u00e0 nei finanziamenti prima e per la prima guerra mondiale dopo, il primo tratto venne aperto al traffico nel 1922, per essere infine completata nel 1925. Costruita con criteri all'avanguardia, fu la prima autostrada a due carreggiate separate da uno spartitraffico centrale costruita negli Stati Uniti ed \u00e8 tuttora parte della rete autostradale dello Stato di New York.\n- LAutostrada dei Laghi: in Italia l'elaborazione del progetto di strade riservate al traffico veloce degli autoveicoli, con il pagamento di un pedaggio per coprire le spese di costruzione e di gestione, fu portata avanti nel 1922 dall'ingegnere italiano Piero Puricelli. Un'idea davvero avveniristica, perch\u00e9 le auto in circolazione a quell'epoca erano poche. Nel 1923 circolavano complessivamente sulle strade italiane 84.687 autoveicoli, di cui 57.000 automobili, 25.000 autocarri e 2.685 autobus. Il 21 settembre 1924 venne inaugurato a Lainate il primo tratto, da Milano a Varese. La nuova strada era a una sola corsia per senso di marcia, pi\u00f9 che sufficiente per ospitare il passaggio delle poche decine di auto che vi circolavano ogni giorno. Non c'era un vero e proprio casello, ma il pagamento del pedaggio avveniva nell'area di servizio e sosta, che era obbligatoria.\nDal 1924 in avanti, a Lainate cominciarono ad arrivare tecnici da varie nazioni per studiare e copiare questa nuova strada veloce per auto, a pagamento. Era nata qui la prima autostrada italiana a pedaggio, tuttavia la prima definizione normativa risale al 1933 con il 'Regio Decreto n. 1740, che definiva le autostrade come strade riservate ai soli autoveicoli.\nVa comunque precisato che le \"parkways\" statunitensi erano concepite, almeno in origine, come strade a scopo ricreativo automobilistico e paesaggistico, mentre la Long Island Motor Parkway e l'AVUS erano costruite per il doppio utilizzo di tracciato per gare automobilistiche e per il traffico privato. Di contro l'autostrada dei Laghi, secondo il suo ideatore Piero Puricelli, era concepita per unire due o pi\u00f9 destinazioni nella maniera pi\u00f9 rapida possibile, secondo il concetto moderno di autostrada. Questo la rende, se non tecnicamente, almeno concettualmente la prima al mondo, come fu certificato nel \u201cV Congresso Mondiale della Strada\u201d tenutosi a Milano nel 1926.\nGli sviluppi successivi.\nDopo una fase iniziale in cui le prime pionieristiche autostrade nascevano per singole iniziative private ed erano scollegate fra loro, si cominci\u00f2 a pianificare la costruzione delle autostrade sulla base di reti nazionali. Gi\u00e0 a partire dal 1924, lo stato di New York, su iniziativa del funzionario statale Robert Moses, pianific\u00f2 ed inizi\u00f2 a costruire la propria rete locale di \"parkways\" (categoria di autostrade statunitensi, cos\u00ec chiamate perch\u00e9 costruite soprattutto all'interno di parchi e aree verdi). Questo divenne il modello per tutte le singole reti locali negli USA.\nIn Europa la prima rete autostradale venne pianificata negli anni 1920 in Germania, ma \u00e8 solo a partire dal 1933, con l'ascesa al potere di Hitler, che se ne intraprese l'effettiva realizzazione. Nel 1930 Piero Puricelli collabora con le autorit\u00e0 tedesche per la definizione della rete autostradale in Germania. Puricelli prevede che le autostrade debbano essere a carreggiate separate (divise da qualche metro perfettamente complanare alle carreggiate in quanto le autostrade devono all'occorrenza funzionare da piste aeroportuali) e con pavimentazione in lastre di cemento. Le autostrade tedesche furono costruite fin dal principio a due carreggiate. Nel 1940, quando la loro costruzione venne sospesa per motivi bellici, la rete contava oltre 3.000 km di autostrade, diventando la prima rete nazionale al mondo.\nA partire dal secondo dopoguerra furono definiti i requisiti tecnici delle moderne autostrade (due carreggiate distinte, assenza di incroci a raso spesso presenti nelle autostrade di prima generazione) e si ebbe un grande impulso nella loro costruzione in Europa e Nord America. Gli USA pianificarono ed iniziarono la costruzione della loro rete nazionale (Interstate Highway System) nel 1956 grazie a Dwight D. Eisenhower. In Italia si cominci\u00f2 a costruire una vera e propria rete autostradale secondo i canoni moderni nel 1955 grazie alla legge Romita.\nIn maniera simile numerose nazioni europee intrapresero la costruzione delle proprie reti e su impulso della \u201cDichiarazione sulla costruzione delle grandi strade di traffico internazionale\u201d (Ginevra, 1950) si intraprese la costruzione di autostrade transfrontaliere (uno dei primi esempi fu l'Autobrennero) fino a creare una vera e propria rete europea.\nEtimologia.\nIl termine \"autostrada\" venne utilizzato per la prima volta in un documento ufficiale del 1922 in cui l'ingegnere Piero Puricelli presentava il progetto dell'Autostrada dei Laghi; con quel termine indicava quelle strade caratterizzate da un percorso rettilineo (per quanto possibile), senza ostacoli, caratterizzate da un'alta velocit\u00e0 raggiungibile, percorribili dalle sole vetture (da qui il nome) finalizzate al trasporto rapido di merci e uomini.\nIl termine usato nella lingua italiana influ\u00ec anche, per la definizione dello specifico tipo di infrastruttura, su altre lingue europee, sia con il mantenimento dello stesso termine invariato (ad esempio in Polonia, Romania, Albania e nelle Fiandre), sia con l'uso di traduzioni pressoch\u00e9 letterali dei due distinti termini \u00abauto\u00bb e \u00abstrada\u00bb (\"motorway\", \"autobahn\", \"autoroute\", \"autopista\", \"autoestrada\", \"autosnelweg\", \"autocesta\", \"avtocesta\", \"autoput\", \"otoyol\", ecc.).\nAnche in svedese per molto tempo non ci fu nessun termine che fosse specifico per le autostrade. Per questo motivo venne usata la dizione italiana (tuttora in uso nella zona meridionale della Svezia), sostituito solo in un secondo tempo dal termine \"motorv\u00e4g\".\nClassificazione normativa.\nLa Convenzione di Vienna sul traffico stradale del 1968 (ratificata dalla maggioranza degli Stati mondiali e tuttora in vigore) ha cos\u00ec definito l'autostrada:\nSecondo il Codice della Strada italiano, l'autostrada deve essere a carreggiate separate (o comunque separate da spartitraffico), con almeno due corsie per senso di marcia, e incroci a livelli sfalsati. Per accedere e uscire dalle autostrade, pertanto, bisogna servirsi di opportuni raccordi e svincoli (corsia di accelerazione e corsia di decelerazione).\nCaratteristiche standard.\nItalia.\nAffinch\u00e9 una strada sia classificata come autostrada, devono essere soddisfatte diverse condizioni geometriche e costruttive (in Italia, ad esempio, non sono costanti: esistono norme tecnico-legali diverse per le autostrade costruite in ambito urbano o extraurbano).\nAttualmente il Codice della strada italiano cos\u00ec definisce l\"autostrada\":\nQueste caratteristiche possono per\u00f2 non essere rispettate in virt\u00f9 delle deroghe previste dal Codice della Strada italiano stesso:\nIn ogni caso alcuni standard sono applicati in tutte le autostrade di nuova costruzione. Ad esempio gli svincoli devono essere accessibili da rampe (corsia di accelerazione e decelerazione) scostate dal flusso principale di traffico, le carreggiate separate da spartitraffico continuo. Possono esserci semafori destinati solo alle emergenze, mentre i telefoni di emergenza (colonnine SOS) devono essere posizionati con una certa frequenza nelle piazzole per la sosta d'emergenza. Inizio e fine di un'autostrada devono essere segnalati con appositi cartelli. Possono avere accessi e uscite controllate da caselli per il pagamento del pedaggio, se previsto.\nLungo le autostrade sono presenti aree di servizio (negli Stati Uniti non sono generalmente presenti lungo le autostrade) dove \u00e8 possibile rifornirsi di carburante e usufruire di alcuni servizi come bar, edicola e spesso ristorante.\nI nodi e gli svincoli possono avere vari gradi di complessit\u00e0. Lo svincolo basilare a quadrifoglio \u00e8 costituito da un sovrappasso con quattro lobi, due per ogni lato dell'autostrada per le entrate e le uscite.\nLa corsia di emergenza non \u00e8 destinata al traffico (anzi \u00e8 espressamente vietata dal codice della strada) poich\u00e9 riservata alle fermate per guasti, ai soccorsi e agli interventi d'emergenza. In alcuni tratti autostradali la corsia d'emergenza pu\u00f2 essere usata in alcuni casi regolati dalle norme della corsia dinamica. Le barriere spartitraffico antiscavalcamento, i catarifrangenti, le sempre pi\u00f9 diffuse strisce sonore sono altre caratteristiche non esclusive delle autostrade.\nRestrizioni al transito.\nLe autostrade sono riservate alla circolazione dei soli veicoli a motore. Per ragioni di scorrevolezza del traffico sono altres\u00ec esclusi dalla circolazione altri tipi di veicoli a motore. Ad esempio in Italia sono esclusi i motocicli con cilindrata inferiore a 150\u00a0cm\u00b3 (ammessi negli altri Paesi dell'Unione Europea), le motocarrozzette (sidecar) con cilindrata inferiore a 250\u00a0cm\u00b3, i motoveicoli di massa a vuoto fino a 400 kg o di massa complessiva fino a 1300 kg, macchine agricole, macchine operatrici e le autovetture che non sono in grado, per costruzione, di sviluppare la velocit\u00e0 di almeno 80\u00a0km/h.\nIn Italia.\nNelle autostrade in Italia \u00e8 vietato il transito alle seguenti categorie di utenti della strada:\nAltre nazioni europee.\nPer quanto riguarda le altre nazione, il transito di veicoli ha limiti differenti, meno restringenti:\nLimiti di velocit\u00e0.\nLimiti massimi di velocit\u00e0.\nI limiti di velocit\u00e0 sono generalmente pi\u00f9 alti rispetto alla viabilit\u00e0 ordinaria. \nIn Italia.\nIn Italia il limite di velocit\u00e0 massimo per motoveicoli ed autoveicoli di massa fino a 3,5\u00a0t \u00e8 fissato a 130\u00a0km/h se non diversamente segnalato, come sulle autostrade a tre corsie, con particolari tracciati lineari e con basse statistiche di incidentalit\u00e0, che potrebbero avere il limite innalzato a 150\u00a0km/h. I neopatentati in Italia devono rispettare per tre anni dal conseguimento della patente il limite di 100\u00a0km/h. In caso di pioggia il limite massimo di velocit\u00e0 \u2013 anche in presenza di asfalto drenante\u00a0\u2013 scende a 110\u00a0km/h. Nel caso in cui le automobili trainino un rimorchio leggero o anche un caravan, il limite di velocit\u00e0 a loro imposto nelle autostrade \u00e8 di 80\u00a0km/h.. Anche altri veicoli come autotreni, autocarri con massa a pieno carico superiore a 3,5\u00a0t e autobus devono rispettare limiti inferiori rispetto a quelli previsti per le autovetture e le moto.\nLe corsie pi\u00f9 vicine ai bordi del tracciato stradale (corsie esterne) sono destinate al normale flusso di traffico, mentre quelle pi\u00f9 lontane (corsie interne) sono destinate al sorpasso dei veicoli pi\u00f9 lenti.\nTra il 1973 e il 1974 venne imposto un limite di velocit\u00e0 di 120\u00a0km/h, oltre che a un divieto di circolare la domenica su tutte le strade, per far fronte alla crisi petrolifera.\nFino al 23 luglio del 1988 il limite di velocit\u00e0 sulle autostrade italiane era differenziato in base alla cilindrata:\nSuccessivamente, dal 24 luglio del 1988, il limite di velocit\u00e0 sulle autostrade italiane venne abbassato, dal ministro Enrico Ferri, a 110\u00a0km/h per gli autoveicoli con cilindrata superiore ai 600\u00a0cm\u00b3 mentre rimase fissato a 90\u00a0km/h per gli autoveicoli con cilindrata inferiore ai 599\u00a0cm\u00b3. L'anno dopo, con la caduta del governo, la velocit\u00e0 massima per le autostrade fu portata a 130\u00a0km/h per gli autoveicoli con cilindrata superiore ai 1100\u00a0cm\u00b3 e a 110\u00a0km/h per gli autoveicoli con cilindrata inferiore ai 1100\u00a0cm\u00b3.\nIn Europa.\nNella maggior parte degli stati europei vige un limite generale di velocit\u00e0 di 120 o 130 km/h, ma esistono stati che prevedono limiti sia pi\u00f9 bassi che pi\u00f9 alti. Ad esempio in Svezia vige un limite di velocit\u00e0 di 110\u00a0km/h mentre la Polonia ha invece recentemente alzato il limite da 130\u00a0km/h a 140\u00a0km/h, una modifica esattamente contraria a quanto successo in Italia alla fine degli anni ottanta. La stessa cosa \u00e8 avvenuta in Bulgaria (da 130 a 140 per le autovetture ma con un limite pi\u00f9 restrittivo di 100\u00a0km/h per i motocicli) e nei Paesi Bassi (da 120 a 130).\nIn Germania non vi \u00e8 alcun limite di velocit\u00e0 autostradale, tranne dove segnalato, per quanto \u00e8 ufficialmente \"consigliato\" di non superare i 130\u00a0km/h.\nLimiti minimi di velocit\u00e0.\nIn alcune nazioni oltre ai limiti massimi esistono anche dei limiti minimi di velocit\u00e0.\nIn Italia.\nIn alcune autostrade italiane, come dimostrano i ripetuti cartelli installati in esse, esistono per\u00f2 anche delle velocit\u00e0 minime obbligatorie (non si pu\u00f2 andare pi\u00f9 lentamente); si tratta delle autostrade a tre e a quattro corsie per senso di marcia (le corsie si contano da destra, per cui la prima corsia \u00e8 quella di destra e non quella di sinistra, la seconda corsia \u00e8 quella che sta subito a sinistra della prima corsia e via dicendo):\nOvviamente non \u00e8 pi\u00f9 obbligatorio rispettare tali limiti minimi di velocit\u00e0 quando ci si trova nell'impossibilit\u00e0 fisica di poterli rispettare.\nL'obbligo di occupare la corsia libera pi\u00f9 a destra (tranne negli svincoli e nei raccordi, e in caso di \"prima corsia dinamica\") resta valido anche nelle autostrade a quattro corsie, non \u00e8 consentito il sorpasso a destra ma \u00e8 consentito il superamento/scorrimento a destra dei veicoli intenzionati a non rispettare l'obbligo della corsia pi\u00f9 a destra libera.\nPagamento.\nL'uso delle autostrade pu\u00f2 essere soggetto al pagamento di un pedaggio, che pu\u00f2 essere esatto in diversi modi: per mezzo di barriere (definite \"stazioni\" dal Codice della Strada italiano) il cui pagamento pu\u00f2 avvenire in contanti, attraverso carte di credito, bancomat, tessere a scalare o elettronicamente (ad esempio in Italia per mezzo del Telepass) o tramite vignette (cio\u00e8 adesivi) prepagate da apporre sul parabrezza del veicolo. In alcuni paesi le autostrade possono essere o soggette a pedaggio o gratuite.\nIn Europa, i paesi che utilizzano il sistema della vignetta sono:\nSegnaletica.\nIl colore della segnaletica stradale utilizzata lungo le autostrade (sia dei segnali di indicazione sia ad esempio dei pannelli delle progressive chilometriche) varia nei vari stati del mondo. In alcuni casi il colore della segnaletica si differenzia da quello della viabilit\u00e0 ordinaria (come ad esempio in Italia, dove la segnaletica autostradale \u00e8 verde e quella delle strade extraurbane \u00e8 blu, o in Francia, dove avviene l'opposto) mentre in altri casi \u00e8 uguale a quello della restante viabilit\u00e0 (come negli Stati Uniti d'America, dove la segnaletica di indicazione ha sfondo verde); in ogni caso la Convenzione di Vienna sulla segnaletica stradale prevede esplicitamente che la segnaletica di direzione e preavviso per le autostrade rechi scritte e simboli bianchi su fondo blu oppure verde.\nLa Convenzione prevede anche che l'inizio delle autostrade sia indicato da un segnale avente fondo blu oppure verde e recante un simbolo di colore bianco composto di due carreggiate con un cavalcavia; \u00e8 previsto anche un segnale di fine autostrada, identico a quello d'inizio ma riportante una sbarra obliqua rossa. Si tenga presente che gli stati non aderenti alla Convenzione di Vienna possono prevedere dei simboli diversi o non fare una netta distinzione tra le autostrade e la viabilit\u00e0 ordinaria\nCaratteristiche di costruzione.\nAl fine di ridurre le variazioni altimetriche, e quindi le pendenze, nelle zone montuose le autostrade si sviluppano in gran parte su viadotti o all'interno di gallerie.\nNel loro tracciato planimetrico i tratti rettilinei (rettifili) sono raccordati da tratti in curva secondo raggi costanti (curva circolare) o variabili (clotoide).\nIl tracciato altimetrico si sviluppa con tratti a pendenza costante (livellette) e tratti curvi che possono essere concavi o convessi: da un tratto in salita a un tratto in discesa si passa per un raccordo verticale convesso, mentre da un tratto in discesa a un tratto in salita si passa attraverso un raccordo concavo.\nNella progettazione \u00e8 necessario tener conto del coordinamento fra il tracciato planimetrico e il tracciato altimetrico, senza trascurare l'andamento dei cigli (andamento altimetrico dei bordi della strada), che riveste particolare importanza per la tenuta della strada e per il deflusso delle acque meteoriche.\nLa pavimentazione stradale \u00e8 generalmente di asfalto scuro, che nei casi pi\u00f9 evoluti \u00e8 un manto drenante per contrastare il fenomeno dell\"aquaplaning\", linee bianche tratteggiate segnano l'ampiezza delle corsie di marcia, di sorpasso e delle piazzole d'emergenza, mentre una linea continua bianca delimita la corsia d'emergenza e la banchina interna.\nNorme per l'utilizzo.\nA causa dell'elevato volume di traffico presente in condizioni normali sulle autostrade, esistono alcune norme che devono essere rispettate da chi percorre tali vie di comunicazione.\nL'inosservanza dei divieti, dei limiti di velocit\u00e0 e della distanza di sicurezza, oltre a mettere a repentaglio la sicurezza degli utilizzatori, se rilevata dagli organi preposti alla vigilanza, costa sanzioni piuttosto ingenti e la perdita di un certo numero di punti della patente (nei Paesi dove \u00e8 in vigore la patente a punti).\nEccettuate determinate circostanze, e ad eccezione delle \"freeways\" del Nord America, non \u00e8 consentito superare sulla corsia alla destra del veicolo da sorpassare (per maggiore chiarezza occorrerebbe distinguere i comportamenti ammessi nei paesi con guida a destra e i paesi con guida a sinistra).\nPrincipali divieti italiani.\nIn autostrada \u00e8 vietato:\nInoltre, data la velocit\u00e0 pi\u00f9 elevata, diventa estremamente importante rispettare la prescrizione di marciare a una adeguata distanza di sicurezza dal veicolo che precede. \nNomenclatura.\nGeneralmente alle autostrade \u00e8 assegnato un numero (composto da una, due o tre cifre), preceduto da una lettera (in Germania e in Svizzera invece \u00e8 presente solo il numero) entrambi racchiusi in una figura geometrica (ad esempio in Italia un ottagono, in Francia un rettangolo).\nLa lettera rappresenta la prima lettera della parola autostrada nella lingua nazionale (ad esempio A (\"autostrada\") in Italia, M (\"motorway\") nel Regno Unito). La numerazione pu\u00f2 seguire criteri geografici (ad esempio in Francia le autostrade dall'A1 all'A20 costituiscono le autostrade principali, mentre quelle che hanno come prima cifra il 3 sono situate nel nord-est della Francia) o progressivi (in base all'apertura, le nuove autostrade prendono la prima numerazione disponibile). Esistono inoltre enti preposti per la numerazione delle autostrade (come l\"AASHTO, the American Association of State Highway and Transportation Officials\" negli USA).\nIn alcuni paesi, come la Svezia, la Norvegia, la Finlandia e la Danimarca, alle autostrade \u00e8 assegnata la numerazione delle strade europee. Pertanto, in questi paesi alcune strade con la stessa numerazione possono essere per alcuni tratti autostrade, per altri strade ordinarie.\nProblemi, uso urbano e progetti di espansione.\nA causa del grande impatto che queste causano, la costruzione di nuove autostrade pu\u00f2 essere osteggiata dalle popolazioni residenti o perch\u00e9 supportata da validi motivi (ad esempio: serio rischio di inquinamento, distruzione di aree pregiate dal punto di vista paesaggistico) o perch\u00e9 affetti dal cosiddetto fenomeno NIMBY.\nL'Unione europea ha finanziato nel passato molti progetti autostradali, facenti parte delle Reti di trasporto trans-europee, e sono in previsione piani di investimento del valore di milioni di euro per i prossimi 10 anni.\nNel 1956 gli Stati Uniti d'America attraverso il \"Federal-Aid Highway Act\" progettarono e svilupparono la rete autostradale di base. La costruzione doveva durare 12 anni, ma l'ultimo cantiere fu chiuso nel 1991."}
{"id": "15740", "revid": "9595", "url": "https://it.wikipedia.org/wiki?curid=15740", "title": "Sacra Sindone", "text": ""}
{"id": "15748", "revid": "2121638", "url": "https://it.wikipedia.org/wiki?curid=15748", "title": "Pop art", "text": "La Pop art (abbreviazione di Popular Art),\u00e8 un movimento artistico nato negli Stati Uniti tra la fine degli anni '50 e l'inizio degli anni '60. Questo movimento \u00e8 espressione della societ\u00e0 e dell'immaginario collettivo, ed \u00e8 un'arte rivolta alla massa e non al singolo individuo. Gli artisti si ispirano ad oggetti della realt\u00e0 quotidiana, per esempio televisione, frigorifero, poster, lavatrice, automobile, lattine, riviste e giornali e li raffigurano nelle opere allontanandoli dal loro ambiente naturale e isolandoli. Le opere di questo movimento non sono altro che prodotti commerciali.\nI principali artisti di questa corrente sono Andy Warhol, Roy Lichtenstein, Claes Oldenburg, Richard Hamilton, Robert Rauschenberg e Jasper Johns.\nOrigine e contesto sociale.\nQuesto movimento artistico si sviluppa nel mondo occidentale nel dopoguerra. In quel periodo entrano in gioco nuovi oggetti che fino a quel momento non erano esistiti, entrando subito a far parte della vita dell'uomo, il quale non pu\u00f2 pi\u00f9 farne a meno. Per esempio questi oggetti sono automobili utilitarie, poster, frigoriferi, lavatrici, cibo in scatola, detersivi e bevande confezionate. Tutti questi oggetti diventano i nuovi simboli della societ\u00e0 consumistica in cui nasce la Pop art. A differenza degli altri movimenti artistici che si sviluppano in questo periodo come per esempio il fenomeno dell'Happening e il New Dada, la Popular Art si allontana da ogni forma di critica e si sofferma solo sul mostrare la realt\u00e0.\nPerci\u00f2 l'ambiente urbano in cui questa nuova forma di espressione si sviluppa \u00e8 un ambiente caratterizzato dalla psicologia dello spreco e del consumo che portano al mutamento della struttura sociale nei paesi industrializzati dove si sviluppa una cultura di massa e infatti le opere non sono altro che prodotti commerciali. Gli artisti di questo movimento si rivolgono all'universo delle grandi metropoli moderne e si muovono all'interno della scena urbana, considerata come uno spettacolo visivo. La citt\u00e0 in cui nasce la Pop art \u00e8 una citt\u00e0 aggressiva, piena di contraddizioni e cose brutte. Per\u00f2 per l'artista Pop questo modello di citt\u00e0 assume un ruolo vivace e familiare al quale egli non sa rinunciare.\nPossiamo definire questa corrente artistica come arte realistica, dove l'artista cerca di riprodurre un realismo moderno tenendo conto delle trasformazioni dell'ambiente. Negli anni cinquanta del Novecento, lo studioso francese Roland Barthes afferma che la stampa e la societ\u00e0 attraverso la comunicazione dei mass-media attribuiscono un valore rassicurante nella coscienza collettiva tramite oggetti che trasmettono serenit\u00e0 e che sono sottoposti a un processo di venerazione e sostiene che tutto ci\u00f2 che crea insicurezza vada allontanato. Parallelamente si sviluppa il pensiero di Marshall McLuhan il quale sosteneva che nell'evoluzione della comunicazione proprio i mass-media sarebbero stati fondamentali e afferma che siano proprio gli artisti che debbano concepirne i cambiamenti.\nTecniche e temi.\nGli artisti della pop art si interrogarono sul problema della riproducibilit\u00e0 dell'arte nell'epoca industriale, sul come e se mantenere il carattere esclusivo dell'opera d'arte, o se invece conciliare la realt\u00e0 consumistica con il proprio linguaggio. Dalle diverse risposte date a questi interrogativi nacque la diversit\u00e0 di stili e di tecniche tipica della pop art. Da un lato la creazione artistica divenne meccanica, dall'altro vennero recuperate le lezioni delle principali avanguardie del Novecento: dalle provocazioni del dadaismo che per primo mescol\u00f2 arte e realt\u00e0, ai collage di foto o immagini pubblicitarie di sapore ancora cubista, fino agli happening o gesti teatrali, in cui l'artista crea l'opera d'arte direttamente davanti agli spettatori, lasciando spazio all'improvvisazione.\nIl tema principale dell'arte Pop \u00e8 l'angoscia esistenziale della societ\u00e0 dei consumi, in cui l'uomo rappresenta il consumatore. L'interesse dell'artista \u00e8 rivolto alle immagini e alle raffigurazioni della vita quotidiana dell'uomo e al mondo artificiale in cui vive costituito da infiniti prodotti industriali d'uso comune e dai mezzi di comunicazione di massa (tv, radio...). Nelle opere viene mostrato un mondo colorato, pieno di allegria che in realt\u00e0 nasconde l'ansia e l'angoscia che si eclissa dietro i colori pieni e vivaci. Il soggetto di rappresentazione diventa l'ambiente urbano, quindi troviamo immagini della televisione, del cinema e della pubblicit\u00e0 che vengono rappresentate attraverso la pittura e la scultura.\nGli artisti trasformano in arte qualsiasi aspetto della realt\u00e0 moderna caratterizzata dai mass media, ed \u00e8 proprio dall'unione dell'arte con questi ultimi che si arriva alla nascita della pop art. Nelle loro opere, gli artisti pop non fanno mai trapelare un giudizio personale. Come abbiamo gi\u00e0 detto gli artisti Pop rappresentano spesso fotografie o riproduzioni di materiale ricavato dai mass-media perci\u00f2 sottraggono al comportamento della societ\u00e0 i vari codici e meccanismi per raffigurarli attraverso l'arte. \u00c8 importante ricordare che questa corrente artistica \u00e8 caratterizzata da diversi stili i quali si indirizzano nello studio di vari elementi:\nPop art in Europa.\nAlla fine degli anni Cinquanta del Novecento, la Pop art nasce in Europa, in particolare in Inghilterra e in Italia.\nPop art inglese.\nIn Inghilterra, negli anni quaranta, i caratteri di questa corrente artistica erano stati anticipati da Eduardo Paolozzi. Ma il vero fondatore della Pop art \u00e8 l'inglese Richard Hamilton, che nel 1956 realizz\u00f2 il collage intitolato Just what is it that make today\u2019s homes so different, so appealing? (Ma cosa rende le case di oggi cos\u00ec diverse, cos\u00ec attraenti?) il quale \u00e8 considerato il manifesto di questa nuova corrente. L'opera si sofferma sul narcisismo degli abitanti di una casa borghese.\nNell'opera vengono raffigurati personaggi tipici del periodo come per esempio il culturista, il quale esprime l'importanza dello sport come mezzo per modificare il corpo, la moglie, la quale viene rappresentata nuda e ha la funzione di sedurre il giovane marito e infine la cameriera, che conferma la condizione borghese della giovane coppia. Un altro aspetto che richiama la nostra attenzione sono gli oggetti presenti nella raffigurazione, esempio la lampada con il noto marchio Ford, il cibo preconfezionato sul tavolino, gli elettrodomestici e il lecca lecca rosso con la scritta Pop in primo piano. Molte delle immagini rappresentate nell'opera sono ritagli di giornale e il titolo stesso \u00e8 stato impostato come se l'opera fosse un cartellone pubblicitario. Infine, c'\u00e8 un altro aspetto dell'opera che richiama la nostra attenzione ed \u00e8 il soffitto dell'appartamento, il quale sembra la curva della Luna vista dallo spazio.\nAllo stesso tempo si sviluppano altri modi di vedere la corrente Pop, per esempio in contrasto ai colori vivaci, allegri e accesi di Hamilton possiamo osservare l'opera Love Wall di Peter Blake, il quale avvicina alle foto della zia foto di icone come Marilyn Monroe prediligendo l'uso del colore bianco e nero per suscitare un sentimento di nostalgia. Ma \u00e8 importante ricordare che Peter Blake \u00e8 famoso per aver creato la copertina dell'album musicale di Sgt. Pepper's Lonely Hearts Club Band dei Beatles su suggerimento di Paul McCartney e l'aspetto innovativo risiede nel trasferimento su tela dell'immagine fotografica dei personaggi-simbolo dei quattro ragazzi della band.\nPop art italiana.\nIn Italia la Pop art si sviluppa grazie all'arrivo di opere di artisti pop americani alla mostra contemporanea della Biennale di Venezia, nonostante qualche critico la avversi accusandola di contenere \u00abi germi di un nuovo fascismo\u00bb. Roma \u00e8 la citt\u00e0 dove questo movimento artistico si sviluppa proprio per lo stretto contatto con la capitale americana. Ed \u00e8 proprio a Roma che nel 1959, si ferma e si stabilisce Cy Twombly, molto legato all'arte pop degli Stati Uniti anche se egli stesso non aderisce al movimento. I principali esponenti in Italia sono:\nLo scopo di queste opere \u00e8 quello di esprimere denuncia e ammonimento. Dopo il 2000 l'artista siciliano Arrigo Musti sviluppa un manifesto \"Impop\" (\"Impopular Art), lontanamente ispirato alla Pop-Art, in cui pone al centro dei suoi soggetti coloro che sono considerati ultimi del mondo.\nPop art negli Stati Uniti.\nNegli Stati Uniti la Pop art si sviluppa negli anni sessanta del Novecento. Trova il suo centro artistico nella New York degli anni sessanta e le sue radici nell'arte americana degli anni precedenti e nella poetica del New Dada. Rispetto all'Inghilterra \u00e8 un'arte pi\u00f9 grossolana ed \u00e8 proprio oltreoceano che raggiunge il suo vero successo attraverso la capacit\u00e0 degli artisti di ottenere un grande effetto sul pubblico, grazie alla creazione di opere stupefacenti partendo da oggetti comuni e di uso quotidiano. L'oggetto \u00e8 il protagonista dell'immagine artistica e viene alterato dalla sua forma reale.\nSono oggetti di uso quotidiano, come per esempio lattine di bibite, cibi in scatola, star del cinema, personaggi dello spettacolo e dello sport, ritagli di fumetti e cartelloni pubblicitari, oppure vengono rappresentati oggetti consumati, i quali vengono rappresentati con tecniche diverse e isolati o ingigantiti come se fossero delle sculture perci\u00f2 non sono pi\u00f9 oggetti banali. L'arte Pop americana presenta i meccanismi del linguaggio popolare, i temi delle opere sono temi banali, effimeri che vanno a descrivere la societ\u00e0 dei consumi in cui si ambientano.\nAll'interno di queste opere non viene avviata nessuna critica sociale anzi viene testimoniata la realt\u00e0 delle grandi citt\u00e0 americane e l'opera d'arte diventa soltanto un prodotto commerciale. I colori che spiccano in queste opere sono vivaci e accesi, cio\u00e8 i colori delle pubblicit\u00e0, dei supermercati e delle insegne luminose. Sono opere anonime, impersonali ma affascinanti, non fanno altro che esprimere le condizioni della societ\u00e0 in cui nascono. Non hanno un messaggio da comunicare ma vogliono soltanto mettere in mostra l'oggetto raffigurato isolandolo dal contesto in cui si trova e mostrando con un velo di ironia i difetti, gli eccessi e la superficialit\u00e0 della societ\u00e0 di quegli anni.\nI principali esponenti sono:\nIperrealismo americano.\nL'iperrealismo americano, anche detto fotorealismo, nasce negli Stati Uniti a fine anni sessanta e si sviluppa come movimento derivante dall'Arte Pop. Si estende al campo della pubblicit\u00e0 e del Visual Design. Lo scopo degli artisti \u00e8 quello di raffigurare soggetti reali nei minimi dettagli e per renderli pi\u00f9 veri possibili; nella pittura vengono usate le tecniche della fotografia, della digitalizzazione delle immagini al computer e l'aerografia. Nelle sculture invece usano la tecnica delle resine sintetiche o fibre di vetro rifinite con stoffe per abiti o oggetti, e sono realizzate con calchi in gesso di cose o personaggi.\nRobert Rauschenberg.\nRobert Rauschenberg, nel 1964 vince la Biennale di Venezia e porta la Pop art al successo internazionale. L'arrivo di questa nuova arte scandalizza l'opinione pubblica e crea polemiche. Ma \u00e8 da questo episodio che la Pop art americana viene riconosciuta in Europa. Il suo stile \u00e8 pi\u00f9 diretto, non si sofferma solo sul riprodurre oggetti ma li inserisce all'interno di un quadro, combinandoli con altri oggetti e con parti dipinte, dando loro un significato soggettivo. Utilizza la tecnica della combinazione, per evitare le categorie di routine, lui stesso spiega ci\u00f2 affermando: &lt; Se avessi chiamato pittura quello che faccio, mi avrebbero detto che erano bassorilievi o pitture &gt;.Il suo motto principale \u00e8 quello di non vivere nel passato ma nemmeno quello di anticipare il futuro.\nRoy Lichtenstein.\nRoy Lichtenstein \u00e8 pittore, grafico e disegnatore industriale inglese. Nel 1960 comincia a ispirarsi al linguaggio dei fumetti e avvicina le immagini al fascino visivo della fotografia, queste immagini vengono realizzate attraverso la tecnica della pittura e riportate su grandi tele, in particolare utilizza il metodo della puntinisti-ca proprio per rendere le figure simili allo stampo tipografico. Negli anni settanta, oltre ai fumetti, sceglie di imitare le opere d'arte e inserirle nelle proprie elaborazioni. Nello specifico realizza le sue opere secondo una tecnica precisa e inflessibile, parte da uno schizzo che poi trasferisce su tela e poi lo ritraccia a matita.\n\u00c8 importante sottolineare come Liechtenstein nelle sue rappresentazioni estrae il soggetto raffigurato dal suo contesto naturale, lo ingrandisce per mostrare la tecnica della puntinisti-ca e utilizza toni freddi senza sfumature, con contorni molto marcati. Il soggetto \u00e8 posto sullo stesso piano dello sfondo quindi viene eliminata qualsiasi forma di prospettiva perci\u00f2 lo spazio si appiattisce. Caratteristica che troviamo nelle sue opere sono le didascalie senza un vero e proprio senso, trascritte all'interno di nuvolette come 'pensiero' della persona dipinta, e proprio perch\u00e9 non hanno senso non servono a molto, se non a farci capire che la sua ispirazione \u00e8 data dai fumetti.\nMa quale \u00e8 lo scopo di Lichtenstein? Il suo scopo \u00e8 quello di rendere l'opera il pi\u00f9 possibile impersonale in modo tale che il soggetto raffigurato non trasmetta emozioni, come la societ\u00e0 del consumo in cui vive, dove le emozioni, i sentimenti e le sensazioni sono piatte. La critica nei primi anni era diffidente nei confronti di Lichtenstein perch\u00e9 utilizzava nelle sue opere i protagonisti dei fumetti e creava situazioni e atmosfere fredde. In seguito viene riconosciuto il suo talento in occasione dell'esposizione monografica alla Galleria Leo Castelli di New York. \u00c8 l'artista che a livello commerciale ottiene pi\u00f9 successo nel campo della comunicazione pubblicitaria (ancora oggi).\nLichtenstein e il fumetto.\nLichtenstein afferma che l'arte Pop \u00e8 l'arte commerciale. Proprio per questo lui sviluppa gran parte delle sue opere partendo da fumetti contemporanei e commerciali o fumetti di avventura dove l'uomo vince sempre contro il male (mito americano del superuomo). Lichtenstein afferma:\n\"Una caratteristica del fumetto \u00e8 quella di esprimere una passione e un'emozione violenta in uno stile completamente meccanico e distaccato. Esprimerla con uno stile pittorico vorrebbe dire diluirla. La tecnica di cui mi servo non \u00e8 commerciale, lo \u00e8 solo apparentemente e il modo di vedere e comporre e unificare \u00e8 diverso e ha un altro fine.\".\nM-Maybe.\nNel 1965, Roy Lichtenstein realizza M-Maybe, attualmente localizzata al museo Ludwig a Colonia. Nell'opera \u00e8 raffigurato il volto di una donna, realizzato tramite l'avvicinamento di numerosi punti rossi che creano il colore della pelle. La tecnica utilizzata \u00e8 quella della tipografia. Utilizza pochissimi colori, all'incirca tre o quattro. In alto, viene scritto dentro una nuvoletta il pensiero della ragazza che estrapolato dal contesto del fumetto perde il suo senso.\nAndy Warhol.\nAndy Warhol \u00e8 l'artista pop americano che rappresenta questo stile al meglio. La sua passione per l'arte nasce quando da piccolo si ammal\u00f2 e la madre gli regal\u00f2 il materiale necessario per disegnare. La sua abilit\u00e0 principale \u00e8 quella di avere una grande capacit\u00e0 di osservazione. La sua carriera ha inizio a New York come pubblicitario. Nel 1963 crea un grande centro di produzione artistico chiamato 'La Factory', dove alloggiano il maestro e gli allievi che vivono insieme ed egli ha il compito di insegnare loro che cosa fare e che cosa non fare. Inoltre crea una rivista sulla grafia e sull'editoria della moda e del cinema, chiamata Interview.\nWarhol fu criticato perch\u00e9 avvicin\u00f2 l'arte alla civilt\u00e0 tecnologica che era considerata una pericolosa minaccia per i valori della societ\u00e0 moderna. Gli oggetti (diventati ormai icone del tempo) riprodotti nelle sue opere vengono rappresentati con freddezza e vengono dipinti su tela cos\u00ec come si trovano disposti nei supermercati. Gli oggetti dipinti erano tutti quelli di uso quotidiano. La tecnica che Warhol preferisce \u00e8 quella della serigrafia, cio\u00e8 un procedimento a due schemi di composizione: il primo schema vede l'ingrandimento e l'isolamento dell'immagine, il secondo \u00e8 una ripetizione seriale con variazioni di luminosit\u00e0 dell'immagine (secondo metodo lo ritroveremo nei film sperimentali prodotti da Warhol).\nWarhol produce immagini di personaggi famosi dello spettacolo e volti conosciuti della politica per\u00f2 portando queste figure a essere impersonali cio\u00e8 perdono il loro proprio valore ideologico in quanto sono tutte messe sullo stesso piano. Questi personaggi vengono trasformati in icone e vengono messi in evidenza i lineamenti attraverso l'utilizzo di colori contrastanti. Infatti quello che rappresenta l'artista non \u00e8 la persona ma l'immagine pubblica che la stampa presenta alla societ\u00e0.\nRapporto tra Warhol e il mondo cinematografico.\nTra il 1963 e 1968 Warhol ha prodotto 650 film sperimentali con la sua casa cinematografica La Factory. Film sperimentali di Warhol:\nHa prodotto film sostanzialmente muti che hanno lo scopo di dare un ritmo cinematografico diverso rispetto alle idee dell'avanguardia (analizzavano solo aspetti psicologici e introspettivi). Le pellicole del film sono separate da lampi di luce che creano una scansione costante nel film, ciascuna pellicola \u00e8 di 30 metri, in quanto Warhol fa s\u00ec che la stessa scena si ripeta. Quindi in poche parole vengono girate con fotogrammi normali e poi vengono rallentati in modo da dare il senso del tempo che trascorre anche attraverso le differenze di luminosit\u00e0.\nOrange Marilyn.\nOrange Marilyn \u00e8 una delle opere pi\u00f9 famose di Warhol, nella quale viene utilizzato il metodo dell'ingrandimento e isolamento dell'immagine. L'artista gioca molto con il contrasto dei colori e crea un errore voluto nei contorni leggermente scomposti rispetto al colore. Attraverso l'opera non scopriamo la personalit\u00e0 dell'attrice ma soltanto l'immagine di lei che arriva alla societ\u00e0 con le foto e le varie opere che la rappresentano. In conclusione, Warhol diventa un'icona per la societ\u00e0 e addirittura una sua fan cerc\u00f2 di ucciderlo, sparandogli. Questo episodio port\u00f2 alla chiusura della Factory e alla fine del suo grande periodo di attivit\u00e0."}
{"id": "15751", "revid": "198277", "url": "https://it.wikipedia.org/wiki?curid=15751", "title": "Michael Schumacher", "text": "\u00c8 considerato uno dei migliori piloti di tutti i tempi. Insieme a Lewis Hamilton \u00e8 il pi\u00f9 vincente nella storia della Formula 1 con 7 titoli mondiali, i primi due con la ( e ) e successivamente cinque consecutivi con la (, , , e ), quest'ultimo un record assoluto.\nSoprannominato \"Kaiser\", Schumacher detiene alcuni primati della Formula 1 avendo conseguito, oltre ai titoli iridati, anche il maggior numero di giri veloci in gara e di \"hat trick\", ovvero \"pole position\", vittoria e giro pi\u00f9 veloce nello stesso Gran Premio. Fino al 13 ottobre 2013 ha detenuto anche il record assoluto di punti in carriera, superato in quell'occasione da Fernando Alonso e in seguito da altri quattro piloti. \u00c8 al secondo posto \"all time\" per numero di gare vinte (91), podi (155) e di \"pole position\" (68), in tutti e tre i primati dietro al solo Hamilton.\nEsempio di pilota capace di migliorarsi costantemente nel corso degli anni, all'innato talento naturale ha unito progressivi affinamenti capaci di farlo eccellere nella condotta di gara, adattando il suo stile di guida al mutare delle condizioni e pianificando in anticipo ogni eventualit\u00e0, il tutto mantenendo sempre una guida al limite; ci\u00f2 anche grazie al duro allenamento a cui sottoponeva il proprio corpo, ben superiore ai colleghi della sua generazione. A questo ha aggiunto una spiccata sensibilit\u00e0 per i propri limiti nonch\u00e9 per quelli delle sue monoposto, aspetto che ne ha fatto un pilota raramente caduto in errori oltrech\u00e9 capace di indirizzare al meglio, attraverso i suoi riscontri e giudizi, il lavoro degli uomini della squadra; ingegneri \"in primis\", a cominciare da Ross Brawn col quale ha instaurato un duraturo sodalizio tecnico protrattosi pressoch\u00e9 per l'intera carriera.\nOltre che essere un pilota completo in ogni aspetto, ebbe anche grandi doti da collaudatore in grado di far crescere le proprie vetture. Inoltre, Schumacher \u00e8 stato il primo tedesco a laurearsi campione del mondo di Formula 1: \u00c8 stato l'icona pi\u00f9 popolare nella Formula 1 fino al 2006, secondo un sondaggio della FIA.\nNel mondiale 2002 si \u00e8 laureato campione del mondo con sei Gran Premi di anticipo (record assoluto), diventando poi anche l'unico pilota della storia a essere salito sul podio in tutte le gare di una stagione in programma, 17 in quell'anno. Il 12 ottobre 2003, vincendo il suo sesto mondiale, \u00e8 diventato il pi\u00f9 titolato pilota di Formula 1, superando il record di Juan Manuel Fangio, e nel 2004 ha marcato un ulteriore primato vincendo, con 13 successi su 18 gare, il quinto titolo iridato consecutivo oltrech\u00e9 settimo della carriera. Ritiratosi una prima volta alla fine del 2006, ha deciso di tornare a correre nella stagione 2010, a 41 anni, con la , per poi ritirarsi definitivamente alla fine del 2012.\nIl 29 dicembre 2013 \u00e8 rimasto gravemente ferito in un incidente su una pista da sci a M\u00e9ribel, a seguito del quale ha trascorso diversi mesi in coma farmacologico.\nBiografia.\nFamiglia.\nMichael Schumacher nasce a H\u00fcrth, nell'allora Germania Ovest, il 3 gennaio 1969 in una famiglia di modeste condizioni sociali ed economiche, dai coniugi Rolf (muratore) ed Elisabeth Schumacher, quest'ultima venuta a mancare nel 2003. Ha un fratello minore, Ralf, anche lui pilota, che ha corso anch'egli in Formula 1. \nDal 1\u00ba agosto 1995 \u00e8 sposato con Corinna Betsch (gi\u00e0 fidanzata del collega Heinz-Harald Frentzen, che lasci\u00f2 proprio per lui) con la quale ha avuto due figli: Gina Maria, nata il 20 febbraio 1997 e Mick, nato il 22 marzo 1999, il quale ha seguito le orme paterne divenendo pilota a sua volta; la famiglia vive nel Canton Vaud in Svizzera dal 1996. Nel 2007 Schumacher ha fatto costruire a Gland, sul Lago di Ginevra, una grande villa ultimata il 28 novembre successivo. Possiede anche un'abitazione e un autodromo a Kerpen, dove si \u00e8 formato un altro campione del mondo di Formula 1, Sebastian Vettel. \u00c8 diventato proprietario di un team di kart, il KSM motorsport, acronimo di Kaiser Schumacher Muchow. Dal 2003 \u00e8 ambasciatore a disposizione nel corpo diplomatico della Repubblica di San Marino, incarico che ha mantenuto anche dopo l'incidente di M\u00e9ribel.\nMedia.\nSchumacher \u00e8 presente, direttamente o indirettamente, in alcuni film. La sua prima apparizione risale al 2006, nel cartone animato \"Cars - Motori ruggenti\" della Pixar, in cui viene raffigurato con l'aspetto di una Ferrari F430. Lo stesso Schumacher ha poi doppiato la voce del personaggio in tutte le lingue; nella versione italiana pronuncia anche una frase in dialetto modenese. Nel 2008 \u00e8 apparso nel film \"Asterix alle Olimpiadi\" nel ruolo del conduttore di bighe Schumix, insieme a Jean Todt.\nSchumacher \u00e8 inoltre apparso nella prima puntata della tredicesima stagione del programma \"Top Gear\", nelle vesti del pilota misterioso Stig (ruolo ricoperto invece usualmente dal pilota Ben Collins), oltrech\u00e9 in vari spot pubblicitari per FIAT e Mercedes-Benz.\nLa sua vita pubblica e privata viene raccontata nel film documentario \"Schumacher\" del 2021.\nIniziative benefiche.\nSchumacher \u00e8 uno sportivo molto attivo nel campo della beneficenza. Dal 2002 \u00e8 ambasciatore speciale dell'UNESCO, alla quale ha donato un milione e cinquecentomila euro. Nel 2004 ha elargito una cospicua donazione alle vittime dello tsunami nell'oceano Indiano. Per molti anni ha giocato a calcio con la nazionale piloti e ha partecipato a varie partite il cui ricavato era devoluto in beneficenza; ad esempio, nel 2009 partecip\u00f2 all'incontro tenutosi a Coriano contro la squadra del San Patrignano per raccogliere fondi da destinare alle vittime del terremoto in Abruzzo.\nL'incidente di M\u00e9ribel.\nLa mattina del 29 dicembre 2013, durante una discesa con gli sci in un fuori pista sulle nevi di M\u00e9ribel in Savoia (Francia), Michael Schumacher cadde e batt\u00e9 violentemente la testa contro una roccia, urto aggravato dalla presenza di una videocamera sportiva la cui asta di supporto perfor\u00f2 il casco impattando contro il cranio. Ricoverato d'urgenza in stato semicomatoso al centro ospedaliero universitario di Grenoble, venne sottoposto a un'operazione neurochirurgica per grave trauma cranico ed emorragia cerebrale; dopodich\u00e9, venne mantenuto in coma farmacologico.\nIl 16 giugno 2014, dopo circa sei mesi, la portavoce e manager Sabine Kehm dichiar\u00f2 che Schumacher, uscito dal coma, aveva lasciato l'ospedale di Grenoble per iniziare un percorso riabilitativo in una clinica privata. Gi\u00e0 ad aprile erano stati annunciati periodi di risveglio, ripresa della coscienza e interazione con l'ambiente circostante. Venne infine deciso un percorso riabilitativo al centro di neuroscienze dell'ospedale universitario di Losanna, non lontano dalla sua villa di Gland.\nIl 9 settembre 2014 Schumacher venne dimesso dall'ospedale per proseguire la riabilitazione a casa, a Gland. Da allora la famiglia ha mantenuto il totale riserbo sulle condizioni di salute del pilota.\nCarriera.\nEsordi.\nSchumacher inizi\u00f2 la carriera all'et\u00e0 di quattro anni alla guida di un kart sul circuito di Kerpen, gestito dal padre. Nel 1984 venne contattato da un imprenditore della zona, J\u00fcrgen Dilk, rimasto impressionato dal ragazzino, che decise di aiutare economicamente; negli anni seguenti vinse il titolo junior tedesco e il campionato europeo a G\u00f6teborg, in Svezia. Nell'ultima gara avvenne un episodio singolare: proprio all'ultima curva dell'ultimo giro, Zanardi e Massimiliano Orsini presero male la curva, facendo cos\u00ec un fuoripista e regalando a Schumacher non solo la vittoria della gara, ma anche il campionato.\nNel 1988 pass\u00f2 dai kart alle monoposto delle classi superiori. Sempre grazie a Dilk, partecip\u00f2 sia al Campionato tedesco di Formula Ford che a quello europeo: si piazz\u00f2 rispettivamente sesto e secondo, in quest'ultimo alle spalle di Mika Salo. Nello stesso anno venne aiutato anche da Gustav Hoecker, concessionario del marchio Lamborghini, a gareggiare in Formula K\u00f6nig, serie addestrativa utilizzante telai e motori della Formula Panda italiana: vinse nove gare su dieci laureandosi facilmente campione. Il passaggio scontato per Schumacher sarebbe stato la Formula 3, ma Dilk gli fece capire di non potersela permettere; tuttavia nel 1989 Willi Weber, proprietario di un team, stupito dalle capacit\u00e0 del giovane pilota tedesco, decise di offrirgli un contratto per gareggiare nella serie.\nSchumacher chiuse il campionato tedesco al secondo posto, battuto di un solo punto da Karl Wendlinger. Nel 1990 continu\u00f2 a gareggiare nella categoria, laureandosi campione; vinse inoltre due prestigiose gare internazionali della medesima serie: il Gran Premio di Macao e quello del Monte Fuji. Sempre nel 1990 sigl\u00f2 un contratto con la Mercedes per pilotare le vetture della casa di Stoccarda impegnate nel Campionato del mondo sportprototipi di Gruppo C, sotto la direzione di Peter Sauber. Schumacher si sarebbe alternato con i suoi rivali in F3, Heinz-Harald Frentzen e Karl Wendlinger, nell'affiancare l'esperto Jochen Mass; venne cos\u00ec creato uno \"junior team\" in seno alla casa della Stella, vivaio di giovani talenti dell'automobilismo tedesco. Schumacher colse una vittoria nell'ultima prova stagionale del mondiale prototipi, la 480 km di Citt\u00e0 del Messico, in coppia con Mass.\nLa Mercedes meditava un ritorno alle gare di Formula 1 con una propria monoposto, dopo l'abbandono del , affidandosi a Jochen Neerpasch come responsabile del reparto corse; in quest'ottica Schumacher sarebbe stato scelto come primo pilota della squadra. Il progetto non si realizz\u00f2 per gli eccessivi costi e la casa tedesca si limit\u00f2 a fornire il motore alla Sauber a partire dal . Nel , il tedesco gareggi\u00f2 nel Campionato del mondo sportprototipi, ottenendo una vittoria e concludendo nono; nell'appuntamento pi\u00f9 importante della stagione, la 24 Ore di Le Mans, giunse quinto (insieme a Wendlinger e Kreutzpointner), marcando il giro pi\u00f9 veloce in gara. Prese poi parte anche a una gara di Formula Nippon, arrivando secondo.\nFormula 1.\nIl debutto con la Jordan (1991).\nSchumacher debutt\u00f2 in Formula 1 nel al volante della Jordan. La squadra irlandese, rivelazione della stagione, ebbe necessit\u00e0 di sostituire nel Gran Premio del Belgio, a Spa-Francorchamps, Bertrand Gachot, in stato di arresto a Londra. La Mercedes lo gir\u00f2 quindi al team di Eddie Jordan per dollari. Il manager di Michael, Willi Weber, affinch\u00e9 la Jordan approvasse tale candidatura, assicur\u00f2 che il pilota conosceva gi\u00e0 il difficile tracciato belga, anche se in realt\u00e0, come rivelato dallo stesso manager in occasione dell'anniversario dei 20 anni di Formula 1 di Schumacher, non vi aveva mai girato prima.\nNonostante il tedesco affrontasse per la prima volta il difficile circuito, stup\u00ec gli addetti ai lavori, qualificandosi al settimo posto durante le qualifiche, ma -sfortunatamente- non riusc\u00ec a ripetersi in gara visto il ritiro dopo poche centinaia di metri a causa della rottura della frizione. La prestazione in Belgio attir\u00f2 l'attenzione di Flavio Briatore, direttore della Benetton, che gli offr\u00ec subito un contratto portando Schumacher ad affiancare Nelson Piquet. La questione contrattuale con il team Jordan venne chiusa col trasferimento alla squadra irlandese della seconda guida della Benetton, Roberto Moreno.\nIl passaggio in Benetton (1991-1993).\nIl passaggio in Benetton fece inquietare l'allora \"numero uno\" della griglia, Ayrton Senna, grande amico di Moreno. Nella successiva gara a Monza Schumacher and\u00f2 subito a punti davanti al suo compagno di squadra. Nelle rimanenti gare della stagione and\u00f2 altre due volte a punti, imponendosi come futura promessa dell'automobilismo.\nAl termine della stagione Piquet lasci\u00f2 la Formula 1 e venne sostituito alla Benetton da Martin Brundle. Durante la stagione Schumacher cominci\u00f2 a inserirsi stabilmente nelle posizioni di testa, ottenendo alcuni podi, fino alla prima vittoria nel Gran Premio del Belgio. A tre gare dal termine, con il mondiale gi\u00e0 assegnato a Nigel Mansell, l'attenzione si spost\u00f2 sulla lotta per la seconda posizione in classifica che vedeva coinvolti Schumacher, che precedeva Senna e Patrese distanti solo una lunghezza. Alla fine la spunt\u00f2 il padovano con Schumacher terzo in classifica mondiale, davanti a Senna, tradito in diverse occasioni da una McLaren spesso inaffidabile.\nLa rivalit\u00e0 tra il fuoriclasse brasiliano e l'emergente pilota tedesco cominci\u00f2 a delinearsi in Brasile gi\u00e0 durante i primi gran premi dell'anno: Schumacher accus\u00f2 pubblicamente Senna di averlo ostacolato in gara con comportamenti poco corretti, mentre in realt\u00e0 era stata l'elettronica della McLaren la causa dei suoi improvvisi rallentamenti. In Francia, il tedesco tampon\u00f2 il brasiliano al primo giro: dopo l'interruzione della gara per la pioggia, Senna, dismessa gi\u00e0 la tuta da gara, discusse animatamente con Schumacher tenendo a distanza le telecamere, rimproverandolo per il suo comportamento in Brasile, quando il tedesco lo aveva accusato di rallentarlo volutamente e chiedendogli spiegazioni sull'accaduto.\nLa tensione tra i due si riacutizz\u00f2 durante una sessione di test sul circuito di Hockenheim: i due si sfiorarono pi\u00f9 volte in pista con le ruote e, in seguito, ai box arrivarono quasi alle mani.\nNella stagione la Benetton ottenne una fornitura esclusiva di motori Ford, qualitativamente superiori a quelli in versione clienti forniti alla McLaren, che invece ne benefici\u00f2 solo dal Gran Premio di Gran Bretagna. I nuovi sistemi di controllo della trazione (introdotti per\u00f2 solo a met\u00e0 stagione) contribuirono a rendere competitiva la vettura del pilota tedesco. Come compagno di squadra, Brundle venne sostituito da Riccardo Patrese il quale nella stagione precedente era stato la seconda guida della Williams.\nNel corso della stagione, segnata sempre dal dominio del team di Didcot, questa volta con Prost tornato alle corse e subentrato a Mansell, Schumacher ottenne diversi podi e un'ulteriore vittoria in Portogallo; a inizio settembre, inoltre, ufficializz\u00f2 il rinnovo del contratto con la Benetton anche per la stagione seguente, rivelando di aver fatto inserire una clausola in cui stabiliva di non voler come compagno di squadra n\u00e9 Senna n\u00e9 Mansell, onde evitare episodi di competizione interna. A fine stagione, con il titolo mondiale assegnato a Prost, il tedesco arriv\u00f2 quarto in classifica. La continuit\u00e0 di risultati che la scuderia anglo-italiana cominciava ad avere da un biennio a quella parte, spesso sul podio, fece ben sperare per una futura competitivit\u00e0 della vettura in modo tale da inserirsi tra i pretendenti al titolo.\nI primi titoli mondiali (1994-1995).\nIn vista della stagione il presidente della FIA Max Mosley promosse una decisa riforma del regolamento tecnico della Formula 1: venne vietata gran parte degli ausili elettronici liberamente impiegati fino ad allora, su tutti: sospensioni attive, controllo di trazione e meccanismi di partenza automatici e vennero autorizzati i rifornimenti di carburante in gara. La speranza della Federazione era quella di ridurre le prestazioni delle monoposto e aumentare cos\u00ec lo spettacolo e la competizione, dopo due annate dominate da un solo team.\nLa Benetton si present\u00f2 come una delle squadre candidate alla lotta per il titolo mondiale, nonostante il pronostico fosse tutto dalla parte della Williams, che oltre a essere dotata del motore V10 Renault, pi\u00f9 performante del V8 Ford della scuderia anglo-trevigiana, aveva ingaggiato Ayrton Senna al posto del ritirato Alain Prost.\nLe prime due gare del campionato furono vinte da Schumacher, la cui competitivit\u00e0 alla guida della B194 risult\u00f2 a tratti sorprendente: di contro il campione brasiliano pat\u00ec due ritiri, a causa di un suo errore in Brasile e tamponato da Mika H\u00e4kkinen alla partenza nel Gran Premio del Pacifico.\nIl successivo fine settimana di Imola ebbe esiti tragici, con il ferimento di Rubens Barrichello durante le prove libere, la morte di Roland Ratzenberger durante le qualifiche e quella di Ayrton Senna durante la gara, a cui si sommarono i gravi incidenti in partenza e corsia box che coinvolsero anche spettatori e meccanici; questi drammatici eventi segnarono un punto di svolta per la Formula 1, che procedette a una riforma profonda. La FIA introdusse una serie di misure correttive per migliorare la sicurezza in successivi interventi regolamentari. Nel frattempo Schumacher, dopo aver vinto le prime tre gare, continu\u00f2 con ottime prestazioni cogliendo vittorie a Monaco, Canada e Francia, oltre a un secondo posto in Spagna conquistato con il cambio bloccato in quinta marcia. Al termine del Gran Premio di Francia, il vantaggio del tedesco sul suo immediato inseguitore, Damon Hill, era di trentasette punti (66 punti contro i 29 del pilota inglese). Il prosieguo della stagione poi cambier\u00e0 in favore di Damon Hill. \nInoltre il pilota tedesco, dopo i fatti di Imola, divenne il presidente della Grand Prix Drivers' Association, riformatasi dopo 12 anni.\nA Silverstone Schumacher super\u00f2 Hill nel giro di ricognizione e non scont\u00f2 (su consiglio del muretto del suo team) la penalit\u00e0 inflittagli, venendo infine squalificato; la scuderia anglo-italiana tent\u00f2 di giustificare l'accaduto adducendo un errore di comunicazione tra i commissari di gara e la squadra, ma i giudici sportivi, ravvisando il dolo, inflissero al tedesco ulteriori due gare di squalifica. La Benetton fece appello, cosa che, nel frattempo, permise al pilota di correre la gara di casa (ove dovette comunque ritirarsi), il Gran Premio d'Ungheria (dove torn\u00f2 alla vittoria) e il Gran Premio del Belgio (che il pilota tedesco vinse, ma la cui vittoria si vide revocare per l'eccessivo consumo del fondo in legno della monoposto). A squalifica confermata, Schumacher quindi salt\u00f2 i due Gran Premi successivi: quando torn\u00f2 in pista il suo vantaggio su Damon Hill si era ridotto a un solo punto. A Jerez de la Frontera Schumacher vinse, ma Hill lo precedette ancora in Giappone, ove si corse in condizioni di bagnato intenso. Fu cos\u00ec che i due rivali si presentarono alla gara finale divisi da un solo punto.\nSchumacher fu autore di una partenza perfetta nel Gran Premio d'Australia. Alle sue spalle Damon Hill manteneva il passo della Benetton, tenendosi costantemente a meno di 2 secondi di distacco. Durante il 35\u00ba giro tuttavia, il tedesco sbagli\u00f2 del tutto l'ingresso nella curva a sinistra della East Terrace e and\u00f2 a sbattere contro un muretto di cemento, danneggiando irrimediabilmente la sospensione anteriore destra della Benetton. Damon Hill cerc\u00f2 subito di approfittare dell'errore del rivale, portando un attacco in staccata nella successiva curva a destra: Schumacher sterz\u00f2 verso l'interno, andando cos\u00ec a scontrarsi con la Williams. Il contatto provocato dal tedesco fu cos\u00ec violento che la Benetton rischi\u00f2 quasi di ribaltarsi, facendo la curva su due ruote e terminando la corsa contro le barriere di protezione. Hill tent\u00f2 di proseguire, ma la sua Williams era stata danneggiata dal contatto e dopo un infruttuoso tentativo di ripararla ai box, dovette a sua volta ritirarsi. Vinse Nigel Mansell, all'ultimo successo in carriera.\nLa manovra fu molto contestata e il pubblico si divise. Una parte degli appassionati sosteneva che la mossa di Schumacher fosse stata volontaria, mentre un'altra non ravvis\u00f2 alcuna predeterminazione da parte del tedesco. La collisione venne valutata come un normale incidente di gara e Schumacher non venne sanzionato, sicch\u00e9 il titolo di campione del mondo and\u00f2 per la prima volta al pilota tedesco, che divenne il primo campione mondiale della sua nazione.\nA fine anno Schumacher esegu\u00ec dei test con la Ligier motorizzata Renault, gli stessi propulsori che sarebbero poi stati utilizzati l'anno seguente dalla sua Benetton. Questo avvenimento fu dovuto al fatto che, dopo che la casa anglo-italiana aveva rescisso unilateralmente il contratto con la Ford, i motoristi statunitensi non fornirono pi\u00f9 alcuna unit\u00e0 alla Benetton in via immediata; visto che la Ligier era da poco stata acquisita da Flavio Briatore, \"team manager\" della stessa Benetton, in attesa della nuova B195 il tedesco prov\u00f2 alcuni giorni alla guida della monoposto francese.\nNella stagione la Benetton mont\u00f2 lo stesso motore Renault V10 utilizzato dalla Williams, e Schumacher fu affiancato in pianta stabile come seconda guida da Johnny Herbert. La prima fase del mondiale fu controversa: in Brasile il tedesco domin\u00f2 la gara, grazie anche al ritiro di Hill, ma la sua vittoria fu inizialmente annullata, cos\u00ec come il secondo posto di Coulthard su Williams, per la non conformit\u00e0 del carburante Elf utilizzato dalle due squadre; la decisione finale della FIA fu per\u00f2 quella di confermare il piazzamento dei piloti, punendo solo la negligenza dei team cui vennero sottratti i punti per la classifica costruttori. Dopo un brutto incidente a Imola, Schumacher torn\u00f2 alla vittoria nel Gran Premio di Spagna.\nA Silverstone (cos\u00ec come accadr\u00e0 successivamente a Monza) venne tamponato da Hill mentre erano in lotta per il primo posto. Dopo 8 gare Schumacher era in testa alla classifica con undici punti di vantaggio sul rivale inglese. Schumacher diede l'allungo decisivo in classifica a Spa-Francorchamps in una gara rocambolesca: vinse partendo dal sedicesimo posto e duellando per diversi giri su pista bagnata con gomme d'asciutto contro Hill, munito invece di pneumatici da pioggia. A fine settembre, rimase coinvolto in un incidente sull'autostrada per Colonia senza conseguenze. Dopo un secondo posto e una vittoria nel Gran Premio d'Europa, il tedesco conquist\u00f2 il suo secondo titolo con due gare di anticipo, sul circuito di Aida nel Gran Premio del Pacifico.\nCon la successiva vittoria in Giappone, permise alla Benetton di conquistare anche l'unico mondiale costruttori della sua storia. Fu l'ultima stagione di Schumacher con la Benetton; difatti, gi\u00e0 a campionato inoltrato, Schumacher aveva preso la decisione di accettare l'offerta della Ferrari, impegnata nella propria ricostruzione per tornare a vincere dopo circa 17 anni di digiuno, e in estate firm\u00f2 per il team di Maranello.\nL'approdo in Ferrari (1996-1999).\nNel , Schumacher pass\u00f2 alla Ferrari, scuderia con la quale sarebbe divenuto il pilota pi\u00f9 titolato della storia della Formula 1. Ricopriva il ruolo di prima guida al fianco di Eddie Irvine. L'esordio fu difficile: la squadra non vinceva un titolo mondiale piloti dal e un titolo costruttori dal , il clima non era ottimale e il divario tecnico con le scuderie inglesi sembrava incolmabile. La stagione fu dominata dalle Williams-Renault di Damon Hill e Jacques Villeneuve. Dopo cinque gare, con una vettura inaffidabile e di scarsa competitivit\u00e0, conquist\u00f2 3 podi, ma il distacco in classifica dal \"leader\" Hill era gi\u00e0 di 26 punti.\nA Monte Carlo, sotto pressione e costretto alla rimonta in classifica, vanific\u00f2 un possibile successo. Partito dalla \"pole position\", fu subito sorpassato da Hill e successivamente gi\u00e0 nel corso del primo giro, fu costretto al ritiro, dopo essere scivolato su un cordolo bagnato che lo catapult\u00f2 contro le barriere dalla parte opposta. La prima vittoria arriv\u00f2 durante la gara successiva al Gran Premio di Spagna sotto il diluvio: dopo essere partito male facendo pattinare le gomme sulla pista allagata, fu protagonista di una incredibile rimonta guadagnando fino a 5 secondi al giro sui piloti di testa, superandoli e arrivando al traguardo con un minuto scarso di vantaggio sul secondo in classifica finale Jean Alesi.\nA questo successo seguirono cinque gare con tre punti conquistati sempre a causa della scarsa affidabilit\u00e0 della F310: in Canada si stacc\u00f2 un semiasse all'uscita da un pit stop, mentre in Francia al tedesco si ruppe il motore addirittura nel giro di ricognizione, unitamente a vari problemi al cambio. Schumacher torn\u00f2 alla vittoria al Gran Premio del Belgio grazie anche alle condizioni meteo mutevoli. Il divario tecnico tra la Ferrari e la Williams, seppur ancora notevole, si stava lievemente assottigliando; ci\u00f2 fu in parte confermato dai buoni risultati ottenuti nella parte finale della stagione con la vittoria a Monza, nella gara pi\u00f9 attesa davanti al proprio pubblico, e ai podi conquistati nelle ultime due gare della stagione. La prima stagione del pilota alla Ferrari si concluse con tre vittorie, cinque piazzamenti a podio e una serie di ritiri soprattutto per problemi meccanici. Il tedesco concluse comunque il mondiale al terzo posto dietro ai piloti Williams.\nDurante il , il divario tecnico con la Williams, seppur sempre elevato, si ridusse grazie anche alla nuova vettura, la F310B, che risult\u00f2 molto affidabile e all'arrivo di altri tecnici come Ross Brawn e Rory Byrne, che gi\u00e0 avevano lavorato con Schumacher negli anni precedenti. Nonostante ci\u00f2, a inizio stagione la Williams si dimostr\u00f2, come da pronostico, pi\u00f9 veloce vincendo in Brasile e Argentina con Villeneuve e a Imola con Frentzen. Dopo 4 gare il distacco in classifica era di 6 punti. Il tedesco inizi\u00f2 la sua rimonta a partire dal Gran Premio di Monaco, andando cos\u00ec a comandare la classifica. Durante la stagione il distacco fu sempre costante tra i due piloti, difatti non super\u00f2 mai i 14 punti (situazione che si ebbe al termine del Gran Premio di Francia in favore del tedesco).\nA cinque gare dal termine con la vittoria ottenuta a Spa-Francorchamps Schumacher port\u00f2 a undici le lunghezze di vantaggio sul rivale canadese, ma dal Gran Premio d'Italia, anche grazie a episodi favorevoli come l'errore di Schumacher in Austria, che non si accorse di aver sorpassato Heinz-Harald Frentzen in regime di bandiere gialle, e di altri piloti, come al Gran Premio del Lussemburgo, quando il tedesco venne tamponato dal fratello Ralf poco dopo il via, ridusse progressivamente il suo svantaggio fino a portarsi in testa alla graduatoria. Nel penultimo appuntamento a Suzuka Villeneuve avrebbe potuto laurearsi gi\u00e0 campione del mondo, ma a causa della sua squalifica dopo la gara (recidivo al sorpasso in presenza di bandiere gialle durante le prove), e alla vittoria di Schumacher, si riaprirono i giochi. Si giunse quindi alla gara decisiva per l'assegnazione del titolo mondiale a Jerez de la Frontera con Schumacher in testa alla classifica con 1 punto di vantaggio sul rivale. In qualifica Villeneuve, Schumacher e Frentzen ottennero lo stesso identico tempo, 1'21\"072, ma dalla \"pole position\" part\u00ec il canadese perch\u00e9 l'aveva ottenuto per primo.\nIn partenza Schumacher scatt\u00f2 meglio di tutti e prese la testa della corsa. Dopo avere accumulato oltre 5 secondi di ritardo, Villeneuve inizi\u00f2 a recuperare terreno fino al 47\u00ba giro quando nella staccata della curva Dry Sac attacc\u00f2 il tedesco. Schumacher, sorpreso dall'attacco, tent\u00f2 di rispondere in frenata dall'esterno. Con Villeneuve ormai avanti di met\u00e0 macchina, Schumacher diede un violento colpo di sterzo verso l'interno della curva entrando cos\u00ec in collisione con la Williams. Ad avere la peggio fu proprio il tedesco che rimbalzando dopo il contatto, and\u00f2 ad insabbiare la sua Ferrari nella via di fuga e fu costretto al ritiro. L'episodio, ritenuto volontario dai giudici di gara, cost\u00f2 a Schumacher anche il secondo posto in graduatoria finale, in quanto la FIA, l'11 novembre 1997 lo escluse dalla classifica piloti, riconoscendogli per\u00f2, nello specifico, i risultati ottenuti durante la stagione che difatti non vennero cancellati dal suo ruolino personale. In questa occasione la manovra di Schumacher venne condannata anche dai media italiani e tedeschi.\nDurante la stagione il pilota effettu\u00f2 anche alcuni test con la Sauber in virt\u00f9 della \"partnership\" tecnica tra la Ferrari e la scuderia svizzera, quest'ultima all'epoca equipaggiata dai propulsori italiani.\nNel la Williams affront\u00f2 un periodo di transizione dovuto all'addio dell'assistenza tecnica della Renault (le unit\u00e0 propulsive erano sempre della fabbrica francese, ma vennero cedute alla consociata Mecachrome, che cos\u00ec le rimarchi\u00f2, e non ricevettero gli aggiornamenti della Casa madre). Fu cos\u00ec la McLaren a rivelarsi il team da battere con una macchina altamente competitiva progettata da Adrian Newey. Durante i primi 2 gran premi il dominio delle McLaren fu incontrastabile. H\u00e4kkinen e Coulthard furono protagonisti di due doppiette (nella prima addirittura arrivarono a doppiare tutti gli altri piloti). Tale superiorit\u00e0 fu rivelata in parte dall'utilizzo di un terzo pedale che permetteva di variare la forza frenante fra lato destro e sinistro. Questo fu dichiarato illegale dalla FIA.\nGli uomini di Woking introdussero nel Gran Premio del Brasile successivo lo stesso dispositivo ma questa volta veniva azionato, come si vedeva nella \"camera-car\" dei piloti, tramite un pulsante verde sul volante. Per la Ferrari la stagione inizi\u00f2 male, il divario tecnico con la McLaren parve incolmabile, ma il ferrarista fu protagonista di una rimonta che part\u00ec dal Gran Premio del Canada fino all'ultima gara. Dopo una rimonta durata tutta l'estate, a Schumacher sfugg\u00ec il clamoroso sorpasso in classifica ai danni di H\u00e4kkinen quando mancavano 3 gare alla fine: a Spa-Francorchamps non approfitt\u00f2 del ritiro del pilota finlandese, a causa del tamponamento occorso con David Coulthard. A primo impatto sembr\u00f2 un errore di Schumacher quello di andare a sbattere contro Coulthard, ma non fu cos\u00ec: lo stesso pilota scozzese anni dopo, quando ormai correva per la , ammise di aver rallentato volontariamente in un tratto con poca visibilit\u00e0, viste le condizioni meteo.\nLa Ferrari era dietro al compagno di H\u00e4kkinen gi\u00e0 al tornantino della \"Source\" ma la McLaren, prossima al doppiaggio, non dava strada nonostante lo sventolio delle bandiere blu da parte dei commissari di gara. Arrivati a met\u00e0 circuito Coulthard in un tratto di accelerazione non apri il gas e Schumacher, che era subito dietro, non vide la macchina dello scozzese davanti a s\u00e9 rallentare: l'incidente fu inevitabile. Dopo la collisione che lasci\u00f2 la macchina di Schumacher su tre ruote, il tedesco and\u00f2 a cercare Coulthard nel box McLaren e venne sfiorata la rissa. E il 13 settembre a Monza ci fu la pace tra i due. Nel circuito brianzolo il tedesco vinse davanti al suo compagno di squadra Eddie Irvine e ci fu la terza volta doppietta Ferrari (come quella di Gerhard Berger e Michele Alboreto nel ). Si arriv\u00f2 il 1\u00ba novembre a Suzuka, ultima gara del campionato, con il finlandese in vantaggio di 4 punti sul rivale. Schumacher conquist\u00f2 la \"pole position\", ma sulla griglia della gara, nelle procedure di partenza immediatamente precedenti allo spegnimento dei semafori rossi, gli si spense il motore e fu costretto a prendere il via dall'ultima posizione. Dopo una lunga rimonta che lo aveva portato fino al terzo posto fu infine costretto al ritiro per lo scoppio di una gomma. H\u00e4kkinen vinse la gara agevolmente e divent\u00f2 campione del mondo eguagliando le 8 vittorie conquistate da Ayrton Senna con lo stesso team britannico nel .\nIl part\u00ec con buone prospettive. La nuova F399 non era al livello della McLaren in termini di prestazioni, ma si dimostr\u00f2 molto pi\u00f9 affidabile e il \"gap\" con la scuderia inglese venne colmato nel corso della stagione sfruttando la galleria del vento per migliorare la vettura. Schumacher dopo le prime cinque gare era in testa alla classifica mondiale, ma a causa di un errore al Gran Premio del Canada, in cui perse il controllo della vettura, andando a sbattere nell'ultima curva prima del traguardo (nel cosiddetto \"Muro dei Campioni\") mentre era al comando, H\u00e4kkinen riprese il comando della classifica.\nL'11 luglio 1999, nel Gran Premio di Gran Bretagna, a Silverstone, Schumacher fu vittima di quello che si rivel\u00f2 il pi\u00f9 grave incidente della sua carriera, attribuito dai tecnici di Maranello a un problema allo spurgo di un freno, in cui si procur\u00f2 la frattura della gamba destra e dovette rinunciare a gareggiare, sostituito dal finlandese Mika Salo, fino al penultimo Gran Premio, quello della Malesia, dove conquist\u00f2 la \"pole position\", e dopo essere stato tutta la gara in testa alla corsa, lasci\u00f2 la vittoria a pochi giri dalla fine al compagno di scuderia Eddie Irvine, diventato lui in lotta per il titolo mondiale sfruttando l'assenza del tedesco. Nell'ultima gara, invece, il teutonico, scattato dalla prima posizione, termin\u00f2 la gara al secondo posto alle spalle di H\u00e4kkinen che riusc\u00ec cos\u00ec a vincere il mondiale. Schumacher concluse il campionato quinto con 44 punti. Ogni situazione venutasi a creare \u00e8 comunque sempre stata contraddistinta da stima e rispetto tra il finlandese, vincitore del titolo, e il tedesco infortunato; qualche anno pi\u00f9 tardi Schumacher avrebbe dichiarato di considerare H\u00e4kkinen il rivale che pi\u00f9 rispett\u00f2 durante la carriera in Formula 1.\nIrvine, intanto, che era stato finora l'unico compagno avuto da Schumacher in Ferrari, nel corso della stagione aveva reclamato il ruolo di prima guida all'interno del team, dopo la situazione seguita all'incidente del tedesco. Gi\u00e0 prima dell'autunno vi fu cos\u00ec la rottura tra la Ferrari e l'irlandese: Irvine trov\u00f2 un sedile alla Jaguar (che aveva rilevato la Stewart) mentre a fianco di Schumacher sarebbe arrivato il promettente brasiliano di origini italiane Rubens Barrichello proveniente proprio dalla Stewart. La Ferrari torn\u00f2 a vincere il titolo Mondiale Costruttori.\nIl dominio mondiale (2000-2004).\nLa stagione inizi\u00f2 con una lunga serie di vittorie: la F1-2000 fu estremamente competitiva e affidabile riuscendo quasi a colmare il \"gap\" dalla McLaren, tanto che Schumacher, dopo 5 vittorie in 8 gare, si ritrov\u00f2 ad avere al Gran Premio del Canada 56 punti contro i 32 del campione in carica Mika H\u00e4kkinen e i 34 del compagno di squadra del finlandese David Coulthard. A partire dal Gran Premio di Francia il tedesco si ritir\u00f2 per tre gare di fila, consentendo cos\u00ec il recupero in classifica dei rivali della McLaren, che colsero due doppiette e un doppio piazzamento a podio. H\u00e4kkinen, vittorioso anche nel Gran Premio d'Ungheria, riusc\u00ec a superare Schumacher in classifica piloti (64 punti contro i 62 del tedesco), mentre Coulthard si port\u00f2 subito dietro a 58 punti.\nIl vantaggio di H\u00e4kkinen tocc\u00f2 l'apice nel Gran Premio del Belgio, dove il finlandese conquist\u00f2 un'altra vittoria mettendo sei punti di distacco tra lui e Schumacher. Ma gi\u00e0 dal Gran Premio d'Italia il ferrarista cominci\u00f2 a rimontare e vinse due gare di fila, riportandosi cos\u00ec nuovamente in testa in classifica e tagliando definitivamente fuori dalla lotta per il titolo Coulthard. Il campionato si decise, con una gara di anticipo, a Suzuka: Schumacher dopo una gara in rimonta sul rivale H\u00e4kkinen, che al via era andato in testa, vinse la gara, conquistando cos\u00ec il suo terzo campionato mondiale a distanza di cinque anni dal precedente e riportando il titolo piloti a Maranello dopo 21 anni di attesa: l'ultimo a vincerlo era stato il sudafricano Jody Scheckter nel . Infine in Malesia, ultima gara dell'anno, grazie alla nona vittoria stagionale e al terzo posto di Barrichello, Schumacher assicur\u00f2 alla Ferrari anche il titolo costruttori, bissando la vittoria dell'anno precedente.\nNel la Ferrari F2001 si dimostr\u00f2, sin dai primi Gran Premi, pi\u00f9 competitiva sia della McLaren che della Williams. Nei primi quattro appuntamenti del calendario, la lotta fra Schumacher e David Coulthard fu serrata, difatti i due piloti si trovavano appaiati in testa alla classifica con 26 punti; dopodich\u00e9 il tedesco mise a segno 7 podi consecutivi prendendo le distanze dal resto del gruppo, mentre la McLaren dovette fare i conti con numerosi problemi di affidabilit\u00e0 e competitivit\u00e0. Da segnalare la stagione negativa del rivale d'elezione H\u00e4kkinen, ormai sull'onda del ritiro che avverr\u00e0 a fine anno. Schumacher vinse agevolmente il suo quarto titolo in Ungheria con 4 gare d'anticipo, raggiungendo il record di vittorie nella storia della Formula 1 detenuto da Alain Prost e battendone alcuni, come quello di Nigel Mansell riguardante i punti conquistati in una stagione (123 contro i 112 dell'inglese). Inoltre, per la prima volta, due fratelli (Michael e Ralf Schumacher) conclusero ai primi due posti di un Gran Premio, in quello del Canada. In classifica Coulthard arriv\u00f2 secondo a ben 58 punti di distanza da Schumacher, mentre l'altro ferrarista Rubens Barrichello concluse terzo.\nSi giunse cos\u00ec al . Gi\u00e0 dalla prima gara, come nelle due stagioni precedenti, la Ferrari domin\u00f2 il campionato; l'unica scuderia che prov\u00f2 a opporsi fu la Williams, con Ralf Schumacher e Juan Pablo Montoya. La McLaren ebbe un inizio difficile, cos\u00ec come Barrichello. Fino al Gran Premio di Monaco, le scuderie rivali si mantennero vicine alla Ferrari solo nel campionato costruttori. Ma dopo di esso, grazie all'apporto di un ritrovato Barrichello, si mise la parola fine anche a questa competizione.\nIl tedesco vinse quindi il suo quinto titolo mondiale con 144 punti, dominando l'intero campionato. Vinse infatti 11 gare su 17, e fin\u00ec sempre sul podio (il peggior risultato della stagione fu il terzo posto in Malesia), confermandosi campione gi\u00e0 il 21 luglio al Gran Premio di Francia con 6 gare d'anticipo, ed eguagliando dopo 45 anni il record di Fangio rimasto fino a quel momento inavvicinabile per chiunque. Secondo fu Barrichello con 77 punti, mentre Montoya termin\u00f2 la stagione terzo a 27 lunghezze dal brasiliano.\nIn questa stagione avvenne anche un contestato episodio al Gran Premio d'Austria, nel quale Barrichello, a pochi metri dall'arrivo, cedette la vittoria al tedesco per ordini di scuderia. Sul podio Schumacher, turbato dai fischi con cui il pubblico aveva accolto i piloti alla premiazione, cedette il gradino pi\u00f9 alto del podio, e il trofeo del vincitore, al compagno di squadra e lo fece anche sedere nella postazione del vincitore in occasione della conferenza stampa. In seguito a questi fatti, la FIA mult\u00f2 il team di Maranello con un milione di dollari, per aver violato le norme di comportamento sul podio e in conferenza stampa, e var\u00f2 una norma che vietava gli ordini di scuderia.\nIl mondiale inizi\u00f2 con alcune modifiche apportate al regolamento volte a contenere lo strapotere della Ferrari, inerenti in particolar modo le qualifiche e l'assegnazione dei punteggi, dove lo scarto tra il primo e il secondo classificato venne assottigliato a due soli punti. La scuderia di Maranello inizi\u00f2 l'annata in maniera conservativa, schierando ancora la macchina dell'anno precedente, ma per Michael l'avvio di stagione fu negativo: David Coulthard si aggiudic\u00f2 il primo Gran Premio in Australia, mentre Schumacher si dovette accontentare del 4\u00ba posto, a causa di un suo errore che port\u00f2 alla rottura di un deflettore. Nelle due gare seguenti, in Malesia e in Brasile, i risultati non furono migliori (un sesto posto e un ritiro) e il tedesco si trov\u00f2 distanziato dal \"leader\" del mondiale, Kimi R\u00e4ikk\u00f6nen, di ben 16 punti.\nDal quarto appuntamento stagionale, l'introduzione della nuova e pi\u00f9 competitiva F2003GA permise a Schumacher di tornare a vincere per tre volte di fila. A questo punto, R\u00e4ikk\u00f6nen (che aveva realizzato una serie di podi corredati anche da una vittoria in Malesia) si trovava ancora in vantaggio di due punti rispetto al ferrarista, ma dopo il Gran Premio del Canada Schumacher prevalse (54 punti, contro i 51 del finlandese). La Ferrari si dimostr\u00f2 in seguito poco competitiva sia in Germania che in Ungheria (l'8\u00ba posto del tedesco all'Hungaroring permise a R\u00e4ikk\u00f6nen di portarsi a 1 punto dalla testa della classifica). La causa di questo improvviso calo di prestazioni era dovuta alle gomme Bridgestone, che con le alte temperature non riuscivano a essere competitive e, in parte, per l'aerodinamica troppo rigida. Anche Juan Pablo Montoya si riavvicin\u00f2 al tedesco, con una serie di sette podi di fila.\nA partire dal Gran Premio d'Italia, dove i tre piloti arrivarono racchiusi in due punti, il tedesco ritorn\u00f2 alla vittoria, ripetendosi anche negli Stati Uniti. Si giunse quindi a Suzuka con una situazione molto tesa: 92 punti per Schumacher, R\u00e4ikk\u00f6nen con 83 e a seguire Montoya con 82, che per\u00f2 non poteva pi\u00f9 aggiudicarsi il titolo in quanto aveva vinto soltanto due Gran Premi contro i sei di Schumacher. Vinse Rubens Barrichello seguito da R\u00e4ikk\u00f6nen e Coulthard. Al tedesco bast\u00f2 un ottavo posto per essere ancora campione del mondo. Schumacher con la conquista del sesto titolo mondiale batt\u00e9 il record di Fangio che resisteva da 46 anni.\nNel , la Ferrari ripet\u00e9 il copione del , vincendo il primo appuntamento stagionale in Australia. Schumacher vinse anche le quattro gare seguenti. Gli attesi Montoya e R\u00e4ikk\u00f6nen, a dispetto dei pronostici, non ripeterono l'exploit della stagione precedente, cedendo il passo al ritrovato Barrichello e al pilota della BAR Jenson Button. Dopo le prime otto gare, Schumacher conduceva con sette vittorie ed era in testa con 70 punti, seguito dal suo compagno di squadra e da Button. La serie di successi del tedesco venne interrotta solamente a Monaco, quando venne tamponato da Montoya in regime di safety-car, in una gara molto concitata vinta da Jarno Trulli. Dopodich\u00e9, Schumacher vinse altri sette Gran Premi, laureandosi per la settima volta campione del mondo a Spa-Francorchamps, a quattro gare dal termine della stagione.\nAnche questa fu una stagione carica di successi: il tedesco ottenne 13 vittorie su 18 gare e batt\u00e9 vari record: vittorie, podi, giri veloci, punti e chilometri al comando delle gare. A fine stagione Schumacher, con 148 punti, stacc\u00f2 nettamente il compagno di squadra Rubens Barrichello e Button, rispettivamente secondo e terzo. In classifica costruttori la Ferrari vinse agevolmente, mentre le rivali McLaren e Williams non riuscirono a ottenere risultati simili agli anni precedenti e arrivarono rispettivamente al quinto e al quarto posto, tanto che a seguire la Ferrari furono la rivelazione BAR motorizzata Honda, anche se distaccata di ben 143 punti, pi\u00f9 del doppio, e la Renault, che divenne campione l'anno successivo.\nGli ultimi anni a Maranello e il primo ritiro (2005-2006).\nLa stagione inizi\u00f2 alquanto male per Schumacher, a causa della scarsa competitivit\u00e0 della Ferrari: dopo un ritiro al Gran Premio d'Australia per i danni riportati nel contatto con Heidfeld, non gli riusc\u00ec la rimonta nei confronti delle pi\u00f9 competitive Renault e McLaren che presero velocemente il largo.\nL'unica vittoria avvenne a met\u00e0 stagione, al Gran Premio degli Stati Uniti di Indianapolis, in una gara piuttosto insolita: durante le qualifiche il fratello Ralf ebbe un terribile incidente sulla sopraelevata, dovuto all'inaffidabilit\u00e0 delle gomme Michelin su quel tracciato. Le proposte di inserire una chicane furono vane: la FIA non accett\u00f2 modifiche al percorso o l'invalidamento dei punti ottenuti in gara, per cui i piloti con gomme Michelin percorsero solamente il giro di ricognizione prima di rientrare nei box. Alla partenza, si schierarono quindi solo sei vetture: le Minardi, le Jordan e le Ferrari. La vittoria and\u00f2 quindi a Schumacher, seguito da Barrichello e da Tiago Monteiro. Oltre a questo controverso successo, il tedesco ottenne come migliori risultati solo quattro podi, frutto di tre secondi (San Marino, Canada e Ungheria) e un terzo posto (Francia).\nAl termine della stagione Schumacher si classific\u00f2 al terzo posto, mentre il campionato piloti fu vinto facilmente da Fernando Alonso grazie alla sorprendente competitivit\u00e0 e affidabilit\u00e0 della Renault che si aggiudic\u00f2 anche il titolo costruttori. Ugualmente deludente fu il risultato della classifica costruttori: la Ferrari fu terza alle spalle di Renault e McLaren, risultando l'annata pi\u00f9 negativa per Schumacher e la squadra di Maranello per quanto riguarda le ultime 9 stagioni.\nSi giunse cos\u00ec alla stagione , l'ultima per Schumacher (prima del ritorno targato ). Barrichello, stanco di fare la seconda guida, decise di rompere il contratto con la Ferrari per cercare nuove glorie con il nuovo team Honda. Al suo posto arriv\u00f2 Felipe Massa (gi\u00e0 collaudatore della casa di Maranello nel ). Il Gran Premio inaugurale vide un buon 2\u00ba posto di Schumacher, partito dalla \"pole position\", ma beffato da Alonso con la strategia dei pit stop, mentre Massa arriv\u00f2 nono dopo un testacoda. Proprio in questa gara il tedesco eguagli\u00f2 il record di \"pole\" fino ad allora appartenuto ad Ayrton Senna. La Ferrari, per\u00f2, presentava ancora problemi, difatti dopo 3 gare Schumacher era distanziato dal \"leader\" Alonso di ben 17 punti. Il tedesco vinse la quarta gara del mondiale, il Gran Premio di Imola, dando cos\u00ec un'ottima impressione della vettura e riusc\u00ec a battere il record di \"pole\" di Senna.\nSeguirono un'altra vittoria del tedesco e quattro di Alonso, tra cui quella a Monte Carlo, dove Schumacher venne retrocesso in fondo allo schieramento dopo le qualifiche per il discusso parcheggio alla curva della \"Rascasse\" negli ultimi minuti delle prove ufficiali. Il tedesco dopo una lunga rimonta concluse la gara al 5\u00ba posto. Dopo 9 gare Alonso era al comando della classifica con 84 punti, mentre Schumacher inseguiva a 59.\nDal Gran Premio degli Stati Uniti, il ferrarista mise a segno una serie di vittorie consecutive che gli consentirono di riaprire la pratica mondiale, che sembrava gi\u00e0 chiusa. In Ungheria Schumacher fu invece protagonista di un weekend complicato: difatti nelle prove libere del sabato mattina, durante il rientro ai box, super\u00f2 Alonso e Kubica dopo l'esposizione della bandiera rossa, causata dalla rottura del motore di Jenson Button, e dovette partire dalla dodicesima piazza a causa della penalit\u00e0 di 2 secondi per ogni giro di qualifica compiuto. La gara inizi\u00f2 male per lui tantoch\u00e9 il rivale Alonso, in testa alla gara, riusc\u00ec anche a doppiarlo. Lo spagnolo per\u00f2 sar\u00e0 costretto al ritiro al 53\u00ba giro, dopo che due giri prima al suo pitstop una gomma era stata avvitata male. Il tedesco si invol\u00f2 verso un secondo posto inaspettato, grazie alla strategia Ferrari azzeccata basata su 2 soste anzich\u00e9 3 come gli avversari. Ma fu proprio al suo secondo \"pit stop\" che la gara precipit\u00f2: Schumacher infatti decise di non sostituire le gomme intermedie, ma la scelta si rivel\u00f2 sbagliata, dato che la pista si era ormai asciugata; nei giri successivi sub\u00ec quindi il ritorno della McLaren di de la Rosa, al quale resistette solo per alcuni giri. Poi venne attaccato anche da Heidfeld e, nel tentativo di resistergli, ruppe il braccetto dello sterzo dovendo cos\u00ec rientrare ai box, per ritirarsi a soli 2 giri dalla fine. Venne comunque classificato 8\u00ba prendendo cos\u00ec un punto. Dopo il vittorioso Gran Premio di Monza, gara nella quale il rivale spagnolo ruppe il motore quando si trovava in terza posizione con il tedesco al comando, Schumacher aveva solo due punti di svantaggio da recuperare, e la Ferrari era in testa al campionato costruttori quando mancavano 3 gare alla fine. Dopo la vittoria in quest'ultima gara, il 10 settembre 2006 annunci\u00f2 ufficialmente il suo primo ritiro dalle competizioni al termine della stagione, anche se la notizia era gi\u00e0 nell'aria da qualche mese.\nIl 1\u00ba ottobre 2006 in Cina, dopo la \"pole position\" di Alonso, Schumacher, penalizzato nella prima parte di gara dalle performance delle gomme Bridgestone sotto la pioggia battente, rimont\u00f2 con il cessare di questa e il conseguente progressivo asciugamento della pista e vinse la gara, passando al primo posto in classifica piloti per il maggior numero di Gran Premi vinti, essendo a pari punti con il rivale spagnolo. Con ancora due eventi stagionali da disputare, il pilota tedesco aveva la concreta possibilit\u00e0 di vincere il mondiale, mentre la Renault era per un punto in testa alla classifica costruttori.\nAl Gran Premio del Giappone, a Suzuka, le Ferrari partirono in prima fila mentre le Renault in terza. Schumacher, al comando sin dai primi giri con Alonso secondo, sub\u00ec la rottura del motore al 37\u00ba giro e fu costretto al ritiro, regalando cos\u00ec la vittoria al rivale. Visto il distacco accumulatosi nei confronti dello spagnolo, Schumacher dichiar\u00f2 che la Ferrari avrebbe puntato al titolo costruttori, visto che ormai quello piloti era perso; infatti per vincere l'ottavo titolo mondiale sarebbe servita una vittoria nell'ultimo Gran Premio in Brasile e un ritiro o un arrivo fuori dai punti di Alonso. Disput\u00f2 l'ultima gara prima del ritiro il 22 ottobre 2006, sul circuito di Interlagos. Prima della gara, durante la cerimonia, l'ex calciatore brasiliano Pel\u00e9 gli don\u00f2 un trofeo alla carriera. Inoltre la BMW-Sauber, come tributo nei suoi confronti, present\u00f2 sull'alettone posteriore la scritta \"Thanks Michael\" (\"Grazie Michael\") in omaggio al pilota tedesco.\nIl fine settimana, per\u00f2, non fu molto fortunato per il tedesco che arriv\u00f2 quarto dopo una gara in rimonta: partito decimo, a causa della rottura della pompa della benzina avvenuta il giorno precedente, rimont\u00f2 subito quattro posizioni, e dopo aver sorpassato Fisichella sul rettilineo del traguardo, per un contatto con lo stesso, for\u00f2 uno pneumatico e fu costretto a percorrere quasi un giro intero, molto lentamente, prima di raggiungere la corsia dei box. Dopo la sosta, Schumacher si trovava all'ultimo posto a circa 38\" dal penultimo, e prossimo al doppiaggio, difatti era poco davanti al \"leader\" della corsa Massa. Il tedesco, per\u00f2, riusc\u00ec a rimontare abbassando pi\u00f9 volte il tempo sul giro, compiendo 13 sorpassi in poco pi\u00f9 di 40 giri rimasti. Dopo una grande rimonta termin\u00f2 la sua gara al quarto posto (distanziato di meno di 5\" dal terzo e meno di 6\" dal secondo) con un distacco di 24\" dal vincitore.\nA pochi giri dalla fine, comp\u00ec il suo ultimo sorpasso ai danni di R\u00e4ikk\u00f6nen, suo successore in Ferrari l'anno successivo. Il mondiale cos\u00ec termin\u00f2 con la seconda vittoria consecutiva di Alonso, seguito al secondo posto da Schumacher a 13 punti di distanza. Il titolo costruttori and\u00f2 di nuovo alla Renault, che super\u00f2 la casa di Maranello di soli 5 punti.\nIl triennio da consulente e collaudatore (2007-2009).\nSchumacher non abbandon\u00f2 definitivamente la Ferrari, prendendo parte ad alcune gare del campionato come superconsulente, notizia anticipata a gennaio dal quotidiano tedesco \"Die Welt\". Il tedesco fece la sua prima uscita in tale veste al Gran Premio di Spagna, riproponendosi in quello di Monaco e dopo ancora in quello del Canada, come assistente di Jean Todt. Annunci\u00f2 poi che dal Gran Premio d'Ungheria in avanti, non sarebbe pi\u00f9 stato presente al muretto Ferrari fino alla fine della stagione, volendosi dedicare maggiormente alla sua famiglia.\nSchumacher ha anche presentato la cerimonia per la vittoria del team tedesco nell'A1 Grand Prix, venendo acclamato dal pubblico presente. Il 13 novembre 2007 torn\u00f2 in pista a Barcellona in veste di collaudatore, effettuando 64 giri con una Ferrari F2007 senza dispositivi elettronici e segnando il miglior tempo delle due giornate di test; successivamente partecip\u00f2 ai test tenutisi a Jerez de la Frontera il 6 e 7 dicembre 2007 realizzando anche ottimi tempi su giro, pur confermando di non voler prendere parte a nessun campionato automobilistico.\nA gennaio 2008 il presidente della Ferrari Luca Cordero di Montezemolo conferm\u00f2 l'impiego di Schumacher come terzo pilota della scuderia e come addetto allo sviluppo della vettura. Sempre nel 2008, partecip\u00f2 al campionato tedesco di Superbike, ma senza mai andare a punti. Nonostante ci\u00f2 il tedesco afferm\u00f2 di non voler intraprendere una seconda carriera sportiva. Successivamente divenne membro per la Germania della Commission for Global Road Safety della FIA e delle Nazioni Unite. L'11 febbraio 2009 Schumacher, durante un allenamento privato sul circuito di Cartagena, perse il controllo della sua Honda CBR 1000 e cadde malamente: subito soccorso, rimase qualche minuto privo di conoscenza. Trasportato in ospedale venne subito dichiarato fuori pericolo.\nIl 29 luglio 2009, in seguito all'infortunio di Massa durante le qualificazioni del Gran Premio d'Ungheria, la annunci\u00f2 il ritorno alle corse in Formula 1 di Schumacher. Sarebbe stato il tedesco a correre per le restanti gare della stagione , a partire dal Gran Premio d'Europa a Valencia, al fianco di R\u00e4ikk\u00f6nen. L'11 agosto 2009, tuttavia, Schumacher, dopo alcuni test effettuati in pista, comunic\u00f2 di dover rinunciare all'incarico a causa di alcuni problemi al collo risalenti all'incidente avvenuto sei mesi prima.\nA fine stagione si susseguirono una serie di voci circa un incontro tra lo stesso Schumacher e Ross Brawn, in quel momento proprietario della , team neocampione del mondo, che avevano vissuto insieme le esperienze in e Ferrari; i due avrebbero parlato di un possibile ritorno in Formula 1 del sette volte campione del mondo, al volante della , a sua volta rientrante nella massima serie dopo ben 55 anni di assenza. Difatti la casa della Stella era in procinto di rilevare le quote di maggioranza della squadra di Ross Brawn, il quale sarebbe rimasto nelle vesti di direttore sportivo. Dopo pi\u00f9 di un mese venne dato l'annuncio ufficiale del ritorno alle corse di Michael Schumacher.\nIl ritorno alle corse con Mercedes e il secondo ritiro (2010-2012).\nIl 23 dicembre 2009 la scuderia , appena costituitasi con l'acquisto da parte della casa tedesca del team neocampione del mondo , ufficializz\u00f2 l'ingaggio, per le tre stagioni successive, del pilota tedesco, che avrebbe affiancato il suo connazionale Nico Rosberg. Nonostante le aspettative nel precampionato fossero piuttosto elevate, i risultati delle prime gare furono piuttosto deludenti per il team di Brackley: Schumacher colse un sesto posto al suo esordio in Bahrein e due decimi posti nei successivi tre gran premi. Nel Gran Premio di Spagna come nel Gran Premio di Turchia arriv\u00f2 quarto.\nNel prosieguo della stagione Schumacher continu\u00f2 a deludere le aspettative, anche per via della scarsa competitivit\u00e0 della vettura rispetto alle monoposto di vertice; nella parte centrale del campionato il pilota tedesco ottenne solo qualche piazzamento a punti. Nel Gran Premio d'Ungheria, chiuso in undicesima posizione, Schumacher venne penalizzato dai commissari per una manovra ai limiti del regolamento nei confronti di Rubens Barrichello, con il quale era in lotta per il decimo posto, venendo arretrato di dieci posizioni in griglia nel successivo Gran Premio del Belgio. Qui il pilota tedesco fu protagonista di una buona rimonta, chiudendo al settimo posto dopo aver preso il via dalla ventunesima posizione. Nel Gran Premio del Giappone, a Suzuka, Schumacher giunse al traguardo al sesto posto, mentre nell'inedito Gran Premio di Corea ripet\u00e9 il miglior risultato stagionale, conquistando il quarto posto finale in una gara disputata sul bagnato. Dopo aver ottenuto un settimo posto e un ritiro per incidente nelle ultime due gare della stagione, Schumacher chiuse il campionato in nona posizione assoluta con 72 punti. Per la prima volta in carriera il pilota tedesco non ottenne n\u00e9 vittorie n\u00e9 podi in una stagione completa.\nTra le novit\u00e0 regolamentari pi\u00f9 importanti introdotte in questa stagione figurarono il ritorno del Kers (il dispositivo in realt\u00e0 non era mai stato bandito dal ma per la stagione le squadre si erano accordate per non usarlo) e della regola del 107%; venne inoltre introdotto, per la prima volta in Formula 1, il dispositivo dell'ala posteriore mobile per agevolare i sorpassi (Drag Reduction System o DRS). Cambi\u00f2 anche il fornitore unico delle gomme: Pirelli e non pi\u00f9 Bridgestone. La Mercedes inizi\u00f2 la stagione con l'obiettivo di riscattare un deludente 2010 e inserirsi definitivamente tra i \"top team\".\nNonostante i risultati deludenti della stagione precedente e continue voci su un nuovo possibile ritiro, Schumacher conferm\u00f2 il proprio impegno con la scuderia tedesca anche per le stagioni e . In seguito si diffuse l'indiscrezione, poi confermata prima dalla scuderia e in seguito anche dallo stesso Schumacher, di un suo problema nell'affrontare le sessioni al simulatore per anticipare l'assetto delle corse.\nNella gara inaugurale della stagione, il Gran Premio d'Australia, Schumacher non si qualific\u00f2 tra i primi dieci e si dovette poi ritirare per i danni riportati dalla vettura in seguito a un tamponamento subito dopo la partenza. Escluso nuovamente dalla \"top ten\" nel successivo Gran Premio della Malesia, chiuse la gara in nona posizione, portando i primi punti stagionali alla Mercedes. Dopo aver ottenuto altri due piazzamenti a punti in Cina e in Spagna, nel rocambolesco Gran Premio del Canada Schumacher lott\u00f2 a lungo per una posizione sul podio, dovendo cedere nel finale a Jenson Button e Mark Webber, alla guida di vetture pi\u00f9 competitive, e chiudendo la gara in quarta posizione. Nelle quattro gare successive Schumacher non ottenne risultati di rilievo.\nNel Gran Premio di Germania sul circuito del N\u00fcrburgring, divent\u00f2 il primo pilota a gareggiare su un tracciato nel quale gli \u00e8 stata dedicata una curva, la \"S Schumacher\" collocata tra la \"Shell Curve\" e la \"Dunlop Curve\" (curve 9 e 10 del circuito). Nel Gran Premio d'Ungheria torn\u00f2 brevemente in testa a un Gran Premio per la prima volta in quattro anni. Nel successivo Gran Premio del Belgio il pilota tedesco celebr\u00f2 i 20 anni dal suo esordio ufficiale in Formula 1, avvenuto sullo stesso circuito Partito ultimo sulla griglia a causa di un incidente nelle prime fasi della qualifica, Schumacher comp\u00ec una rimonta che lo port\u00f2 al traguardo al quinto posto, risultato che ripet\u00e9 nel successivo weekend di Monza, in una gara caratterizzata da un lungo duello con Lewis Hamilton.\nNelle ultime sei gare della stagione Schumacher ottenne altri tre piazzamenti a punti, che gli consentirono di migliorare il suo totale rispetto all'anno precedente. Il pilota tedesco conquist\u00f2 l'ottava posizione nella classifica finale, per la seconda volta consecutiva in carriera con la Mercedes dal suo ritorno nel 2010, chiudendo la stagione senza ottenere vittorie o podi, n\u00e9 \"pole\" o giri veloci. In questa stessa stagione Schumacher ottenne un nuovo primato, ovvero quello del maggior numero di sorpassi (116) in una sola stagione.\nNelle prime tre gare della stagione Schumacher ottenne delle buone prestazioni in qualifica, piazzandosi sempre nelle prime due file. Tuttavia, in Australia e in Malesia il pilota tedesco non riusc\u00ec a confermare i buoni risultati la domenica, per problemi di consumo degli pneumatici nella prima occasione e per un incidente con Romain Grosjean nella seconda. In Cina, invece, fu costretto al ritiro a causa di un bullone non fissato alla ruota anteriore destra mentre era in seconda posizione alle spalle del compagno di squadra Nico Rosberg. Nel Gran Premio di Spagna Schumacher tampon\u00f2 Bruno Senna, mettendo fuori gara se stesso e il brasiliano della Williams. L'incidente gli cost\u00f2 cinque posizioni di penalit\u00e0 sulla griglia di partenza nel successivo Gran Premio di Monaco, nel quale il pilota tedesco fece segnare il miglior tempo in qualifica, dovendo per\u00f2 scattare dal sesto posto.\nIn gara Schumacher si ritir\u00f2 per problemi tecnici. Dopo un altro ritiro, sempre per problemi tecnici, nel Gran Premio del Canada, a Valencia il pilota tedesco, partito dalla dodicesima posizione, riusc\u00ec a conquistare il terzo posto, giungendo per la prima volta sul podio dopo il rientro in Formula 1. In Gran Bretagna Schumacher ottenne la terza posizione nelle qualifiche, svoltesi sul bagnato, mentre in gara scivol\u00f2 al settimo posto, risultato che ripet\u00e9 nel seguente Gran premio di Germania; in questa occasione il tedesco fece segnare anche il giro pi\u00f9 veloce, il primo dal suo ritorno in Formula 1. Nell'appuntamento successivo in Ungheria spense il motore durante la procedura di partenza, retrocedendo cos\u00ec all'ultimo posto e, dopo aver subito una penalit\u00e0 per aver superato il limite di velocit\u00e0 in corsia box, interruppe la sua corsa per problemi meccanici.\nAl rientro dalla sosta estiva, durante l'evento disputato in Belgio, il pilota tedesco, 21 anni esatti dopo il suo esordio in Formula 1, festeggi\u00f2 i suoi 300 gran premi in carriera (secondo pilota pi\u00f9 presente di sempre dietro a Rubens Barrichello) con un casco celebrativo; chiuse la corsa al settimo posto. Dopo aver conquistato un sesto posto nel Gran Premio d'Italia, a Singapore Schumacher registr\u00f2 un nuovo ritiro, dopo aver sbagliato una frenata e tamponato il francese Vergne, provocandone al contempo il ritiro. La manovra gli cost\u00f2 una penalizzazione di 10 posizioni in griglia nel successivo Gran Premio del Giappone. Il 4 ottobre 2012, a seguito dell'ingaggio di Lewis Hamilton da parte della Mercedes per la stagione , annunci\u00f2 ufficialmente il secondo ritiro dalle competizioni al termine della stagione .\nNelle gare successive all'annuncio Schumacher non ottenne risultati degni di nota, classificandosi sempre fuori dalla zona punti anche per via della scarsa competitivit\u00e0 della vettura. Nel Gran Premio degli Stati Uniti il pilota tedesco ottenne il sesto tempo in qualifica, ma in gara non fu in grado di confermarsi, chiudendo sedicesimo. In quell'occasione il pilota tedesco divenne il pilota con pi\u00f9 chilometri percorsi nei Gran Premi di Formula 1, battendo un record che apparteneva a Rubens Barrichello. Nel Gran Premio del Brasile, ultima gara della carriera, Schumacher ritorn\u00f2 a punti tagliando il traguardo in settima posizione al termine di una gara piuttosto rocambolesca disputatasi sul bagnato. Il tedesco chiuse la sua ultima stagione in Formula 1 in tredicesima posizione in classifica generale con 49 punti.\nCasco.\nIl casco originale di Schumacher era principalmente bianco con i colori della bandiera tedesca nella parte posteriore. Nella parte superiore invece era caratterizzato da un cerchio blu con degli asteroidi bianchi. Michael, con l'arrivo di Jos Verstappen alla Benetton, applic\u00f2 tre bande orizzontali rosse nella parte frontale (sopra la visiera) del suo casco per una maggiore distinzione tra i caschi dei due piloti. Una volta approdato alla Ferrari aggiunse sul retro del casco (dove era presente la bandiera tedesca, precisamente sul colore giallo) un cavallino rampante. Dal Gran Premio di Monaco 2000, per differenziare il suo casco, che aveva colori molto simili a quelli del suo compagno di squadra Rubens Barrichello, Schumacher cambi\u00f2 completamente colore, sfoggiando un casco principalmente tutto rosso con la bandiera della Germania nella parte posteriore.\nCon il ritorno all'attivit\u00e0 alla guida della Mercedes, \u00e8 stato aggiunto nella parte frontale del casco (al centro sopra la visiera) il simbolo della Mercedes; la bandiera tedesca, presente nella parte posteriore, \u00e8 stata rimossa cos\u00ec come il cavallino rampante (che simboleggiava il precedente team di appartenenza). Al loro posto sono stati applicati due dragoni cinesi. In prossimit\u00e0 della parte superiore \u00e8 stata applicata una banda nera (contenente il nome di uno sponsor) disposta a semicerchio (dalla parte sinistra ruota intorno al casco fino alla parte destra). Nella parte superiore del casco sono presenti sette stelle che stanno a simboleggiare i sette titoli mondiali vinti dal pilota tedesco.\nIn occasione dell'anniversario per i vent'anni di Formula 1, celebrato nel Gran Premio del Belgio 2011, \u00e8 stato prodotto un casco inedito con il quale Schumacher ha corso per l'intero evento. Il casco era dorato placcato da un sottile strato di 100 lamine d'oro. Nella parte superiore cos\u00ec come in quella posteriore, \u00e8 stato confermato il design del casco usuale: sempre con la banda nera disposta a semicerchio, le sette stelle dei campionati vinti (questa volta colorate di nero), e i due dragoni sul retro. Nella parte laterale del casco invece \u00e8 stata applicata una banda verticale nera, che scende dal semicerchio posizionato nella parte superiore, disposta diagonalmente che scende fino alla parte inferiore del casco. La banda viene interrotta centralmente dalla targa che celebra i vent'anni di Formula 1, difatti vi sono raffigurate le sette stelline tra la data dell'anno d'esordio in Formula 1 (posizionata sopra di esse) e quella della stagione in corso (posizionata sotto).\nIl 2 settembre 2012, in occasione del Gran Premio del Belgio a Spa-Francorchamps, Michael Schumacher ha sfoggiato un altro casco celebrativo di color platino, in occasione della partecipazione del pilota tedesco al 300\u00ba gran premio di Formula 1. Le motivazioni della scelta del metallo stanno nella preziosit\u00e0, nella sua rarit\u00e0 e nella sua particolare resistenza. Il casco \u00e8 di produzione tedesca, della ditta Schuberth di Magdeburgo, e presenta di fronte, sopra la visiera, la scritta dello sponsor di carburante Petronas e il simbolo della stella Mercedes. Ai lati si vedono i simboli dello sponsor di una nota ditta di bevande energetiche, Monster Energy e il logo \"MS\" del suo marchio personale, mentre sopra c'\u00e8 un disegno tribale rosso. Sui lati si trova anche la scritta celebrativa che ricorda appunto le trecento partenze in Formula 1. Sul retro, infine, i due draghi rossi cinesi, ormai cari a Schumacher, dal giorno del suo rientro in Formula 1.\nRiconoscimenti.\n\u00c8 stato inoltre candidato altre quattro volte per il premio sportivo dell'anno."}
{"id": "15753", "revid": "1516566", "url": "https://it.wikipedia.org/wiki?curid=15753", "title": "Fobello", "text": "Fobello (\"Fob\u00e9l\" o \"Fobeli\" in piemontese) \u00e8 un comune italiano di 185 abitanti della provincia di Vercelli in Piemonte. Si trova in Valsesia, collocato all'estremit\u00e0 di uno dei due rami della Val Mastallone.\nIl vallone di Roj, nel territorio comunale di Fobello, fa parte del Parco naturale Alta Valsesia.\nGeografia fisica.\nFobello \u00e8 un piccolo paese piemontese situato nella parte nord-orientale del Piemonte, in Valsesia. Il territorio del paese, il cui nucleo sorge lungo le sponde del Torrente Mastellone, presenta delle variazioni di altitudine molto accentuate: da un minimo di 778 fino a un massimo di 2459 metri sul livello del mare.\nOrigini del nome.\nSecondo un'antica leggenda l'origine del nome Fobello deriva da un imponente faggio che, in passato, sorgeva nei pressi del paese. Tuttavia, alcuni studiosi sostengono che tale nome derivi invece dall'unione di due parole del dialetto valsesiano: \"fund\" (\"fondo\") a indicare un territorio ricco e coltivabile; \"bel\", inteso come aggettivo \"bello\".\nStoria.\nLa popolazione ha sempre vissuto di agricoltura, pastorizia ed emigrazione: dal 1800, oltre a Torino, i fobellesi si spostarono in tutta Europa, distinguendosi specie nel settore alberghiero.\nA Fobello nacque Vincenzo Lancia, fondatore dell'omonima casa automobilistica.\nSimboli.\nLo stemma del comune di Fobello \u00e8 stato concesso con decreto del presidente della Repubblica in data 26 dicembre 1963.\nIl motto e gli alberi fanno riferimento al termine \"f\u00f3\", che in dialetto significa \"faggio\", ed ha assonanza col nome del paese.\nIl gonfalone municipale \u00e8 costituito da un drappo azzurro, riccamente ornato di ricami d'argento e caricato dello stemma del Comune.\nSociet\u00e0.\nTradizioni e cultura.\nA Fobello sono tenute ancora vive diverse tradizioni di origine antica:\nArtigianato.\nPer quanto riguarda l'artigianato, importante \u00e8 la lavorazione del puncetto, un pizzo ad ago usato per impreziosire vari oggetti quali tovagliette, fazzoletti e anticamente paramenti sacri e tradizionali costumi locali. A Fobello sono presenti rinomate scuole artigiane che insegnano l'arte del puncetto.\nCultura.\nMusei.\nMuseo Puncetto.\nOspitato in una casa d\u2019epoca nel centro di Fobello, si trova il museo del puncetto: una trina millenaria eseguita esclusivamente in Valsesia, giunta con l'invasione saracena del X secolo.\nValsesia Lancia Story.\nMostra permanente intitolata al fondatore della casa automobilistica Lancia. L\u2019esposizione comprende documenti, fotografie, giornali ed oggetti che ripercorrono la vita dell\u2019illustre fobellese e della Lancia."}
{"id": "15754", "revid": "1516566", "url": "https://it.wikipedia.org/wiki?curid=15754", "title": "Carcoforo", "text": "Carcoforo (\"Kirchof \"in walser,\" Carc\u00f2fo\" in piemontese) \u00e8 un comune italiano di 72 abitanti della Val Sermenza, valle laterale della Valsesia, nella provincia di Vercelli, in Piemonte, fondato da coloni walser. A un'altitudine di metri sul livello del mare, si trova in Val d'Egua, attraversata dall'omonimo torrente.\nNel 1991 \u00e8 risultato, secondo la rivista \"Airone\", il villaggio ideale d'Italia.\nGeografia.\nTerritorio.\nUna parte del territorio comunale di Carcoforo \u00e8 compresa entro i confini del Parco naturale Alta Valsesia. Quello di Carcoforo \u00e8 un ambiente aperto, luminoso, attraversato dal torrente Egua e circondato da alte catene montuose che lo dividono a est da Fobello, a nord da Macugnaga, a ovest da Rima. Sono particolarmente alte e articolate quelle che ne chiudono la visuale verso ovest in direzione del Monte Rosa.\nOrografia.\nTra le cime principali dell'area il Pizzo Quarazzolo ( m) \u00e8 la pi\u00f9 elevata, seguita dalla bellissima cima del Pizzo Montevecchio ( m) e dal Palone del Badile ( m e m). Le altre si dispongono in un grandissimo semicerchio e culminano con l'Orello del Sajonch\u00e8 ( m), il Pizzo Tignaga ( m) e il Pizzo della Moriana ( m). Attraverso il colle della Bottigia ( m) si scende a Macugnaga e si gode di uno dei panorami pi\u00f9 grandiosi sul Monte Rosa. A m si trova il rifugio \"Paolo Majerna\" costruito dal CAI del comune lombardo di Boffalora sopra Ticino che presenta l'unica piazzola per l'elisoccorso locale.\nStoria.\nLe prime tracce di Carcoforo nell storia si trovano all'interno di un'antica pergamena conservata oggi nell'Archivio di Stato di Varallo che risale al 1383 dove si fa riferimento a un\"Alpe Carchoffeni\". L'alpeggio in quegli stessi anni venne colonizzato dai Walser che trasformarono quello che era un piccolo punto di sosta per gli allevatori ai pascoli in vero e proprio insediamento permanente.\nIn paese spicca ancora oggi la mole e l'aguzzo campanile della chiesa parrocchiale di Santa Croce, le cui forme attuali risalgono al 1729. Nei pressi della chiesa vi \u00e8 l'arco di buona accoglienza, eretto nel 1743. Poco pi\u00f9 in basso, verso l'imbocco per il fondovalle, la Chiesa del Gabbio Grande del 1759 con all'interno affreschi dell'Orgiazzi e una statua della Madonna della Neve. Quest'ultima \u00e8 legata a una leggenda: alcuni pastori, trovata la sacra immagine nei pressi del colle d'Egua, decisero di portarla nelle loro case lontano dalla valle. Ma giunti poco oltre il paese, la stessa si fece improvvisamente pesante, rendendo impossibile il suo trasporto. Fu un segnale interpretato come volont\u00e0 della Madonna di dimorare in quel sito. E cos\u00ec l\u00ec venne lasciata, custodita nella chiesetta ancora oggi visibile.\nDue alluvioni distrussero gran parte delle abitazioni di Carcoforo, la prima nel 1755 (alla quale \u00e8 legata la leggenda locale della Fata della Pietra Grossa) e la seconda nel 1882. Nel dicembre del 1863, invece, un incendio rase al suolo un terzo delle abitazioni del paese.\nUn'altra leggenda ci parla anche dell'uomo selvaggio che abitava gli ultimi casolari verso il Colle d'Egua e da l\u00ec sentenziava una grande verit\u00e0: \"Se piove piove, se fiocca, fiocca, ma se fa vento fa cattivo tempo\".\nSimboli.\nLo stemma e il gonfalone del comune di Carcoforo sono stati concessi con decreto del presidente della Repubblica del 2 settembre 1959 con raffigurata un\u2019aquila su fondo azzurro e sovrastante delle montagne innevate.\nMonumenti e luoghi di interesse.\nParco Naturale Alta Valsesia.\nIstituito nel 1979 all'interno dei comuni di Alagna, Rima San Giuseppe, Rimasco e Carcoforo - ed esteso nel 1985 anche a Fobello e Rimella - il Parco Naturale dell'Alta Val Sesia \u00e8 tra le aree protette italiane che raggiungono maggiori altitudini.\nLe miniere.\n\u00c8 documentato lo sfruttamento di miniere aurifere dalla seconda met\u00e0 del 1600 alla fine del 1800, sono tuttora visibili gli imbocchi di alcune gallerie in localit\u00e0 Badile, i ruderi dei ricoveri dei minatori e i siti di lavorazione del materiale estratto.\nSociet\u00e0.\nEvoluzione demografica.\n\u00c8 stato considerato in passato il comune italiano con il minor numero di abitanti in assoluto, ruolo che tuttora ha Morterone in provincia di Lecco.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di una persona di nazionalit\u00e0 ucraina.\nLingue e dialetti.\nCarcoforo era in passato un'isola linguistica walser. La lingua dei Walser \u00e8 una particolare variante del dialetto tedesco meridionale, chiamata \"altissimo alemanno\", ed \u00e8 molto simile al dialetto svizzero tedesco nella sua forma pi\u00f9 arcaica: il \"titzschu\" in Valsesia \u00e8 una delle sue tre varianti ancora esistenti in Italia. Attualmente la lingua walser non \u00e8 pi\u00f9 parlata a Carcoforo.\nTurismo.\nSport estivi e invernali.\nVengono praticati alpinismo, arrampicata sportiva, trekking con svariati livelli di difficolt\u00e0, pesca sportiva, pattinaggio su ghiaccio, sci alpinismo sui colli del circondario e mountain-bike.\nLa pista per lo sci di fondo \u00e8 omologata per gare a livello nazionale e dispone di tre piste ad anello:\nAnello n.1 - Pista Blu - 1\u00a0km, difficolt\u00e0 facile\nAnello n.2 - Pista Rossa - 2\u00a0km, difficolt\u00e0 media\nAnello n.3 - Pista Nera - 5\u00a0km, difficolt\u00e0 difficile\nNel centro sportivo sono presenti: campo di calcio, campo da tennis, campo da pallavolo, pista pattinaggio su ghiaccio.\nCampeggio.\nPoco prima dell'ingresso del comune \u00e8 presente un'attrezzata e rinomata area camper e pic-nic."}
{"id": "15759", "revid": "26630", "url": "https://it.wikipedia.org/wiki?curid=15759", "title": "Ludwig van Beethoven", "text": "Figura cruciale della musica colta occidentale, fu l'ultimo rappresentante di rilievo del classicismo viennese ed \u00e8 considerato uno dei pi\u00f9 grandi e influenti compositori di tutti i tempi. Annoverato tra i massimi geni della storia della musica, nonostante la sordit\u00e0 (ipoacusia) che lo colp\u00ec prima ancora di aver compiuto i trent'anni, egli continu\u00f2 a comporre, dirigere e suonare, lasciando una produzione musicale fondamentale, straordinaria per forza espressiva e capacit\u00e0 evocativa.\nLa sua influenza fu di vitale importanza per il linguaggio musicale del XIX secolo e per quelli successivi, tanto da rappresentare un modello per molti compositori. Il mito del Beethoven \"artista eroico\", capace di trasmettere attraverso la sua opera ogni sua emozione, esperienza personale o sentimento, crebbe moltissimo nel periodo romantico; tuttavia, pur anticipando molti aspetti del futuro Romanticismo, la sua adesione alle regole dell'armonia nelle modulazioni, il rigetto dei cromatismi nelle melodie, la cura dell'equilibrio formale dei brani lo collocano nel solco della tradizione del classicismo.\nNel catalogo delle composizioni beethoveniane hanno grande rilievo la sua produzione orchestrale, quella pianistica e quella cameristica. Capolavori dei rispettivi generi rimangono anche sue composizioni sacre, come la \"Missa Solemnis\", e teatrali, come \"Fidelio\".\nBiografia.\nInfanzia e adolescenza.\nLa famiglia di Beethoven, di umili origini, possedeva una tradizione musicale da almeno due generazioni. Il nonno paterno, dal quale prendeva il nome, Ludwig van Beethoven (Malines, 1712 \u2013 Bonn, 1773) discendeva da una famiglia proveniente dalle Fiandre (nel Belgio settentrionale) di contadini e umili lavoratori, originaria del Brabante. La particella \u00abvan\u00bb non ha dunque (con ogni probabilit\u00e0) origini nobiliari e il cognome \u00abBeethoven\u00bb deriva quasi certamente dal villaggio di Bettenhoven, presso Waremme, nella provincia di Liegi. Intorno al 1500, il nome \"van Beethoven\" era scritto come \"van Bettehoven\".\nBuon musicista, il nonno di Beethoven si era trasferito a Bonn nel 1732, diventando Kapellmeister (maestro di cappella) del principe elettore di Colonia e sposando nel 1733 Maria Josepha Pall. Il figlio di questi, Johann van Beethoven (1740 \u2013 1792), padre di Beethoven, era musicista e tenore alla corte del principe arcivescovo elettore di Colonia Clemente Augusto di Baviera. Uomo mediocre e brutale, dedito all'alcool, educ\u00f2 i suoi bambini con grande durezza.\nLa madre, Maria Magdalena van Beethoven, nata col cognome Keverich (19 dicembre 1746 \u2013 1787), era nativa di Ehrenbreitstein, in Coblenza, ed era la figlia di un cuoco dell'elettore di Treviri. I suoi antenati provenivano dalla Mosella, molto probabilmente da K\u00f6werich, da cui deriverebbe il cognome. All'et\u00e0 di diciassette anni, nel 1762 and\u00f2 sposa a un servo e cameriere del principe elettore di Treviri, chiamato Laym, e da lui ebbe un figlio che mor\u00ec abbastanza presto. A soli diciannove anni, nel 1764, rimase vedova. Tre anni pi\u00f9 tardi, il 12 novembre 1767, contrasse un secondo matrimonio, questa volta con Johann van Beethoven; il 2 aprile 1769 venne battezzato il loro primo figlio, Ludwig Maria van Beethoven, che mor\u00ec dopo appena sei giorni. Il 17 dicembre 1770 nella Remigiuskirche (Chiesa di San Remigio) di Bonn venne battezzato il suo terzo figlio, il secondo del loro matrimonio. Nel libro di battesimo fu registrato con il nome di \"Ludovicus van Beethoven\". Non \u00e8 possibile documentare con certezza la sua esatta data di nascita, che rimane convenzionalmente accettata al 16 dicembre 1770 (all'epoca i bambini venivano solitamente battezzati il giorno dopo la nascita effettiva, ma non esistono prove documentali che ci\u00f2 sia avvenuto nel caso di Beethoven). La sua casa natale, divenuta oggi il museo \"Beethoven-Haus\", \u00e8 a Bonn, in Bonngasse 20.\nL'amico d'infanzia Franz Gerhard Wegeler scrisse nelle sue memorie: \u00abIl nostro Ludwig era nato il 17 dicembre 1770\u00bb. Il nipote Karl nei \"Quaderni di conversazione\" del 1823 scrisse: \u00abOggi \u00e8 il 15 dicembre, il tuo giorno di nascita, per quanto ne so; solo non posso essere sicuro se fosse il 15 o il 17, perch\u00e9 non ci si pu\u00f2 fidare dell'atto di battesimo\u00bb. Divenuto adulto, Beethoven credeva di essere nato nel 1772; al riguardo affermava che quello battezzato nel 1770 era il fratello maggiore, Ludwig Maria. Alcuni biografi asseriscono che il padre cercasse di farlo passare di et\u00e0 pi\u00f9 giovane di quella reale, per fare di lui un bambino prodigio simile a Mozart; questa tesi \u00e8 stata tuttavia molto discussa. Si sa che i suoi familiari e l'insegnante Johann Georg Albrechtsberger celebravano il suo compleanno il 16 dicembre.\nDal secondo matrimonio, Maria Magdalena avr\u00e0 altri cinque figli, dei quali soltanto due raggiungeranno l'et\u00e0 adulta e avranno un ruolo importante nella vita di Beethoven: Kaspar Anton Karl (battezzato l'8 aprile 1774 \u2013 morto nel 1815) e Nikolaus Johann (battezzato il 2 ottobre 1776 \u2013 morto nel 1848). Ella \u00e8 descritta come una donna di carattere dolce ma con frequenti cadute depressive. Legati alla madre nell'infanzia, i figli in seguito mantennero per lei solo un tiepido affetto. Non pass\u00f2 molto tempo prima che Johann van Beethoven individuasse il dono musicale del figlio e tentasse di coltivarne le doti eccezionali per trarne il maggior profitto possibile, soprattutto economico.\nPensando a Mozart bambino, esibito dal padre in tourn\u00e9e concertistiche attraverso tutta Europa una quindicina di anni prima, Johann avvi\u00f2 Ludwig allo studio della musica gi\u00e0 dal 1775 e notandone fin dall'inizio l'eccezionale predisposizione tent\u00f2 nel 1778 di presentarlo come virtuoso di pianoforte in un giro di concerti attraverso la Renania, da Bonn a Colonia e nel 1781 nei Paesi Bassi. Tuttavia, il tentativo di trasformare Ludwig in un bambino prodigio non ebbe l'esito sperato dal padre.\nJohann van Beethoven sembra essere stato capace solo di brutalit\u00e0 e di ostinata autorit\u00e0: pare che spesso, completamente ubriaco, costringesse Ludwig ad alzarsi da letto a tarda notte, ordinandogli di suonare il pianoforte o il violino per intrattenere i suoi amici. Cos\u00ec come la sua educazione, anche l'istruzione musicale del piccolo Ludwig fu burrascosa: il padre lo affid\u00f2 inizialmente a tale Tobias Pfeiffer, che si dimostr\u00f2 altrettanto incline all'alcool e non un buon insegnante. Successivamente Ludwig venne seguito dall'organista di corte Aegidius van der Aeden, poi dal violinista Franz Georg Rovantini, cugino della moglie Maria Magdalena, e in seguito dal francescano Willibald Koch.\nL'amicizia, iniziata sin dai tempi dell'infanzia, con il medico Franz Gerhard Wegeler (1765 \u2013 1848) gli schiuse le porte della casa della famiglia von Breuning, alla quale rimase legato per tutta la vita. H\u00e9l\u00e8ne von Breuning era la vedova di un consigliere di corte e cercava un insegnante di pianoforte per i propri figli. Ludwig, definito da Wegeler nelle sue memorie spesso stravagante e scontroso, venne trattato come un componente della famiglia, si trov\u00f2 perfettamente a proprio agio e si mosse con disinvoltura in questo ambiente intellettuale, fine e cordiale, dove si discuteva di arte e letteratura e dove la sua personalit\u00e0 ebbe modo di svilupparsi con pienezza. Il giovane Ludwig divenne inoltre allievo del musicista e organista di corte Christian Gottlob Neefe e compose, tra il 1782 e il 1783, le sue prime opere per pianoforte: le \"nove variazioni\" su una marcia di Dressler WoO 63, pubblicate a Mannheim e le tre \"sonatine\" dette \"All'elettore\".\nIl mecenatismo di Waldstein e l'incontro con Haydn.\nNel 1784 venne nominato nuovo Principe elettore l'arciduca Maximilian Franz d'Asburgo, fratello dell'Imperatore Giuseppe II e Gran Maestro dell'Ordine teutonico che, dopo aver abolito la tortura e promesso una riforma giudiziaria, si occup\u00f2 della nomina del nuovo Konzertmeister. Aument\u00f2 lo stipendio a Johann van Beethoven, nonostante questi avesse ormai perso quasi completamente la voce, e nomin\u00f2 Ludwig secondo organista di corte con uno stipendio annuo di 150 fiorini. Nel 1789, Ludwig si iscrisse all'Universit\u00e0 di Bonn, fondata tre anni prima. Egli venne notato dal conte Ferdinand von Waldstein, che port\u00f2 Beethoven una prima volta a Vienna nell'aprile 1787; qui, il giovane compositore avrebbe avuto un incontro fugace con Mozart.\nTuttavia, \u00e8 nel luglio 1792 che il conte Waldstein present\u00f2 Beethoven a Joseph Haydn, il quale, appena reduce da una tourn\u00e9e in Inghilterra, si era stabilito a Bonn. Dopo un concerto tenuto in suo onore, impressionato dalla lettura di una cantata composta da Beethoven (probabilmente quella \"sulla morte di Giuseppe II\" WoO 87 o quella \"sull'arrivo di Leopoldo II\") Haydn lo invit\u00f2 a proseguire gli studi a Vienna sotto la sua direzione. Cosciente di quanto rappresentasse a Vienna l'insegnamento di un musicista della fama di Haydn, Beethoven accett\u00f2 di proseguire i suoi studi sotto la sua guida. Questa importante decisione fu presa di buon grado, ma non senza qualche perplessit\u00e0; Beethoven infatti era ora costretto ad allontanarsi dalla famiglia che risiedeva a Bonn in condizioni sempre pi\u00f9 precarie.\nIntanto sua madre era morta di tubercolosi il 17 luglio 1787, seguita in settembre da quella della sorella di appena un anno e suo padre, devastato dall'alcolismo, era stato messo in pensione nel 1789 ed era incapace di garantire la sussistenza della famiglia; Beethoven di fatto si era assunto il compito di essere a capo della famiglia a tutela dei fratelli Kaspar e Nikolaus. Dalla met\u00e0 del 1789, per mantenere la famiglia, lavor\u00f2 come violista nelle orchestre del teatro e della cappella di Bonn. Suonava una viola austriaca, costruita da Sebastian Dallinger a Vienna intorno al 1780. Quando il giovane musicista abbandon\u00f2 il posto in orchestra lo strumento rimase al maestro, Franz Anton Ries, ed \u00e8 ora conservato presso la \"Beethoven-Haus\" a Bonn.\nCon il permesso dell'Elettore, che gli promise in ogni caso di conservargli il posto da organista e lo stipendio, e raccolti in un album gli auguri degli amici \u2013 come quelli della ventenne allieva Leonore Breuning che gli dedic\u00f2 i versi di Johann Gottfried Herder: \u00abChe l'amicizia con il bene cresca, come si allunga l'ombra della sera, finch\u00e9 sia spento il sole della vita\u00bb la mattina del 3 novembre 1792 \u2013 Beethoven lasci\u00f2 definitivamente Bonn e le rive del Reno, forse ignorando che mai pi\u00f9 vi avrebbe fatto ritorno, portando con s\u00e9 una lettera di Waldstein ormai celebre, nella quale il conte gli profetizzava un ideale passaggio di consegne tramite Haydn dell'eredit\u00e0 spirituale di Mozart.\n1792\u20131802: da Vienna a Heiligenstadt.\nI primi anni viennesi.\nAlla fine del XVIII secolo, Vienna era la capitale incontrastata della musica occidentale e rappresentava il luogo ideale per un musicista desideroso di fare carriera. Al suo arrivo, a soli ventidue anni, aveva gi\u00e0 composto un buon numero di opere minori, ma era ancora lontano dalla sua maturit\u00e0 artistica; questo era il tratto che lo distingueva da Mozart, notoriamente divenuto il simbolo del genio precoce. Bench\u00e9 Beethoven fosse arrivato a Vienna meno di un anno dopo la scomparsa del suo famoso predecessore, il mito del \u00abpassaggio di consegne\u00bb non poteva attendere ancora a lungo, sebbene Beethoven volesse affermarsi pi\u00f9 come pianista virtuoso che come compositore.\nQuanto all'insegnamento di Haydn, per quanto prezioso e prestigioso, risultava procedere con qualche difficolt\u00e0: Beethoven arriv\u00f2 a temere che il suo insegnante potesse essere geloso del suo talento e Haydn non tard\u00f2 a irritarsi dinanzi all'indisciplina e all'audacia musicale del suo allievo, che forse iniziava a sentire soffocare il suo estro compositivo in quei rigidi metodi di insegnamento a cui era sottoposto. Nonostante una stima reciproca pi\u00f9 volte ricordata dagli storici, Haydn non ebbe mai con Beethoven una relazione di profonda amicizia. Tuttavia, Haydn esercit\u00f2 un'influenza profonda e duratura sull'opera di Beethoven, che pi\u00f9 tardi ebbe modo di riconoscere tutto ci\u00f2 che doveva al suo insegnante.\nDopo una nuova partenza di Haydn per Londra (gennaio 1794), Beethoven prosegu\u00ec studi sporadici fino all'inizio del 1795 con diversi altri professori fra cui il compositore Johann Schenk e ad altri due prestigiosi protagonisti dell'epoca mozartiana: Johann Georg Albrechtsberger e Antonio Salieri; il primo, in particolare, organista di corte e Kapellmeister nella cattedrale di Santo Stefano, gli fornir\u00e0 preziosi insegnamenti sulla costruzione del contrappunto polifonico. Nel suo studio conobbe inoltre un altro allievo, Antonio Casimir Cartellieri, con il quale strinse rapporti di amicizia che dureranno fino alla morte di quest'ultimo nel 1807. Terminato il suo apprendistato, Beethoven si stabil\u00ec definitivamente a Vienna e poco dopo il suo arrivo fu raggiunto dalla notizia della morte del padre, avvenuta per cirrosi epatica il 18 dicembre 1792; la fuga improvvisa del principe elettore da Bonn, conquistata dall'esercito francese, gli fece perdere sia la pensione del padre sia lo stipendio di organista.\nLe lettere di presentazione di Waldstein e il suo talento di pianista lo avevano fatto conoscere e apprezzare alle personalit\u00e0 dell'aristocrazia viennese, appassionata di opera lirica, i cui nomi restano ancora oggi citati nelle dediche di molte sue opere: il funzionario di corte, barone Nikolaus Zmeskall, il principe Karl Lichnowsky, la contessa Maria Wilhelmina Thun, il conte Andrei Razumovsky, il principe Joseph Franz von Lobkovitz e pi\u00f9 tardi l'arciduca Rodolfo Giovanni d'Asburgo-Lorena, soltanto per citarne alcuni. Dopo aver pubblicato i suoi primi tre \"Trii per piano, violino e violoncello\" sotto il numero di opus 1, e quindi le sue prime \"sonate per pianoforte\", Beethoven diede il suo primo concerto pubblico il 29 marzo 1795 per la creazione del suo \"concerto per pianoforte e orchestra n. 2\", che sebbene numerato come \"concerto n. 2\" fu in realt\u00e0 composto negli anni di Bonn, precedentemente al \"concerto per pianoforte e orchestra n. 1\".\nIl primo virtuoso di Vienna.\nNel 1796 Beethoven intraprese un giro di concerti che lo condusse da Vienna a Berlino, passando in particolare per Dresda, Lipsia, Norimberga e Praga. Se il pubblico lod\u00f2 incondizionatamente il suo virtuosismo e la sua ispirazione al pianoforte, l'entusiasmo popolare gli valse lo scetticismo dei critici pi\u00f9 conservatori, perlopi\u00f9 rimasti seguaci di Mozart, tra i quali si segnalano quelli intransigenti come l'abate Maximilian Stadler, che definisce le sue opere \u00abassolute assurdit\u00e0\u00bb e quelli pi\u00f9 ponderati come Giuseppe Carpani, che dimostrano quanto Beethoven gi\u00e0 in queste prime prove si fosse allontanato dal modello tradizionale della forma sonata.\nBeethoven si immerse nella lettura dei classici greci, di Shakespeare e dei fondatori dello \"Sturm und Drang\": Goethe e Schiller. Questi studi influenzarono notevolmente il suo temperamento romantico, gi\u00e0 acquisito agli ideali democratici degli illuministi e della rivoluzione francese che si diffondevano allora in Europa: nel 1798 Beethoven frequent\u00f2 assiduamente l'ambasciata francese a Vienna, dove incontr\u00f2 Bernadotte e il violinista Rodolphe Kreutzer, al quale dedicher\u00e0 nel 1803 la \"sonata per violino n. 9\" che porta il suo nome.\nMentre la sua attivit\u00e0 creatrice si intensificava (composizione delle \"sonate per piano\" n. 5 e n. 7, e delle prime \"sonate per violino e pianoforte\"), il compositore partecip\u00f2 almeno sino al 1800 a tenzoni musicali molto frequentate dalla buona societ\u00e0 viennese, che lo consacrarono come il primo virtuoso di Vienna. Pianisti apprezzati come Muzio Clementi, Johann Baptist Cramer, Josef Gelinek, Johann Hummel e Daniel Steibelt ne fecero le spese.\nA conclusione di questo periodo inizia la produzione dei primi capolavori quali: il \"concerto per pianoforte e orchestra n. 1\" (1798), i primi sei \"quartetti d'archi\" (1798-1800), il \"Settimino\" per archi e fiati (1799-1800), la \"sonata per pianoforte n. 8\", detta \"Patetica\" (1798-1799) e la \"prima sinfonia\" (1800). Bench\u00e9 l'influenza delle ultime sinfonie di Haydn fosse evidente, quest'ultima in particolare era gi\u00e0 impregnata dal carattere beethoveniano (in particolare nel terzo movimento, detto scherzo) e conteneva le premesse per le grandi opere della piena maturit\u00e0. Il \"primo concerto\" e la \"prima sinfonia\" vennero presentati con grande successo il 2 aprile 1800, data della prima accademia di Beethoven, concerto organizzato dallo stesso musicista e dedicato esclusivamente alle sue opere. Confortato dalle entrate finanziarie costantemente versate dai suoi mecenati, per Beethoven si aprivano le porte di un percorso artistico glorioso e felice che cominciava a superare le frontiere dell'Austria.\nLa scoperta della sordit\u00e0.\nL'anno 1796 segn\u00f2 una svolta nella vita del compositore: Ludwig iniziava a prendere coscienza della sordit\u00e0 e malgrado tentasse, in gran segreto, di arginarne il peggioramento con delle cure, la stessa gradualmente divenne totale prima del 1820. La causa della sordit\u00e0 di Beethoven \u00e8 rimasta sconosciuta; le ipotesi di una labirintite cronica, di una otospongiosi e della malattia ossea di Paget sono state ampiamente discusse ma nessuna \u00e8 stata mai confermata. In anni recenti \u00e8 stata avanzata l'ipotesi che Beethoven soffrisse di avvelenamento da piombo cronico. Chiusosi in isolamento per non rivelare in pubblico questa realt\u00e0 vissuta in maniera drammatica, Beethoven si fece una triste reputazione di misantropo, della quale soffr\u00ec, chiudendosi in rassegnato silenzio fino al termine della sua vita.\nConsapevole che quest'infermit\u00e0 avrebbe definitivamente distrutto la sua carriera pubblica di pianista virtuoso quale fino ad allora si era dimostrato, dopo aver meditato per sua stessa ammissione anche il suicidio, si dedic\u00f2 con nuovo slancio alla composizione tentando di sfuggire ai mali che tormentavano la sua anima. In una lettera indirizzata ai fratelli espresse tutta la sua tristezza e la fede nella sua arte (testamento di Heiligenstadt): \nNonostante il pessimismo, fu questo un periodo di fertile attivit\u00e0 compositiva: dopo la \"sonata per violino n. 5\" (1800) (conosciuta popolarmente col titolo \"La primavera\") e la \"sonata per pianoforte n. 14\" (1801) (anch'essa conosciuta per un titolo spurio: \"Al chiaro di luna\"), durante un periodo di crisi spirituale e umana compose la gioiosa \"seconda sinfonia\" (1801-1802) e il pi\u00f9 scuro \"concerto per pianoforte n. 3\" (1800-1802). Queste due opere vennero accolte molto favorevolmente il 5 aprile 1803.\n1802\u20131812: il periodo detto \"eroico\".\nDall\"Eroica\" al \"Fidelio\".\nLa \"sinfonia n. 3\" (detta \"\u00abEroica\u00bb)\" inaugur\u00f2 una serie di opere caratterizzate da una maggiore durata e una scrittura che ricercava effetti di grandiosit\u00e0, caratteristiche dello stile del secondo periodo di Beethoven, detto \u00abstile eroico\u00bb. Il compositore intendeva inizialmente dedicare questa sinfonia al generale Napoleone Bonaparte, nel quale vedeva il paladino degli ideali della rivoluzione francese. Non appena apprese la notizia della proclamazione del primo impero francese (maggio 1804), infuriato, cancell\u00f2 la dedica.\nInfine, al capolavoro fu data l'intestazione di \"\u00abGrande sinfonia Eroica per celebrare il sovvenire di un grande uomo\u00bb\". La genesi della sinfonia si estese dal 1802 al 1804 e la presentazione pubblica, avvenuta il 7 aprile 1807 smorz\u00f2 gli entusiasmi e molti la giudicarono troppo lunga. Beethoven, amareggiato, si ripromise di non comporre pi\u00f9 nel futuro opere della durata superiore a un'ora, intenzione a cui non mantenne fede.\nAnche nella scrittura pianistica del compositore lo stile andava evolvendosi: scritta immediatamente dopo la terza sinfonia negli ultimi mesi del 1803, la \"sonata per pianoforte n. 21\" op. 53, dedicata al conte Waldstein, colp\u00ec per il virtuosismo, l'energia \"eroica\" e l'utilizzo sinfonico dello strumento. Di simile impronta fu la \"sonata per pianoforte n. 23\" detta \"Appassionata\" (1805), alla quale segu\u00ec il \"triplo concerto\" per pianoforte, violino, violoncello e orchestra (1804). Nel luglio 1805 il compositore incontr\u00f2 Luigi Cherubini, al quale non nascose la sua ammirazione.\nA trentacinque anni, Beethoven si ciment\u00f2 nel genere operistico: nel 1801 si era entusiasmato per il libretto \"L\u00e9onore o l'amore coniugale\" del francese Jean-Nicolas Bouilly e la composizione dell'opera \"Fidelio\", che portava originariamente nel titolo il nome della sua eroina, L\u00e9onore, venne iniziata gi\u00e0 dal 1803. Questa opera fu accolta male al debutto (soltanto tre rappresentazioni nel 1805), al punto che Beethoven si ritenne vittima di un complotto. Il \"Fidelio\" doveva nel suo futuro conoscere ancora non meno di tre versioni (1805, 1806 e 1814) e soltanto l'ultima ebbe una buona accoglienza. Beethoven aveva composto un'opera oggi considerata fondamentale del repertorio lirico; eppure questa esperienza non venne ripetuta a causa delle troppe amarezze subite, nonostante lo studio di alcuni altri progetti tra cui un \"Macbeth\" ispirato all'opera di Shakespeare e soprattutto un \"Faust\" da Goethe, verso la fine della sua vita.\nL'indipendenza affermata.\nDopo il 1805, e malgrado il fallimento artistico del \"Fidelio\", la situazione di Beethoven era tornata favorevole. In pieno possesso della sua vitalit\u00e0 creatrice, sembr\u00f2 adattarsi al suo udito difettoso e trovare, almeno per qualche tempo, una vita sociale soddisfacente. Gli anni tra il 1806 e il 1808 furono quelli pi\u00f9 fertili di capolavori: il solo anno 1806 vide la composizione del \"concerto per pianoforte n. 4\", dei tre \"quartetti per archi\" n. 7, n. 8 e n. 9 dedicati al conte Andrei Razumovsky, della \"quarta sinfonia\" e del \"concerto per violino\".\nNell'autunno di quell'anno Beethoven accompagn\u00f2 il suo mecenate, il principe Carl Lichnowsky, nel suo castello di Slesia e in occasione di questo soggiorno diede la dimostrazione pi\u00f9 luminosa della sua volont\u00e0 di indipendenza. Poich\u00e9 Lichnowsky aveva minacciato di mettere Beethoven agli arresti se si fosse ostinato a rifiutare un'esibizione al piano per alcuni ufficiali francesi ospiti del castello (la Slesia era in quel momento occupata dall'esercito napoleonico dopo Austerlitz), il compositore lasci\u00f2 il suo ospite dopo un violento litigio. Fece allora domanda di impiego alla direzione dei teatri imperiali, dove si impegn\u00f2 a consegnare annualmente un'opera e un'operetta richiedendo la somma di 2400 fiorini e una percentuale sugli incassi dalla terza rappresentazione di ciascuna opera, ma la domanda non venne accolta.\nPerso il finanziamento e la protezione del suo principale mecenate, Beethoven riusc\u00ec ad affermarsi come artista indipendente e a liberarsi simbolicamente dal patronato aristocratico, tant'\u00e8 che ormai lo stile eroico poteva raggiungere il suo parossismo. Dando seguito al suo desiderio di \u00abaffrontare il suo destino alla gola\u00bb espresso a Wegeler nel novembre 1801, Beethoven mise in cantiere la \"quinta sinfonia\". Attraverso il suo celebre motivo ritmico di quattro note esposto fin dal primo movimento, che irradia tutta l'opera, il musicista intendeva esprimere la lotta dell'uomo contro il destino, e il trionfo finale su di esso. L\"ouverture del Coriolano\", con la quale condivide la tonalit\u00e0 in Do minore, era della medesima epoca.\nComposta contemporaneamente alla quinta, la \"sinfonia pastorale\" sembra quella pi\u00f9 contrastata. Descritta da Michel Lecompte come \u00abla pi\u00f9 serena, la pi\u00f9 ridotta e la pi\u00f9 melodica delle nove sinfonie\u00bb e nel medesimo tempo la pi\u00f9 atipica, \u00e8 l'omaggio alla natura di un compositore profondamente innamorato della campagna, nella quale ritrovava sempre la calma e la serenit\u00e0 propizie alla sua ispirazione. Autentica anticipatrice del romanticismo musicale, la \"Pastorale\" porta come sottotitolo questa frase di Beethoven \u00abEspressione di sentimenti piuttosto che pittura\u00bb e ciascuno dei suoi movimenti porta un'indicazione descrittiva.\nIl concerto di Beethoven del 22 dicembre 1808 fu certamente una delle pi\u00f9 grandi accademie della storia (con quella del 7 maggio 1824). Furono eseguiti in prima assoluta la quinta e la sesta sinfonia pastorale, il concerto per pianoforte n. 4 (solista Beethoven stesso, che esegu\u00ec anche un'improvvisazione), l\"Aria\" per soprano e orchestra \"Ah! Perfido\", due inni dalla \"Messa in Do maggiore\" composta per il principe Esterh\u00e1zy nel 1807 e la \"Fantasia corale\" per piano e orchestra (ancora con Beethoven solista al pianoforte). Dopo la morte di Haydn nel maggio 1809, bench\u00e9 gli restasse ancora qualche avversario in campo artistico, non si poteva pi\u00f9 contestare la posizione di Beethoven nel pantheon dei musicisti.\nLa maturit\u00e0 artistica.\nNel 1808 Beethoven aveva ricevuto da Girolamo Bonaparte, posto dal fratello Napoleone sul trono della Vestfalia, la proposta per un impiego di \"Kapellmeister\" (maestro di cappella) alla corte di Kassel. Sembra che il compositore abbia per un momento pensato di accettare questo incarico prestigioso che, se da un lato rimetteva in discussione la sua indipendenza fino a quel momento difesa cos\u00ec strenuamente, dall'altro gli garantiva una situazione economica e sociale pi\u00f9 serena. Fu allora che ebbe un ritorno patriottico e l'occasione di staccarsi dall'aristocrazia viennese (1809). L'arciduca Rodolfo, il principe Kinsky e il principe Lobkowitz garantirono a Beethoven, qualora fosse restato a Vienna, un vitalizio di quattromila fiorini annui, una somma notevole per l'epoca.\nBeethoven accett\u00f2, sperando di mettersi definitivamente al riparo dalle necessit\u00e0, ma la ripresa della guerra tra la Francia e l'Austria nella primavera del 1809 rimise tutto in discussione. La famiglia imperiale fu costretta a lasciare Vienna occupata, la grave crisi economica che sub\u00ec l'Austria dopo Wagram e il trattato di Sch\u00f6nbrunn imposto da Napoleone rovin\u00f2 economicamente l'aristocrazia viennese e rese insoddisfabile il contratto concluso da Beethoven. Questi episodi segnarono duramente la sua vita, sempre combattuta tra il desiderio di indipendenza creativa e il bisogno di condurre una vita economicamente dignitosa.\nNonostante questo, il catalogo delle sue opere continuava ad arricchirsi: gli anni 1809 e 1810 videro ancora la nascita di numerosi capolavori, dal brillante \"concerto per pianoforte n. 5\" alle musiche di scena per la tragedia \"Egmont\" di Goethe, passando per il \"quartetto d'archi n. 10\" detto \"\u00abdelle Arpe\u00bb\". \u00c8 a causa della partenza improvvisa del suo allievo e amico, l'arciduca Rodolfo, che Beethoven compose la \"sonata per pianoforte n. 26\" detta \"\u00abLes adieux\u00bb\" in tre movimenti programmatici (l\"Addio\", la \"Lontananza\", il \"Ritorno\"). Gli anni tra il 1811 e il 1812 videro il compositore raggiungere il punto massimo della sua creativit\u00e0. Il \"trio per pianoforte n. 7\" detto \"\u00abAll'arciduca\u00bb\" e la \"settima sinfonia\" rappresentano l'apogeo del periodo \u00aberoico\u00bb.\n1813\u20131817: gli anni oscuri.\nL'amata immortale.\nSul piano della vita sentimentale, Beethoven ha suscitato una notevole quantit\u00e0 di commenti da parte dei suoi biografi. Il compositore ebbe tenui relazioni con numerose donne, generalmente sposate, ma non conobbe mai quella felicit\u00e0 coniugale alla quale aspirava e della quale tesser\u00e0 un'apologia nel \"Fidelio\". Nel maggio 1799 Beethoven divenne insegnante di pianoforte di due figlie della contessa Anna von Seeberg, vedova Brunswick, la ventiquattrenne Therese o Thesi e la ventenne Josephine o Pepi, oltre che di una cugina di queste, la sedicenne Giulietta Guicciardi (1784-1856), dedicataria della \"sonata per pianoforte n. 14\" detta \"Al chiar di luna\". Quest'ultima si fidanz\u00f2 poi con il conte Wenzel Robert von Gallenberg e sposer\u00e0 quest'ultimo il 30 ottobre 1803.\nFaranno entrambi ritorno a Vienna nel 1821, dove il conte, oberato dai debiti, litigher\u00e0 con il musicista, mentre sua moglie lo incontrer\u00e0 un'ultima volta per ricordargli il loro passato e chiedere 500 fiorini in prestito. Anche Josephine von Brunswick (1779 \u2013 1821), perennemente sorvegliata dalla sorella Therese, ebbe una relazione con il musicista che fu la pi\u00f9 duratura: continu\u00f2 dopo un primo matrimonio con il conte Joseph von Deym, dal quale ebbe tre figli, nel gennaio 1804 e anche dopo un secondo matrimonio, avvenuto nel 1810 con il barone Christoph von Stackelberg, che l'abbandoner\u00e0 due anni pi\u00f9 tardi. Il 9 aprile 1813, con grande scandalo della famiglia, Josephine diede alla luce una bambina, Minona, affidata alla sorella.\nUn po' pi\u00f9 fugaci furono gli incontri con la contessa Anna Maria von Erd\u00f6dy (1779 \u2013 1837) rimasta paralizzata a causa della perdita del figlio, che rimase comunque sua intima confidente, vivr\u00e0 in casa sua per qualche tempo nel 1808 e parteciper\u00e0 alla ricerca di ricchi mecenati per suo conto (le dedicher\u00e0 le due \"sonate per violoncello\" n. 4 e 5), la cantante lirica berlinese Amalie Sebald (1787 \u2013 1846), incontrata a Teplitz tra il 1811 e il 1812, e la contessa Almerie Ersterhazy (1789 \u2013 1848). Nel 1810, con Th\u00e9rese Malfatti (1792 \u2013 1851), ispiratrice della celeberrima bagatella per pianoforte \"Per Elisa\" WoO 59, Beethoven progett\u00f2 un matrimonio che non andr\u00e0 in porto, cosa che gli provocher\u00e0 una delusione profonda.\nUn altro evento importante nella vita sentimentale del musicista fu la scrittura della celeberrima \"lettera all'amata immortale\", redatta in tre riprese a Teplitz tra il 6 e il 7 luglio 1812. La destinataria rester\u00e0 forse per sempre sconosciuta, anche se i nomi di Josephine von Brunswick e soprattutto di Antonia Brentano Birkenstock (1780 \u2013 1869), sposata al senatore di Francoforte Franz von Brentano, che incontr\u00f2 Beethoven a Vienna e a Karlsbad tra il 1809 e il 1812, sono quelli pi\u00f9 accreditati negli studi biografici dei coniugi Massin e di Maynard Solomon.\nL'incidente di Teplitz.\nIl mese di luglio 1812, abbondantemente commentato dai biografi, segn\u00f2 una nuova svolta nella vita di Beethoven: mentre si sottoponeva alle cure termali nelle localit\u00e0 di Teplitz e di Karlsbad redasse l'enigmatica \"Lettera all'amata immortale\" e fece un incontro infruttuoso con Goethe con la mediazione di Bettina Brentano von Arnim, giovane ed esuberante intellettuale, entusiasta di Goethe, sorella di Clemens Brentano, cognata di Antonia Brentano e futura moglie del poeta Achim von Arnim. Fu questo l'inizio di un lungo periodo di scarsa ispirazione, che coincise anche con molti eventi drammatici che dovette superare in totale solitudine, avendo lasciato quasi tutti i suoi amici a Vienna durante la guerra del 1809.\nL'accoglienza molto favorevole riservata dal pubblico alla \"settima sinfonia\" e alla vivace composizione \"La vittoria di Wellington\" (dicembre 1813) e alla riproposta, ugualmente trionfale, del \"Fidelio\" nella sua versione definitiva (maggio 1814), coincisero con il congresso di Vienna del 1814, dove Beethoven venne esaltato come musicista nazionale e fu in questo periodo che raggiunse l'apice della sua popolarit\u00e0. Nonostante la sua fama fosse sempre maggiore, Beethoven prendeva coscienza che qualcosa nei gusti musicali della Vienna di quegli anni stava mutando e come il pubblico viennese fosse sempre pi\u00f9 sedotto dalla gaiezza della musica di Gioachino Rossini. Inoltre, lo spirito della restaurazione che ispirava Metternich lo mise in una situazione difficile, essendo la polizia viennese da tempo al corrente delle convinzioni democratiche e liberali del compositore. Sul piano personale, l'evento pi\u00f9 importante fu la morte del fratello Kaspar Karl nel 1815, a quel tempo cassiere alla Banca nazionale di Vienna.\nBeethoven aveva promesso di seguire l'istruzione di suo figlio Karl e dovette far fronte a una serie interminabile di processi contro sua moglie \u2013 Johanna Reis, figlia di un tappezziere, considerata di dubbia moralit\u00e0 \u2013 per ottenerne la tutela esclusiva, infine guadagnata grazie a una sentenza del tribunale emessa l'8 aprile 1820. Malgrado l'attaccamento e la buona volont\u00e0 del compositore, questo nipote diventer\u00e0 per lui, fino alla vigilia della sua morte, una sorta di tormento. L'altro fratello, Nikolaus Johann, che Ludwig non sopportava, \u00e8 farmacista a Linz e sposer\u00e0 dopo una lunga convivenza Therese Obermayer, la figlia di un fornaio.\nIn questi anni difficili, nel corso dei quali la sordit\u00e0 divenne totale, Beethoven produsse alcuni capolavori: le due \"sonate per violoncello\" n. 4 e 5 dedicate alla confidente Maria von Erd\u00f6dy (1815) la \"sonata per pianoforte n. 28\" (1816) e il ciclo pregnante di Lieder \"An die ferne Geliebte\", (1815-1816), tratto dai poemi di Alois Jeitteles. Mentre la sua situazione finanziaria diventava sempre pi\u00f9 preoccupante, Beethoven cadde gravemente malato tra il 1816 e il 1817 e la sordit\u00e0 peggiorava e sembr\u00f2 vicino al suicidio. Tuttavia, decise di non suicidarsi e sottomettere i suoi sentimenti facendone musica, come traspare dalle sue lettere: sempre pi\u00f9 chiuso nell'introspezione e nella spiritualit\u00e0, cominci\u00f2 il suo ultimo periodo creativo.\nLa fama europea e i ritratti.\nMolti sono i ritratti del compositore realizzati quando era in vita, anche prima che conquistasse la fama a livello europeo. Diversi pittori immortalarono il compositore: era gi\u00e0 stato ritratto da Joseph Willibrord Maehler nel 1804-05 e da Johann Cristoph Heckel nel 1815. Il berlinese August von Kloeber lo immortala nel 1818 dandogli quell'aspetto fra l'eroico e il demoniaco che ormai il mito romantico pretendeva di attribuire alla sua figura. In particolare, i capelli spettinati erano piaciuti a Beethoven, che aveva dichiarato di non amare essere ritratto \"in ordine come se dovesse presentarsi a corte\".\nTra il 1819 e il 1820 l'ungherese Ferdinand Schimon, che aveva gi\u00e0 ritratto Ludwig Spohr e Weber, ritrasse Beethoven: ne riprodusse la fronte ampia, il volto pieno e il mento a conchiglia, migliorando la forma del naso e facendogli volgere lo sguardo scrutatore verso spazi lontani e indeterminati (come gi\u00e0 Kloeber). Il pittore di re e principesse Joseph Karl Stieler, forse intimidito dal famoso modello, costrinse Beethoven a lunghe ore di posa, immobile, per svariati giorni. L'opera, terminata nell'aprile del 1820, lo rappresenta con la \"Missa Solemnis\". Uno degli ultimi ritratti fu eseguito nel 1823 da Ferdinand Georg Waldm\u00fcller, ma se ne \u00e8 perduto l'originale. Ne resta una copia.\n1818\u20131827: l'ultimo Beethoven.\nL'addio al pianoforte, la religiosit\u00e0 e la messa in re.\nBeethoven torn\u00f2 pienamente in forze nel 1817, anno in cui inizi\u00f2 la scrittura di una nuova opera che sar\u00e0 la pi\u00f9 vasta e complessa composta fino ad allora, la \"sonata per piano n. 29\" op. 106 detta \"Hammerklavier\". La durata superiore ai quaranta minuti e l'esplorazione oltre ogni limite di tutte le possibilit\u00e0 dello strumento, lasci\u00f2 perplessi i pianisti contemporanei di Beethoven che la giudicarono ineseguibile, ritenendo che la sordit\u00e0 del musicista gli rendeva impossibile una corretta valutazione delle possibilit\u00e0 sonore. Con l'eccezione della \"nona sinfonia\", lo stesso giudizio verr\u00e0 dato per tutte le restanti opere composte da Beethoven, la cui complessit\u00e0 e modernit\u00e0 di architettura sonora erano ben note allo stesso Beethoven. Dolendosi un po' delle frequenti lamentele dei vari interpreti, nel 1819 dichiar\u00f2 al suo editore: \u00abEcco una sonata che dar\u00e0 filo da torcere ai pianisti, quando la eseguiranno tra cinquanta anni\u00bb.\nA partire da allora, chiuso totalmente nella sua infermit\u00e0, inizi\u00f2 ad essere circondato da una corte di allievi, ammiratori e servitori che lo adulavano e spesso lo irritavano. Per comunicare con loro us\u00f2 i \"quaderni di conversazione\" scritti direttamente dal musicista o trascritti dai suoi collaboratori, i quali costituiscono un'eccezionale testimonianza dell'ultimo periodo di vita del compositore. Pur non essendo un assiduo praticante, Beethoven era sempre stato credente. Il suo avvicinarsi alla fede e al cristianesimo crebbe negli anni pi\u00f9 duri della sua vita, come testimoniano le numerose citazioni di carattere religioso che trascrisse nei suoi quaderni a partire dal 1817.\n\u00c8 in questo periodo, precisamente nella primavera del 1818, che Beethoven decise di comporre una grande opera religiosa che inizialmente prevedeva di utilizzare in occasione dell'Incoronazione dell'arciduca Rodolfo, che anelava d'essere elevato a rango di arcivescovo di Olm\u00fctz da l\u00ec a pochi mesi. Contrariamente alle previsioni, la colossale \"Missa Solemnis\" in Re maggiore richiese al musicista quattro anni di duro lavoro (1818-1822) e fu dedicata soltanto nel 1823. Beethoven aveva studiato a lungo le messe di Bach e l'oratorio \"Messiah\" di H\u00e4ndel prima di cimentarsi nella composizione di questa importante opera, della quale nutriva grande considerazione, al punto di ritenere la composizione della \"Missa Solemnis\" come \"\u00abla mia migliore opera, il mio pi\u00f9 grande lavoro\u00bb\".\nParallelamente a questo lavoro vennero composte le ultime \"sonate per pianoforte\" opere n. 30, 31, 32. Gli restava ancora da comporre l'ultimo capolavoro pianistico: l'editore Anton Diabelli aveva invitato nel 1822 tutti i compositori del suo tempo a scrivere una variazione su un valzer molto semplice nella struttura musicale. Dopo aver inizialmente accantonato il progetto, Beethoven riprese e ampli\u00f2 il lavoro arrivando a comporre trentatr\u00e9 variazioni sul tema iniziale. Il risultato ottenuto \u00e8 notevole: le \"Variazioni Diabelli\" sono infatti paragonate per grandezza solo alle famose \"Variazioni Goldberg\", composte da Bach ottanta anni prima.\nLa nona sinfonia e gli ultimi quartetti.\nL'inizio della composizione della \"nona sinfonia\" coincise con il completamento della \"Missa Solemnis\". Quest'opera ebbe una genesi estremamente complessa che si pu\u00f2 fare risalire alla giovent\u00f9 di Beethoven e all'intenzione di mettere in musica l'ode \"Inno alla gioia\" (\"An die Freude\") di Schiller. Attraverso l'indimenticabile finale che introduce il coro, l'innovazione nella scrittura sinfonica della Nona sinfonia appare in linea alla Quinta, come l'evocazione musicale del trionfo della gioia e della fraternit\u00e0 universale sulla disperazione e la guerra.\nEssa costituisce un messaggio umanista e universale: la sinfonia venne eseguita per la prima volta davanti a un pubblico in delirio il 7 maggio 1824 e Beethoven ritrov\u00f2 il grande successo. \u00c8 in Prussia e in Inghilterra, dove la notoriet\u00e0 del musicista era da tempo commisurata alla grandezza del suo genio, che la sinfonia ebbe l'accoglienza pi\u00f9 folgorante. Pi\u00f9 volte invitato a Londra, come Haydn, Beethoven ebbe la tentazione verso la fine della sua vita di stabilirsi in Inghilterra, paese che ammirava per la sua vita culturale e per la sua democrazia, in contrapposizione alla frivolezza della vita viennese, ma questo progetto non si realizz\u00f2 e Beethoven non conobbe mai il Paese del suo idolo H\u00e4ndel. L'influenza di quest'ultimo fu particolarmente sensibile nel periodo tardo di Beethoven, che compose nel suo stile, tra il 1822 e il 1823, l'ouverture \"Die Weihe des Hauses\".\nI cinque ultimi quartetti per archi (n. 12, 13, 14, 15 e 16) misero il sigillo finale alla produzione musicale di Beethoven. Con il loro carattere immaginario, che si ricollega a forme vecchie (utilizzo del modo musicale lidio nel n. 15) segnarono la conclusione della sperimentazione di Beethoven nel campo della musica da camera. I grandi movimenti lenti ad alto tasso drammatico (la cavatina del n. 13 e il \"Canto di ringraziamento alla Divinit\u00e0 di un convalescente, in modo lidio\" del n. 15) annunciavano l'inizio del periodo romantico. A questi cinque quartetti, composti nel periodo 1824-1826, occorre aggiungere ancora la \"grosse fughe\" in Si bemolle maggiore op. 133, che era in origine il movimento conclusivo del quartetto n. 13, ma che Beethoven separ\u00f2 in seguito su richiesta dell'editore. Il 15 ottobre 1825 si trasfer\u00ec nel suo ultimo appartamento viennese, al numero 15 della Schwarzspanierstrasse, in due stanze che facevano parte di quello che era stato un convento degli \"spagnoli neri\", lungo le mura della capitale austriaca.\nAlla fine dell'estate 1826, mentre completava il suo ultimo quartetto n. 16, Beethoven progettava ancora numerose opere: una Decima sinfonia della quale sono giunti sino a noi alcuni schizzi, un'ouverture su temi di Bach, il \"Faust\" ispirato a Goethe, un oratorio sul tema biblico di Saul e Davide, un altro sul tema degli elementi e un requiem. Il 30 luglio 1826 suo nipote Karl tent\u00f2 il suicidio sparandosi un colpo di pistola e rimanendo leggermente ferito, giustificando il gesto col fatto di non sopportare pi\u00f9 i continui rimproveri dello zio il quale, sconfortato, dopo aver rinunciato alla sua tutela in favore dell'amico Stephan Breuning, lo fece arruolare in un reggimento di fanteria, comandato dal suo amico barone Joseph von Stutterheim. La storia fece scandalo e in attesa che Karl partisse per la sua destinazione a Iglau, in Moravia, zio e nipote andarono a trascorrere una vacanza, ospiti, dietro pagamento, del fratello Nikolaus Johann Beethoven, a Gneixendorf. Qui Beethoven compose la sua ultima opera, un allegro per sostituire la \"Gro\u00dfe Fuge\" come finale del quartetto n. 13.\nLa malattia e la morte.\nRitornato a Vienna il 2 dicembre 1826 su un carro scoperto e in una notte di pioggia, Beethoven contrasse una polmonite bilaterale da cui non pot\u00e9 pi\u00f9 risollevarsi; gli ultimi quattro mesi della sua vita furono segnati da un terribile logoramento fisico. La causa diretta della morte del musicista, secondo le osservazioni del suo ultimo medico (il dottor Andras Wawruch) sembra essere la comparsa di una cirrosi epatica. Beethoven presentava un'epatomegalia, un'itterizia, un'ascite (allora chiamata \u00abidropisia addominale\u00bb) nei diversi ordini dei membri inferiori, elementi di una sindrome cirrotica con ipertensione portale e, costretto perennemente a letto, dovette sottoporsi a un'operazione per rimuovere l'acqua accumulata.\nFino alla fine il compositore rest\u00f2 circondato dai suoi amici tra i quali Anton Schindler e Stephan von Breuning, oltre alla moglie del fratello Johann e al musicista Anselm Huttenbrenner, che fu l'ultima persona a vederlo in vita. Alcune settimane prima della morte avrebbe ricevuto la visita di Franz Schubert, che non conosceva e si rammaricava di avere scoperto cos\u00ec tardi. \u00c8 al suo amico, il compositore Ignaz Moscheles, promotore della sua musica a Londra, che invia la sua ultima lettera nella quale promette nuovamente agli Inglesi di comporre, una volta guarito, una nuova sinfonia per ringraziarli del forte sostegno. Tuttavia, era troppo tardi.\nIl 3 gennaio 1827 fa testamento, nominando il nipote Karl suo erede: il 23 marzo riceve l'estrema unzione e il giorno dopo perde conoscenza. Mor\u00ec il 26 marzo, all'et\u00e0 di cinquantasei anni. Nonostante Vienna non si occupasse pi\u00f9 della sua sorte da mesi, i suoi funerali, svoltisi il 29 marzo, riunirono una processione impressionante di almeno ventimila persone. L'orazione funebre venne pronunciata da Franz Grillparzer. Venne inizialmente sepolto nel cimitero di Wahring, a ovest di Vienna. Nel 1863 il corpo di Beethoven venne riesumato, studiato e di nuovo sepolto.\nIl suo teschio venne acquisito dal medico austriaco Romeo Seligmann per ricavare un modello, tuttora conservato al \"Center for Beethoven Studies\" presso l'universit\u00e0 statale di San Jose in California, mentre I suoi resti vennero sepolti nel Zentralfriedhof nel 1888. Il suo segretario e primo biografo Anton Felix Schindler, nominato custode dei beni del musicista, dopo la sua morte distrugger\u00e0 una grandissima parte dei \"Quaderni di conversazione\" e in quelli rimasti aggiunger\u00e0 arbitrariamente frasi scritte di sua mano. La distruzione venne giustificata con il fatto che molte frasi erano attacchi grossolani e sfrenati ai membri della famiglia imperiale, contro l'imperatore e anche contro il principe ereditario, diventato anch'egli imperatore e con il quale aveva mantenuto rapporti stretti di amicizia, nonostante per gran parte della sua vita Beethoven fosse stato in costante rivolta contro le autorit\u00e0 costituite, le norme e le leggi.\nNegli anni che seguirono la sua morte furono formulate diverse ipotesi riguardanti una malattia di cui Beethoven avrebbe sofferto durante tutto l'arco dell'esistenza \u2013 indipendentemente dalla sordit\u00e0, il compositore lamentava continui dolori addominali e disordini alla vista \u2013 e attualmente tendono a stabilirsi al livello di un saturnismo cronico o intossicazione severa da piombo. Il 17 ottobre 2000, 173 anni dopo la morte del compositore, fu il dottor William J. Walsh, direttore del progetto di ricerca su Beethoven (Beethoven Research Project), a rivelare questa ipotesi come causa probabile del decesso. Beethoven, grande degustatore del vino del Reno, aveva l'abitudine di bere da una coppa di cristallo di piombo, oltre ad aggiungere un sale piomboso per rendere il vino pi\u00f9 dolce.\nDai risultati delle analisi sui suoi capelli furono riscontrati importanti quantit\u00e0 di piombo e questi risultati sono stati confermati dall\"Argonne National Laboratory\", nei pressi di Chicago, grazie a ulteriori analisi di frammenti del cranio, identificati grazie al DNA. La quantit\u00e0 di piombo rilevata era effettivamente il segnale di un'esposizione prolungata. Questa intossicazione di piombo fu la causa dei perpetui dolori al ventre che segnarono la vita di Beethoven, nonch\u00e9 dei suoi numerosi e repentini sbalzi d'umore e, forse, anche della sua sordit\u00e0. Non ci sono comunque legami formali stabiliti e provati tra la sordit\u00e0 di Beethoven e la sua intossicazione da piombo; in seguito all'autopsia, eseguita il giorno dopo la sua morte, risult\u00f2 che il nervo acustico del musicista era completamente atrofizzato, pertanto nessuna cura dell'epoca poteva essere efficace.\nIl 30 agosto 2007 il patologo, ricercatore e medico legale viennese Christian Reiter rese pubblica la scoperta delle sue ricerche su due capelli del musicista. Secondo Reiter, Beethoven venne ucciso involontariamente dal suo medico Andras Wawruch durante uno dei quattro drenaggi ai quali fu sottoposto; venne ferito con un bisturi e per curare al meglio la ferita il medico us\u00f2 un unguento al piombo, che veniva usato nell'Ottocento come antibatterico.\nLo stile.\nPanoramica.\nBeethoven \u00e8 universalmente riconosciuto come uno dei pi\u00f9 grandi compositori della musica occidentale. Egli rimase aderente alle forme e ai modelli del classicismo, tuttavia il suo stile, molto variegato e complesso, ebbe grande influenza sulla musica romantica. Haydn trovandosi a discorrere della sua personalit\u00e0 di compositore, ebbe a dirgli:\nBeethoven ha scritto opere in molti generi musicali e per una grande variet\u00e0 di combinazioni di strumenti. Le sue opere per orchestra sinfonica includono nove sinfonie (con un coro nella nona), circa una dozzina di altre composizioni e il balletto \"Le creature di Prometeo\". Ha scritto sette concerti per uno o pi\u00f9 solisti e orchestra, due romanze per violino e orchestra, un rond\u00f2 per pianoforte e orchestra e una fantasia per pianoforte, soli, coro e orchestra.\nLa sua unica opera lirica \u00e8 il \"Fidelio\"; altri lavori vocali con accompagnamento strumentale annoverano, fra le varie composizioni, due messe, l'oratorio \"Cristo sul Monte degli Ulivi\" e varie musiche di scena.\nMoltissime le composizioni per pianoforte, di cui trentadue sonate per pianoforte e numerosi arrangiamenti (per pianoforte solo o a quattro mani) di altre sue composizioni. L'accompagnamento pianistico \u00e8 previsto in 10 sonate per violino, 5 sonate per violoncello e una sonata per corno francese, insieme a numerosi \"lieder\".\nBeethoven ha scritto anche una quantit\u00e0 rilevante di musica da camera. Oltre a 16 quartetti per archi, scrisse 5 composizioni per quintetto d'archi, sette per trio con pianoforte, cinque per trio d'archi e pi\u00f9 di una dozzina di lavori per vari gruppi di strumenti a fiato.\nDal punto di vista della forma musicale, l'opera di Beethoven influenz\u00f2 profondamente l'evoluzione del modello della forma-sonata, in particolare per quello che riguarda lo sviluppo tematico nel primo movimento. \u00c8 stato uno dei primi compositori a fare uso sistematico e consistente del collegamento di dispositivi tematici, o \"motivi in germe\" (\"germ-motives\"), per realizzare l'unit\u00e0 di un movimento nelle composizioni maggiori. Ugualmente notevole \u00e8 l'uso di \"motivi base\" (\"source-motives\") che ricorrono in molte composizioni e che danno una certa unitariet\u00e0 alla sua opera. Nelle sue opere sia cameristiche sia orchestrali, spesso sostitu\u00ec il minuetto con lo scherzo. Complessivamente la sua figura \u00e8 di transizione: la sua opera contiene elementi sia romantici sia tipicamente classicisti.\nPeriodizzazione.\nWilhem von Lenz propose una ripartizione stilistica ancora in uso della carriera di compositore di Beethoven in tre \"periodi\" creativi:\nBench\u00e9 possa risultare alquanto problematico distinguere nettamente i confini tra un periodo e l'altro, la tripartizione \u00e8 accolta da molti studiosi. Nel primo periodo, sub\u00ec l'influenza di Haydn e Mozart, come spiegato nella sezione \"Le influenze\". Il periodo mediano cominci\u00f2 subito dopo la crisi personale del compositore centrata intorno allo sviluppo della progressiva sordit\u00e0. Infine il periodo tardo \u00e8 caratterizzato da lavori che mostravano profondit\u00e0 intellettuale, un'alta e intensa personalit\u00e0 espressiva, e innovazioni formali.\nDecisamente contrario a tale divisione dell'opera beethoveniana fu il filosofo e musicologo Theodor Wiesengrund Adorno: esistono aspetti armonici, ritmici e melodici comuni ai tre cosiddetti periodi perfino in opere definite minori o di apprendistato. Per esempio, l'inizio della seconda sinfonia che anticipa il famoso incipit della nona, nel materiale tematico e, pi\u00f9 profondamente, nel colore. Inoltre, Adorno dimostr\u00f2 come il contrappunto, anima delle ultime definitive opere, sia la profonda caratteristica del pensiero compositivo beethoveniano fin dall'opus 1; per questo questa suddivisione rischia di falsare l'intera opera beethoveniana. Si pu\u00f2 dividere la produzione del compositore in tre periodi solamente considerando i caratteri e gli atteggiamenti psicologici e non quelli musicali, secondo Adorno.\nLe innovazioni.\nNella storia musicale, l'opera di Beethoven rappresenta un momento di transizione: se le sue prime opere sono influenzate da Haydn o Mozart, le opere mature sono ricche di innovazioni e hanno aperto la strada ai musicisti del secondo Romanticismo, quali Brahms, Wagner e Bruckner ma anche Mahler e Janacek, quest'ultimi appartenenti al periodo \"decadente\":\nSul piano della tecnica compositiva, l'impiego di motivi che alimentino interi movimenti \u00e8 considerato un apporto fondamentale. Di essenza squisitamente ritmica \u2013 cosa che costituisce una grande novit\u00e0 \u2013 questi motivi si modificano e si moltiplicano. Tra i pi\u00f9 famosi:\nBeethoven dedic\u00f2 gran cura all'orchestrazione. Negli sviluppi alcune associazioni cangianti di strumenti, specialmente al livello dei legni, permettono d'illuminare in maniera singolare i ritorni tematici, talvolta anche leggermente modificati sul piano armonico. Le variazioni di tono e di colore rinnovano il discorso musicale, sempre conservando il riferimento ai temi nella forma originaria. Le opere di Beethoven vennero apprezzate in particolare in virt\u00f9 della loro forza emozionale, che verr\u00e0 fatta propria dal Romanticismo.\nLa giovinezza a Bonn.\nLe prime influenze musicali esercitate sul giovane Beethoven non furono tanto quelle di Haydn e di Mozart \u2013 dei quali, eccettuate poche partiture non scopr\u00ec davvero la musica fin quando non giunse a Vienna \u2013 quanto lo stile galante della seconda met\u00e0 del XVIII secolo e dei compositori della scuola di Mannheim, di cui pot\u00e9 ascoltare le opere a Bonn, alla corte del principe elettore Maximilian Franz d'Asburgo. Le opere di questo periodo che ci sono pervenute (nessuna delle quali appariva nel catalogo opus), composte fra il 1782 e il 1792, testimoniano gi\u00e0 una rimarchevole padronanza della composizione; ma sono assenti i caratteri peculiari di Beethoven che troviamo nel periodo viennese.\nNelle \"sonate all'elettore\" WoO 47 (1783), nel \"concerto per pianoforte\" WoO 4 (1784) o ancora nei \"quartetti con pianoforte\" WoO 36 (1785), si svela soprattutto una forte influenza dello stile galante di compositori come Johann Christian Bach. Due altri membri della famiglia Bach costituiscono d'altronde lo zoccolo della cultura musicale del giovane Beethoven: Carl Philipp Emanuel, di cui esegu\u00ec le sonate e Johann Sebastian, di cui impar\u00f2 a memoria le due raccolte de \"Il clavicembalo ben temperato\".\nL'influenza di Mozart.\nOccorre distinguere nell'influenza di Mozart su Beethoven un aspetto estetico e un aspetto formale:\nLe sonate per pianoforte di Clementi.\nNell'ambito della musica per pianoforte, \u00e8 soprattutto l'influenza di Muzio Clementi a esercitarsi rapidamente su Beethoven, dal 1795, e a permettere alla sua personalit\u00e0 di affermarsi e fiorire autenticamente. Se tale influenza non \u00e8 stata altrettanto profonda di quella delle opere di Haydn, la portata delle sonate per pianoforte del celebre editore non appare meno immensa nell'evoluzione stilistica di Beethoven, \nInfatti, dagli anni 1780, Clementi sperimenta un nuovo impiego di accordi fino ad allora inusitati: le ottave, le seste e le terze parallele (che il compositore italiano aveva a sua volta ripreso dalle sonate di Domenico Scarlatti, artista a sua volta conosciuto e apprezzato da Beethoven). Clementi arricchisce anche sensibilmente la scrittura pianistica, dotando lo strumento di una potenza sonora inedita, che deve aver certamente impressionato il giovane Beethoven: egli infatti, dopo le prime tre sonate, integrer\u00e0 presto il procedimento di Clementi nel proprio stile. Inoltre, l'uso delle indicazioni dinamiche, nelle sonate di Clementi, si estende: pianissimo e fortissimo divengono frequenti e la loro funzione espressiva assume un'importanza considerevole. Anche in questo caso Beethoven coglie al volo le possibilit\u00e0 dischiuse da queste innovazioni e, dalla \"Patetica\", questi principi appaiono definitivamente incorporati nel suo stile.\nUn altro punto in comune fra le prime sonate di Beethoven e quelle, contemporanee o anteriori, di Clementi \u00e8 la loro estensione, piuttosto significativa per l'epoca: i lavori che ispirano il giovane musicista sono in effetti opere di vasto respiro, spesso formate da ampi movimenti. Vi si trovano le premesse di una nuova visione dell'opera musicale, ormai concepita per essere unica. Le sonate per pianoforte di Beethoven sono note per essere state in qualche modo il suo \u00ablaboratorio sperimentale\u00bb, quello dal quale traeva le nuove idee che estendeva in seguito ad altre forme musicali, come la sinfonia: infatti, come rimarca Marc Vignal, si trovano ad esempio importanti influenze delle sonate op. 13 n. 6 e op. 34 n. 2 di Clementi nell\"Eroica\".\nH\u00e4ndel e gli antichi.\nAssimilate le influenze \u00aberoiche\u00bb, intrapreso davvero un \u00abnuovo cammino\u00bb nel quale sperava di impegnarsi, affermata definitivamente la propria personalit\u00e0 attraverso le realizzazioni di un periodo creativo che va dall\"Eroica\" alla \"settima\", Beethoven smise di interessarsi alle opere dei contemporanei, e di conseguenza cessarono le loro influenze.\nFra i contemporanei solo Cherubini e Schubert lo incantavano ancora; ma in nessun modo pensava di imitarli. Sprezzando l'intera opera italiana e disapprovando fermamente il nascente Romanticismo, Beethoven sent\u00ec allora il bisogno di volgersi ai \u00abpilastri\u00bb storici della musica: Bach, H\u00e4ndel e Palestrina. Fra queste influenze, il posto di H\u00e4ndel \u00e8 privilegiato: questi non ebbe indubbiamente mai ammiratore pi\u00f9 fervido di Beethoven, che (riferendosi alla sua intera opera, che aveva appena ricevuto) esclam\u00f2 \u00abEcco la verit\u00e0!\u00bb, e che, al termine della vita, dichiar\u00f2 di volersi \u00abinginocchiare sulla sua tomba\u00bb.\nDall'opera di H\u00e4ndel, la musica dell'ultimo Beethoven prende spesso un aspetto grandioso e generoso, tramite l'utilizzo di ritmi puntati \u2013 come nel caso dell'introduzione della \"sonata per pianoforte n. 32\", nel primo movimento della \"nona sinfonia\" o ancora nella seconda \"variazione su un tema di Diabelli\" \u2013 o anche per un certo senso dell'armonia, cos\u00ec come mostrano le prime misure del secondo movimento della \"sonata per pianoforte n. 30\", interamente armonizzata nello stile h\u00e4ndeliano pi\u00f9 puro.\nAllo stesso modo \u00e8 l'inesauribile vitalit\u00e0 che caratterizza la musica di H\u00e4ndel ad affascinare Beethoven, che pu\u00f2 essere ritrovata anche nel fugato corale in \u00ab\"Freude, sch\u00f6ner G\u00f6tterfunken\"\u00bb, che segue il celebre \u00ab\"Seid umschlungen, Millionen\"\u00bb, nel finale della \"nona sinfonia\": il tema che appare qui, bilanciato da un forte ritmo ternario, \u00e8 sostenuto da una semplicit\u00e0 e una vivacit\u00e0 tipicamente H\u00e4ndeliana, perfino nei suoi gravi contorni melodici. Un nuovo passo viene fatto con la \"Missa Solemnis\", dove l'impronta delle grandi opere corali di H\u00e4ndel si fa sentire pi\u00f9 che mai. Beethoven \u00e8 cos\u00ec assorbito dall'universo del \"Messiah\" da ritrascrivere, nota per nota, uno dei pi\u00f9 celebri motivi dell\"Halleluja\" nel \"Gloria\". In altre opere si ritrova il nervosismo che riveste i ritmi puntati di H\u00e4ndel perfettamente integrato allo stile di Beethoven, come nell'effervescente \"Gro\u00dfe Fuge\" o ancora nel secondo movimento della \"sonata per pianoforte n. 32\", dove questa influenza si vede poco a poco trasfigurata.\nL'influenza kantiana.\nIl compositore aggiunse alla sua musica una formazione culturale di impronta illuministica, kantiana in particolare. Dal filosofo, Beethoven trasse la concezione dell'esistenza, nella coscienza individuale, di una legge morale, espressa nella forma dell'imperativo categorico. Egli mise allora il risultato della propria essenziale attivit\u00e0, la musica, al centro della morale, inserendovi valori ideali, arricchendola di una forza emotiva che esprimesse il movimento dei sentimenti e i conflitti interiori. Dallo stesso autore dei \"Fondamenti metafisici della scienza della natura\" annot\u00f2 questo passo: \u00ab\"Nell'anima, come nel mondo fisico, agiscono due forze, egualmente grandi, ugualmente semplici, desunte da uno stesso principio generale: la forza di attrazione e quella di repulsione\"\u00bb che lo portarono a individuare per analogia il \"Widerstrebende Prinzip\" e il \"Bittende Prinzip\", ossia il \"principio di opposizione\" e il \"principio implorante\", principi che nella sua opera divengono temi musicali in conflitto reciproco, il primo robustamente caratterizzato da energia ritmica e precisa determinazione tonale, l'altro piano, melodico e modulante.\nTematiche religiose nell'opera beethoveniana.\nIl ruolo svolto dalla religione nell'opera del compositore Ludwig van Beethoven \u00e8 materia di discussione tra gli studiosi. Beethoven nacque, crebbe e mor\u00ec cattolico e compose molti lavori sacri cattolici, tra cui la messa in do e la \"Missa Solemnis\". I riferimenti lirici nella sua \"nona sinfonia\" sono sia deistici (Cherubino, Dio) sia pagano-mitologici (Eliseo). \u00c8 anche documentato che Beethoven non andava abitualmente in chiesa e che non avesse una buona opinione dei preti. Il suo maestro, Franz Joseph Haydn, disse di considerare Beethoven un ateo, mentre il suo amico e biografo Anton Felix Schindler riteneva che avesse una certa tendenza al deismo. Si sa anche che fu affascinato dal Panteismo descritto da Goethe e da Schiller (come \u00e8 evidente nella Nona Sinfonia). Di Goethe, Beethoven ha detto: \u00abEgli \u00e8 vivo, e vuole che tutti noi viviamo con lui. Questo \u00e8 il motivo per cui pu\u00f2 esser messo in musica\u00bb.\nLa fede di Beethoven in Dio, sperimentato attraverso l'arte, \u00e8 un tema ricorrente nei \"quaderni di conversazione\", e la sua convinzione che l'arte \u00e8 di per s\u00e9 una forza, e che \"Dio \u00e8 pi\u00f9 vicino a me che a molti altri che praticano la mia arte\", lo guid\u00f2 nella sua ricerca di redenzione attraverso la musica e dentro di essa. Questa visione sembra compatibile con il Panteismo, ma il riferimento a un unico Dio, oltre alla convinzione di un destino buono per la sua vita, al di l\u00e0 delle prove (come emerge dal testamento di Heiligenstadt), la rende avvicinabile anche al cristianesimo. Quando Beethoven si trovava nel suo letto, a poche ore dalla morte, i suoi amici lo convinsero a permettere che un prete gli amministrasse gli ultimi riti; probabilmente protest\u00f2, ma alla fine acconsent\u00ec. Quando il prete, terminati i riti, stava lasciando la stanza, Beethoven disse: \u00ab\"Plaudite, amici, comoedia finita est\"\u00bb (applaudite, amici, la commedia \u00e8 finita), ma non \u00e8 chiaro se si riferisse ai riti o alla sua vita. Non \u00e8 neanche certo che questo episodio sia accaduto davvero.\nSi racconta inoltre che le sue ultime parole, \u00abNon ancora! Ho bisogno di pi\u00f9 tempo\u00bb, furono dette indicando con la mano il cielo tempestoso. Secondo alcuni, Beethoven si interess\u00f2 anche all'Induismo. Come si legge nel sito \"A Tribute to Hinduism\", \u00abIl primo a fargli conoscere la letteratura indiana fu l'orientalista austriaco Joseph von Hammer-Purgstall (1774 \u2013 1856), che fond\u00f2 una rivista per la divulgazione della sapienza orientale in Europa nel gennaio 1809\u00bb. I frammenti di testi religiosi indiani che sono stati scoperti nel diario di Beethoven \"Tagebuch\" sono in parte traduzioni e in parte adattamenti delle \"Upani\u1e63ad\" e del \"Bhagavadg\u012bt\u0101\".\nStrumenti.\nUno dei pianoforti di Beethoven era uno strumento prodotto dalla societ\u00e0 viennese Geschwister Stein (fratelli Stein). Il 19 novembre 1796 Beethoven scrisse una lettera ad Andreas Streicher, il marito di Nannette Streicher: \"\u201cHo ricevuto il tuo fortepiano l'altro ieri. \u00c8 davvero meraviglioso, chiunque altro vorrebbe averlo per s\u00e9... \"\nCome ricorda Carl Czerny, nel 1801 Beethoven aveva a casa sua il pianoforte Walter. Nel 1802 il compositore domanda al suo amico Zmeskall di chiedere a Walter di costruirgli un pianoforte con una corda. Nel 1803 Beethoven riceve il suo pianoforte a coda Erard. Ma, come ha scritto Newman: \"Beethoven era scontento di questo strumento sin dall'inizio, in parte perch\u00e9 il compositore trovava la sua meccanica inglese incurabilmente pesante\".\" Un altro pianoforte di Beethoven fu il Broadwood 1817, un regalo di Thomas Broadwood, e Beethoven lo tenne a casa sua a Schwarzspanierhaus fino alla sua morte nel 1827.\nL'ultimo strumento di Beethoven fu un pianoforte Graf con quattro corde. Conrad Graf stesso ha confermato di aver prestato a Beethoven un pianoforte a 6 ottave e mezzo e poi, dopo la morte del compositore, di averlo venduto alla famiglia Wimmer. Nel 1889 lo strumento \u00e8 stato acquisito dalla Beethovenhaus di Bonn.\nOpere.\nLa produzione di Beethoven, e specialmente quella sinfonica, segu\u00ec il criterio dell'assoluta qualit\u00e0 rispetto alla quantit\u00e0, e ci\u00f2 ne ha determinata l'esigua estensione, se rapportata a quella di compositori a lui precedenti: ad esempio, Haydn ha composto pi\u00f9 di cento sinfonie, Mozart pi\u00f9 di quaranta. Rispetto a questi, Beethoven non \u00e8 stato altrettanto prolifico, componendo solo nove sinfonie e lasciando alcuni abbozzi per una decima sinfonia mai realizzata; tra l'altro, tra l'ottava e la nona sinfonia passarono quasi dodici anni, circa il triplo del tempo occorso a Haydn per comporre le sole \"sinfonie londinesi\". A riprova di questa considerazione basta prendere in esame l'intera produzione compositiva di Beethoven raffrontandola a quelle di altri compositori: ad esempio, la produzione complessiva di Mozart consta di oltre seicento opere (il Catalogo K\u00f6chel giunge fino all'opera K 626), il Catalogo Hoboken di Haydn ne conta oltre 750, Johann Sebastian Bach super\u00f2 abbondantemente le mille composizioni anche solo contando quelle conservate; dal canto suo Beethoven, seppur vissuto oltre vent'anni pi\u00f9 di Mozart e solo una dozzina d'anni meno di Bach, ha lasciato un catalogo di opere che arriva fino al numero 139 (Catalogo Kinsky/Halm).\nAl di l\u00e0 della produzione sinfonica, Beethoven si ciment\u00f2 nelle \"ouvertures\", nelle romanze e in varie tipologie di musica orchestrale, come minuetti e danze; compose sette concerti e numerose cadenze per concerti propri e altrui, scrisse musica per banda e speriment\u00f2 l'inclusione dei cori nella musica orchestrale, prima con la \"Fantasia corale\" op. 80, poi con il celeberrimo finale della \"Sinfonia\" n. 9. A lato Beethoven, prodigioso pianista sin da bambino, compose e pubblic\u00f2 numerose sonate, variazioni e musica varia per pianoforte, oltre a musica da camera, un oratorio, due messe e un'opera lirica.\nMusica orchestrale.\nLe nove sinfonie di Beethoven quindi, pur non essendo molte, hanno per\u00f2 ognuna una propria forza distintiva e nel loro insieme formano un corpus di opere dalla forza espressiva difficilmente eguagliabile. \u00c8 cosa nota che, curiosamente, diversi compositori succeduti a Beethoven, romantici o post-romantici, abbiano completato l'insieme delle proprie sinfonie fermandosi alla nona; a seguito di questi avvenimenti \u00e8 nato il mito della \"maledizione della nona\", che avrebbe investito compositori come Bruckner, Dvo\u0159\u00e1k, Mahler, Schubert, ma anche Ralph Vaughan Williams.\nLe prime due sinfonie di Beethoven sono d'ispirazione e d'impostazione classica. Diversamente da queste prime due, La \"terza sinfonia\", detta \u00ab\"Eroica\"\u00bb, segner\u00e0 invece un grande cambiamento nella composizione sinfonica. L\"Eroica\" si caratterizza per l'ampiezza dei suoi movimenti e per l'orchestrazione. Il primo movimento era gi\u00e0 da solo pi\u00f9 lungo di una intera sinfonia scritta fino a quel momento. Quest'opera monumentale, in partenza scritta per Napoleone, prima che fosse incoronato imperatore, ci mostra un Beethoven simile a un grande \"architetto musicale\" e rimarr\u00e0 come esempio per il Romanticismo musicale. Nell'intenzione dell'autore l'opera non \u00e8 semplicemente il ritratto di Napoleone o di un qualsivoglia eroe, ma in essa Beethoven voleva rappresentare l'immortalit\u00e0 delle gesta compiute dai grandi uomini; questi suoi pensieri ci sono giunti dalle lettere scritte di suo pugno.\nVengono poi la \"quinta sinfonia\" e la \"sesta sinfonia\" che Della quinta \u00e8 noto il suo famoso motivo a quattro note, spesso detto \u00abdel destino\u00bb (il compositore avrebbe detto, parlando di questo celebre tema, che rappresenta \u00abil destino che bussa alla porta\u00bb) utilizzato ripetutamente con variazioni in quasi tutta la sinfonia. La \"sesta sinfonia\" detta \u00abPastorale\u00bb evoca perfettamente l'idea della natura di Beethoven. Ha un carattere quasi impressionistico: oltre a momenti sereni e trasognati, la sinfonia possiede un movimento in cui la musica cerca di rappresentare una tempesta. La \"settima sinfonia\" \u00e8 caratterizzata dal suo aspetto gioioso e dal ritmo frenetico del suo finale, per questo giudicata da Richard Wagner come \u00abapoteosi della danza\u00bb.\nLa sinfonia successiva, brillante e spirituale, ritorna a una forma pi\u00f9 classica. Infine, la \"nona sinfonia\" \u00e8 l'ultima sinfonia compiuta. Lunga pi\u00f9 di un'ora, \u00e8 una sinfonia corale in quattro movimenti. All'ultimo movimento Beethoven aggiunge un coro e un quartetto vocale che cantano l\"Inno alla gioia\", dall'ode omonima (\"An die Freude\") di Friedrich Schiller. Quest'opera richiama all'amore e alla fratellanza tra tutti gli uomini e fa ora parte del patrimonio mondiale dell'UNESCO. L\"Inno alla gioia\" \u00e8 inoltre stato scelto come inno ufficiale dell'Unione europea.\nMusica per pianoforte.\nSonate.\nBeethoven fu uno dei pi\u00f9 importanti compositori per il pianoforte; al di l\u00e0 della qualit\u00e0 delle sue sonate, la sua scrittura prende origine dai modelli mozartiani e haydniani per poi elaborare una forma originale di grande libert\u00e0 creativa. Il compositore si interess\u00f2 attentamente, nel corso della sua esistenza, a tutti gli sviluppi tecnici dello strumento al fine di sfruttarne tutte le possibilit\u00e0.\nBeethoven ha pubblicato trentadue sonate per pianoforte; a queste bisognerebbe aggiungere la sonata incompleta woO 51, le tre sonate WoO 47, composte probabilmente nel 1783 e dette \"sonate all'elettore\" (\"Kurf\u00fcrstensonaten\") in quanto dedicate al principe elettore Maximilian Friedrich von K\u00f6nigsegg-Rothenfels. Per quanto riguarda le trentadue sonate con numero d'opera, la loro composizione avviene nell'arco di circa vent'anni. Questo corpus compositivo, in modo pi\u00f9 evidente rispetto alle sinfonie, evidenzia l'evoluzione dello stile del compositore nel corso degli anni. Le sonate nel corso degli anni si affrancano sempre pi\u00f9 dai dettami classici previsti dalla forma sonata; gradualmente le composizioni guadagnano sempre pi\u00f9 libert\u00e0 di scrittura e diventano sempre pi\u00f9 complesse.\nSi possono citare fra le pi\u00f9 celebri l\"Appassionata\" e la \"Waldstein\" (1804) o \"Gli addii\" (1810). Nella celebre \"Hammerklavier\" (1819), lunghezza e difficolt\u00e0 tecniche raggiungono livelli del tutto inusitati. Essa fa parte delle cinque ultime sonate, nelle quali l'autore utilizza per i movimenti conclusivi tipologie pi\u00f9 consone al quartetto d'archi che della sonata per piano come la fuga (finale opp. 101, 106 e 110) e la variazione (finale opp. 109 e 111); in questi ultimi due brani, in particolare, al dinamismo tipico del periodo \"eroico\" subentra una calma estatica e apparentemente atemporale.\nVariazioni.\nBeethoven scrisse otto serie di variazioni per pianoforte di varia importanza, di cui quattro furono pubblicate: 6 variazioni su di un tema originale in Fa maggiore op. 34 (variazioni su \"Le rovine di Atene\"), le 15 variazioni e fuga sul tema di un movimento dell'op. 43 (utilizzato e rielaborato nel finale dell\"Eroica\") in Mi bemolle maggiore, op. 35, le 6 variazioni su di un tema originale in Re maggiore op. 76 e le \"variazioni Diabelli\". Nel 1822, l'editore e compositore Anton Diabelli ebbe l'idea di pubblicare una raccolta di variazioni di alcuni dei compositori maggiori della sua epoca intorno ad un tema musicale di sua composizione. Beethoven, che non aveva scritto per piano da tempo, sollecitato, stette al gioco, e invece di scrivere una variazione, ne scrisse trentatr\u00e9, che furono pubblicate in un fascicolo a parte e oggi sono conosciute come \"variazioni Diabelli\".\nMusica da camera.\nComposizioni per violino e pianoforte.\nA fianco dei quartetti, Beethoven scrisse delle sonate per violino e pianoforte, le prime delle quali sono retaggio immediato di Mozart, mentre le ultime se ne discostano per apparire in puro stile beethoveniano: specialmente la \"Sonata a Kreutzer\", quasi un concerto per pianoforte e violino. L'ultima sonata della serie (la \"Sonata per violino n. 10\") riveste un carattere pi\u00f9 introspettivo delle precedenti, prefigurando in tal senso gli ultimi quartetti d'archi.\nMusica vocale.\nOpera lirica.\nBeethoven \u00e8 l'autore di un'unica opera, il \"Fidelio\", composizione alla quale terr\u00e0 particolarmente e forse quella che pi\u00f9 di ogni altra gli cost\u00f2 sforzi. In effetti quest'opera \u00e8 costruita sulla base di un primo tentativo che ha per titolo \"Leonore\", opera che non riscosse molto successo nel pubblico. Ne rimangono comunque le tre versioni d'ouverture di \"Leonore\", essendo spesso la terza interpretata prima del finale di \"Fidelio\".\nL\u2019opera \u00e8 anche oggetto di grande interesse da parte dei critici, oltre per la partitura, anche per essere stata la rivelazione fondamentale nella vita del pi\u00f9 grande ammiratore di Beethoven, Richard Wagner, il quale raccont\u00f2 nella sua biografia di aver compreso che sarebbe divenuto compositore dopo averla ascoltata, lasciando la vocazione di scrittore in secondo piano.\nBeethoven nei media.\nBeethoven e il cinema.\nLa filmografia su Beethoven si pu\u00f2 agevolmente dividere in due parti distinte. La prima riguarda le colonne sonore dei film che utilizzano musiche del compositore, la seconda riguarda il personaggio di Beethoven e la sua vita (o parti di essa) trasposta in maniera pi\u00f9 o meno romanzata. Per quanto riguarda le colonne sonore, sono oltre duecentosettanta le pellicole che hanno utilizzato la sua musica.\nL'esempio pi\u00f9 celebre con ogni probabilit\u00e0 lo si trova in \"Arancia meccanica\" di Stanley Kubrick (1971) dove Alex DeLarge, il protagonista, violento e asociale e grande appassionato di Beethoven (conclude le sue serate \"brave\" con l'ascolto del secondo movimento della nona sinfonia) viene sottoposto alla \"Cura Ludovico\", ossia la visione ininterrotta di filmati raffiguranti scene raccapriccianti e violente, attraverso le quali, con l'aiuto di un condizionamento chimico, il protagonista riuscir\u00e0 a redimere i suoi impulsi, provando disgusto per la violenza. Uno dei filmati, ambientati in un campo di concentramento, porta come accompagnamento musicale il quarto movimento della nona sinfonia (l\"Inno alla Gioia\") che in seguito non riuscir\u00e0 pi\u00f9 ad ascoltare senza poter evitare che questi provochi in lui nausea e panico.\nUn altro celebre esempio lo si trova nei film d'animazione \"Fantasia\" (1940) di Walt Disney dove viene utilizzata la sinfonia n. 6 \"Pastorale\" per rappresentare un'idilliaca scena mitologica, e in Fantasia 2000, dove il celeberrimo primo movimento della Sinfonia n. 5 fa da sfondo alla eterna battaglia fra bene e male, qui rappresentati da farfalle rosse e nere. Inoltre, nel film commedia di grande successo \"Beethoven\" (1992) di Brian Levant il protagonista, un cane di razza San Bernardo adottato da una famiglia statunitense e al centro di numerose avventure, viene chiamato con il cognome del compositore. Nel film, quando per il cane viene scelto il nome di \"Beethoven\", partono le prime note della quinta sinfonia insieme a un'immagine di Beethoven che fa da sfondo.\nAlcuni altri esempi di colonne sonore sono:\nLa vita di Beethoven ha ispirato una trentina di film a partire dal periodo muto (dal 1918): tra questi sono da citare:"}
{"id": "15762", "revid": "2017968", "url": "https://it.wikipedia.org/wiki?curid=15762", "title": "Ahmed Yassin", "text": "Figura di spicco nella crisi vicino-orientale, non sempre in totale accordo con il capo dell'Autorit\u00e0 Nazionale Palestinese Y\u0101ser \u02bfAraf\u0101t, Y\u0101s\u012bn \u00e8 stato ucciso a Gaza il 22 marzo 2004 da missili lanciati da un elicottero israeliano contro l'auto sulla quale stava salendo dopo essere uscito da una moschea.\nSecondo Israele \u00e8 stato il responsabile dell'uccisione di centinaia di civili israeliani e di altri paesi in numerosi attentati terroristici. Dir\u00e0 l'allora Ministro della Difesa israeliano, Generale a riposo Shaul Mofaz: \"Lo Stato ebraico persister\u00e0 nella propria politica di \"liquidare i terroristi\", cio\u00e8 dei cosiddetti 'omicidi selettivi' e continuer\u00e0 a cercare di eliminare gli uomini pi\u00f9 pericolosi della rivolta palestinese\".\nParole di deplorazione per la sua uccisione sono state espresse dall'intera comunit\u00e0 internazionale. Il 25 marzo 2004 una mozione di condanna di Israele del Consiglio di sicurezza delle Nazioni Unite \u00e8 stata bloccata dal veto dei soli Stati Uniti governati da George W Bush.\nBiografia.\nY\u0101s\u012bn nacque verso la fine del 1937 nel villaggio di al-Jora, vicino all'attuale Ashkelon. Era circolata la notizia che all'et\u00e0 di dodici anni era diventato tetraplegico a causa di un incidente sportivo, ma foto che in et\u00e0 matura lo raffigurano all'inpiedi hanno smentito l'et\u00e0 della tetraplegia e di conseguenza ne \u00e8 stato reso ignoto il motivo.\nDurante la guerra arabo-israeliana del 1948 fu costretto a trasferirsi a Gaza. Studi\u00f2 all'Universit\u00e0 Al-Azhar del Cairo (Egitto). I suoi seguaci lo chiamavano \"shaykh\", sebbene non avesse effettivamente frequentato una vera e propria Madrasa, scuola coranica che avrebbe potuto conferirgli di diritto il titolo (tuttavia nel sentire comune il termine \u00e8 attribuito a qualsiasi personalit\u00e0 degna di rispetto).\nAder\u00ec al movimento dei Fratelli Musulmani durante il periodo di studi ad al-Azhar, che fu la culla del movimento votato all'islamismo e al nazionalismo arabo.\nFondatore di Ham\u0101s.\nNel 1987 fond\u00f2 Hamas, ala palestinese dei Fratelli Musulmani, sorta almeno inizialmente con scopi caritativi. Tuttavia non mancava di ripetere che \"\"la terra di Israele sar\u00e0 consacrata alle future generazioni musulmane fino al Giorno del Giudizio\", criticando anche la cosiddetta \"Road Map\" che, a suo parere, \"non equivale ad una pace vera e non pu\u00f2 sostituirsi al jih\u0101d e alla resistenza\".\nSospettato nel 1989 di aver ordinato l'uccisione di Palestinesi passati a collaborare con le forze di difesa israeliane, Y\u0101s\u012bn fu fatto arrestare e condannare al carcere a vita da Israele per il rapimento e l'uccisione di due soldati. Tuttavia, nel 1997 fu rilasciato in cambio della liberazione di due agenti del Mossad, prigionieri in Giordania, e responsabili del tentato assassinio di Khaled Mesh'al, uno dei leader storici di Hamas.\nFino alla sua morte.\nDopo il suo rilascio, Y\u0101s\u012bn assunse nuovamente la \"leadership\" di \u1e24am\u0101s, chiamando il popolo palestinese ad una rinnovata resistenza \"contro l'occupazione di Israele\" che prevedesse anche il ricorso ad attentati suicidi contro obiettivi civili e militari israeliani. Il suo motto \u00e8 anche la sua citazione pi\u00f9 conosciuta: \"Abbiamo scelto questa strada: finir\u00e0 con il martirio o la vittoria\"\".\nNelle varie fasi di trattative fra le autorit\u00e0 palestinesi ed Israele, Y\u0101s\u012bn \u00e8 stato pi\u00f9 volte posto agli arresti domiciliari ma poi sempre rilasciato, anche per la pressione a suo favore da parte dei suoi sostenitori.\nDichiaratamente nel mirino di Israele, almeno dal giugno 2003, era riuscito a sfuggire una volta alle bombe delle forze aeree israeliane che attaccarono, nel settembre dello stesso anno, un palazzo di Gaza nel quale si riteneva si trovasse. Y\u0101s\u012bn rimase leggermente ferito e ai giornalisti che lo intervistarono in ospedale disse che \"\"il tempo prover\u00e0 quanto l'atteggiamento criminale (di Israele) non riuscir\u00e0 ad eliminare \u1e24am\u0101s, i cui leader aspirano al martirio e non paventano la morte. Il \"jih\u0101d - aggiunse in quella circostanza - \"continuer\u00e0 fino alla vittoria o fino al martirio\"\".\nY\u0101s\u012bn non fece mai molto da allora per nascondersi o per cautelarsi da nuovi attentati. La sua residenza a Gaza \u00e8 stata visitata da diversi giornalisti ed egli stesso non ha rinunciato fino all'ultimo a recarsi quotidianamente - secondo una consolidata \"routine\" - in moschea a pregare. Venne colpito e ucciso il 22 marzo 2004 a Sabra. Mentre usciva dalla moschea, due elicotteri dell'esercito israeliano (coperti dal rumore di alcuni F-16 a volo radente) decollarono da un nascondiglio e con alcuni missili centrarono Y\u0101s\u012bn ed il gruppo di persone che era con lui."}
{"id": "15764", "revid": "71433", "url": "https://it.wikipedia.org/wiki?curid=15764", "title": "Murder party (gioco)", "text": " \nIl murder party nella sua forma ludica \u00e8 un gioco di ruolo di argomento \"giallo\", stile \"investigation story\".\nI partecipanti, sempre sotto la guida di un regista, interpretano una vicenda poliziesca. Uno di loro \u00e8 colpevole di un reato (ma il suo ruolo \u00e8 ignoto a tutti gli altri e lui dovr\u00e0 cercare di mantenerlo tale) e gli altri dovranno capire, nell'ambito dello svolgimento del gioco ed in base agli elementi in loro possesso dall'inizio o nel prosieguo del gioco, chi questi sia.\nIl gioco richiede l'esistenza di un copione strutturato (noto integralmente al solo regista), una discreta abilit\u00e0 interpretativa di tutti i partecipanti e la reciproca interattivit\u00e0.\nIl murder party nasce nei primi decenni del XX secolo nei paesi anglosassoni, ma si espande gradualmente in varie parti del mondo, privilegiando sempre i paesi a lingua inglese. Anche in Italia esistono organizzazioni che se ne occupano a livello hobbystico e/o professionale.\nNegli ultimi anni (dal 1980 circa) il murder party ha sviluppato anche una valenza di intrattenimento-spettacolo e cos\u00ec infatti viene molte volte oggi presentato. Semplicemente aggiungendo ai normali ingredienti (trama e pubblico giocante) attori e registi professionisti, scene e/o luoghi particolari, oggetti di scena, etc., naturalmente sempre nell'estrema interattivit\u00e0 dei partecipanti.\nCon gli anni novanta nascono quindi le \"Cene con delitto\" (versione breve svolta prevalentemente durante una cena a pi\u00f9 tavoli e convitati), i \"Weekend con delitto\" (versione pi\u00f9 ampia temporalmente, scenicamente, nonch\u00e9 come complessit\u00e0 che normalmente richiede due giorni consecutivi), i \"murder party teatrali\". Essenzialmente tutti spettacoli/intrattenimento ove in periodi pi\u00f9 o meno lunghi (dalle 3 ore alle 48) e con pubblici variabili come numero (dalle 20 alle 120-150 persone) si vivono eventi dinamici e criminosi, che portano il pubblico ad essere esposto e coinvolto in prima persona agli eventi. Si \u00e8 in equilibrio tra teatro, gioco e giallo deduttivo.\nIl successo di tali eventi porta ad un'ultima attuale (1999) applicazione dei murder party: il training scolastico o aziendale.\nNel training aziendale il murder party \u00e8 ispirazione e argomento, ma ovviamente sono coinvolte anche altre professionalit\u00e0 oltre agli attori, quali psicologi, etc.\nSono oramai molte comunque le aziende che promuovono per il loro personale addestramenti del genere sia negli USA (pi\u00f9 innovativi in questi argomenti) sia in Italia. Le finalit\u00e0 sono evidentemente quelle del \"team building\" e del \"problem solving\"."}
{"id": "15765", "revid": "1762097", "url": "https://it.wikipedia.org/wiki?curid=15765", "title": "Pane", "text": "Il pane \u00e8 un prodotto alimentare ottenuto dalla fermentazione, dalla formatura a cui segue una lievitazione, e successiva cottura in forno di un impasto a base di farina (normale o integrale), cereali e acqua, confezionato con diverse modalit\u00e0, arricchito e caratterizzato frequentemente da ingredienti che si differenziano seguendo le tradizioni locali.\nIl pane azzimo non \u00e8 lievitato e si presta alla conservazione per lunghi periodi. Il biscotto del marinaio, detto anche \"galletta\", \u00e8 diverso, e pure questo adatto a lunga conservazione (anche mesi) ed \u00e8 tipico della marineria a vela. Si tratta di un \"bis-cotto\", cio\u00e8 cotto due volte. Anche diversi pani regionali italiani sono azzimi ma \u00e8 diffuso specialmente in vari paesi medio-orientali, ed \u00e8 maggiormente prodotto senza aggiunta di sale.\nQuando ha forma di pane basso \u00e8 spesso usato come componente di piatti che prevedono la presenza di condimenti (tipici esempi di pane basso regionale italiano sono la pizza napoletana, la focaccia genovese e la piadina romagnola).\nStoria.\nIl pane pi\u00f9 antico di cui si abbia certezza risale circa al 12000 a.C. ed \u00e8 stato ritrovato in Giordania: veniva preparato macinando fra due pietre una miscela di cereali e mescolandola con acqua. L'impasto finale veniva cotto su una pietra rovente.\nIntorno al 3000 a.C. gli Egizi perfezionarono la lievitazione, con cui un impasto lasciato all'aria veniva cotto il giorno dopo; ne risultava un pane pi\u00f9 soffice e fragrante. Per gli Egizi il pane non era solo una fonte di cibo ma anche di ricchezza.\nGli Ebrei mangiano pane azzimo, \"Matzah\", in occasione della commemorazione dell'esodo dall'Egitto: l'uso del pane non lievitato \u00e8 simbolo dell'accingersi a intraprendere il viaggio, data la rapidit\u00e0 della preparazione e l'ottima possibilit\u00e0 di conservazione di tale tipo di pane.\nIn ricordo dell'Ultima Cena di Ges\u00f9 il pane azzimo, sotto forma di ostie, viene utilizzato nell'Eucaristia da alcune confessioni cristiane (cattolici di rito latino, luterani), mentre altre Chiese (riformate, ortodosse, etc.) utilizzano pane lievitato.\nDall'Egitto l'arte della panificazione pass\u00f2 in Grecia. I greci divennero ottimi panificatori, ne producevano pi\u00f9 di 70 qualit\u00e0. Aggiunsero alle ricette di base ingredienti come: latte, olio, formaggio, erbe aromatiche e miele. Furono anche i primi a preparare il pane di notte.\nUn tempo nelle campagne ogni famiglia o gruppo di famiglie faceva il pane in casa.\nIl pane nel mondo.\nEuropa.\nIl pane di frumento \u00e8 il pane dei paesi occidentali, quindi dell'Europa temperata e della relativa diffusione etnica verso le Americhe delle popolazioni di origine europea.\n\u00c8 la pi\u00f9 importante fonte di carboidrati della dieta.\nHa un posto fondamentale nella tradizione mediterranea come componente primario dell'alimentazione, al punto che il termine stesso pu\u00f2 diventare sinonimo di \"cibo\" o di \"nutrimento\", non necessariamente fisico. Nella cucina pi\u00f9 antica si usava il termine \"cumpanaticum\" (oggi companatico) per indicare ogni preparazione che poteva accompagnarsi al pane, sottolineando il suo ruolo fondamentale.\nNei paesi freddi nord europei \u00e8 spesso diffuso il pane di segale, cereale molto pi\u00f9 resistente del frumento al freddo e soprattutto adatto a estati brevi; il pane di segale ha sapore pi\u00f9 grezzo del pane di frumento, ma \u00e8 molto ricco di proteine. La vulnerabilit\u00e0 della segale alla segale cornuta \u00e8 una delle cause del fuoco di sant'Antonio.\nConsumo del pane.\nLa riorganizzazione della filiera alimentare, la costituzione di grandi sistemi distributivi dominanti e l'eliminazione degli anelli distributivi intermedi, risultano un modo potenziale per contenere i prezzi al consumo, ma la adozione di grandi sistemi integrati e dominanti rende per\u00f2 maggiormente possibile la istituzione di cartelli di monopolio che sottraggono al consumatore il controllo del mercato, e quindi ogni influenza virtuosa a sostenere la qualit\u00e0, e anche a contenere i prezzi.\nCommercializzazione in Italia.\nIn Italia la legge ne stabilisce chiaramente le caratteristiche e le eventuali denominazioni con il decreto del presidente della Repubblica n. 502 del 30 novembre 1998 che modifica la legge n. 580 del 4 luglio 1967. Tale decreto prevede, fra le altre cose, IVA al 4% per il pane normale e quello speciale prodotto con l'aggiunta di burro, olio d'oliva, strutto, latte, zibibbo, uve passe, fichi.\nCon altri ingredienti, IVA al 10%. L'umidit\u00e0 del pane destinato al commercio secondo la legge italiana l'art. 16 della Legge 04.07.1967 n. 580 (cos\u00ec modificato dall'art. 22, comma 2, del D.Lgs. 27.01.1992, n. 109) dice: Il contenuto in acqua del pane a cottura completa qualunque sia il tipo di sfarinato impiegato nella produzione del medesimo, con la sola eccezione del pane prodotto con farina integrale, per il quale \u00e8 consentito un aumento del 2 per cento, \u00e8 stabilito in base alla pezzatura:\nPer le pezzature di peso intermedio, tra quelle sopra indicate, il contenuto massimo in acqua \u00e8 quello che risulta dalla interpolazione fra i due valori limite.\nLe caratteristiche analitiche del pane devono identificarsi coi tipi di farina con i quali il pane \u00e8 stato prodotto. \u00c8 tollerata una maggiorazione di 0,05 sul contenuto in ceneri, rispetto a quello degli sfarinati impiegati nella produzione del pane.\nSino al 2006 le aperture di nuovi impianti (panifici) per la produzione del pane erano regolate dalle camera di commercio che rilasciavano una licenza di esercizio. Col Decreto Bersani l'impianto di un nuovo panificio, il trasferimento o la trasformazione di panifici esistenti sono soggetti a una \"Dichiarazione di inizio attivit\u00e0\".\nIl pane \u00e8 uno degli alimenti, insieme al caff\u00e8 sui quali esiste il maggiore margine di guadagno.\nAmerica.\nIn America l'alimentazione corrispondente da carboidrati di base, prima della conquista europea, era data soprattutto dal granturco o mais (\"Zea mays\"), in variet\u00e0 e preparazioni ad alta capacit\u00e0 nutritiva; nelle zone di montagna era ed \u00e8 presente la Quinoa (\"Chenopodium quinoa\"), (pur questa non essendo a rigore un cereale).\nAltri alimenti americani ricchi di carboidrati ma diversi dai cereali quindi sostanzialmente inadatti alla preparazione del pane erano (e ancora sono) quelli derivati dalla patata, dall'Ulluco e dall'Oxa (od Oca). La citazione \u00e8 dovuta dato che l'uso di tali ultimi alimenti \u00e8 del tutto sostitutiva al pane, rende quindi inutile l'alimentazione a base di pane.\nAfrica.\nIn Africa e nelle zone calde del sud-ovest asiatico (paesi arabi) spesso \u00e8 usato il pane di miglio o di sesamo, in precise localit\u00e0 africane \u00e8 presente il pane di Teff.\nL'uso di tali cereali \u00e8 giustificato dal fatto che in quelle regioni si trovano le loro condizioni ottimali di coltivazione.\nAsia.\nNel Sud-est asiatico e in India, Corea, Cina, e Giappone esiste l'uso di fare \"il pane\" (o meglio derivati ricchi di carboidrati pi\u00f9 o meno analoghi al pane) con il riso, anche in questo caso per precisi motivi climatici che inducono la coltivazione di questo cereale.\nNel continente asiatico si incontrano pani in forme e contenuto diversi, di forma piatta o di panetti solidi compatti o cremosi o gelatinosi, lievitati o non lievitati, ovvero fermentati da batteri acidificanti o trasformati da miceti.\nLe fermentazioni sono spesso complesse, sorrette da sostanze aggiunte (erbe, fermenti, semi, legumi, proteine da carni o pesce) sulla base di ricette tradizionali gelosamente conservate; le fermentazioni (diversamente dalla lievitazione) hanno una maggiore funzione di arricchimento nutritivo o organolettico, oppure di passaggio di componenti nutritivi importanti (come i derivati di carni o pesce) in un cibo di notevole conservabilit\u00e0 (spesso le fermentazioni acide sono ottimi conservanti).\nQuesto \u00e8 molto importante in luoghi e situazioni dove i nutrimenti pregiati possono essere molto rari, o non sempre disponibili, e i sistemi di conservazione molto preziosi in ambienti difficili.\nIl pane quindi diventa solo una base di partenza di un prodotto spesso molto pi\u00f9 complesso.\nUn elemento importantissimo, e a oggi non ancora valorizzato, \u00e8 l'esame critico dei rendimenti (definibili \"notevoli\") delle sole trasformazioni, la batterica o la micetica (e non la saccaromicetica) in termini di arricchimento (aumento) in vitamine e proteine, partendo sostanzialmente da semplici carboidrati.\nTecniche di preparazione.\nNon esiste un metodo unico per la preparazione del pane.\nVengono riconosciuti tre principali metodi: diretto, semidiretto e indiretto.\nI vantaggi del metodo indiretto sono:\nGli svantaggi sono:\nProcessi della produzione.\nI processi principali della produzione del pane sono:\nLe ricette.\nLe ricette pi\u00f9 diffuse prevedono pressappoco l'impiego di due parti di farina di frumento e una di acqua, in parte freschi e in parte provenienti da un impasto precedente (lievito naturale o cosiddetta \"pasta madre\"); ne esistono tuttavia innumerevoli varianti in base al tipo di farine usate in aggiunta, oppure in sostituzione, di quella di frumento (ad esempio di mais o segale, ma anche derivata da legumi come la soia), oppure ancora per tipo di condimenti.\nQuasi sempre al preparato per il pane viene aggiunto del sale durante la stessa fase di preparazione, eccetto alcuni tipi prodotti in Toscana, nelle Marche e in Umbria (notoriamente privi di questo condimento).\nUgualmente possono essere aggiunti anche olio, burro, strutto e altri grassi.\nInoltre in tempi recenti \u00e8 sempre pi\u00f9 diffusa l'abitudine di sostituire il lievito naturale con il lievito di birra che permette una lavorazione e una lievitazione pi\u00f9 rapida.\nUna volta preparato l'impasto, il pane veniva avvolto in un panno e lasciato lievitare per due o tre giorni in un posto fresco e asciutto. Con la stessa modalit\u00e0 avveniva per alcune settimane la conservazione del pane morbido appena sfornato.\nNumerosi i tipi di pane riconosciuti in Italia come Prodotti agroalimentari tradizionali, o con D.O.P. o I.G.P.\nValori nutritivi.\nIl pane, la pasta e il riso sono alimenti ricchi di zuccheri (o carboidrati) complessi; in una dieta equilibrata i carboidrati dovrebbero fornire il 50-55% delle calorie. Il pane come tutti gli alimenti presi singolarmente non \u00e8 un alimento completo; \u00e8 comunque ricco di fibre, in particolare quello integrale.\nPane rituale.\nOltre che come alimento, nel corso della storia il pane ha acquisito anche funzioni rituali, per festeggiare momenti particolari della vita, sia religiosa che civile. Sono numerose le tradizioni dei pani rituali e delle feste, conservatesi nel tempo, in tutta Italia. In Sardegna, questa tradizione \u00e8 ancora viva e sentita.\nA Borore, piccolo comune della Sardegna Centrale \u00e8 ospitato, dal 2006, il \"Museo del Pane Rituale\", che raccoglie una selezione di pani tradizionali e pani delle feste di vari paesi della Sardegna. Nel Museo vengono svolte le attivit\u00e0 di laboratorio della panificazione tradizionale e artistica e per visitatori sono possibili le attivit\u00e0 di laboratorio della panificazione con la realizzazione dei pani artistici e rituali. Il Museo, inoltre, ospita annualmente il concorso di panificazione artistica \"sa coccoi pintada\". Al suo interno, la visita parte con la presentazione della trasformazione del grano in farina, per passare alla sala degli strumenti da lavoro (dove sono presenti attrezzi per il lavoro dei campi e attrezzi per la lavorazione domestica del grano, della farina e del pane), alla presentazione di alcuni attrezzi di lavorazione della farina e pannelli descrittivi di alcune fasi di lavorazione del pane. Infine si passa alla sala dei pani quotidiani.\nTra le esposizioni dei pani rituali, di particolare interesse sono:\nPane dolce.\nNel mondo esistono molte variet\u00e0 di pani dolci preparati con ingredienti che spaziano dal burro, alle uova e alla frutta secca. Solitamente hanno una consistenza morbida e, a differenza dei pani classici, che fungono da contorno, vengono consumati come piatto a s\u00e9 stante. Fra i pi\u00f9 celebri esempi di pani dolci consumati in Europa vi sono il \"muffin\" britannico, con gocce di cioccolato e a volte ripieni di frutta, il \"croissant\" francese, il \"rosc\u00f3n de Reyes\" spagnolo, a forma di ciambella e guarnito con frutta candita, il Chelsea bun a Londra, mentre in Italia sono particolarmente celebri il panettone, il pandoro, e la colomba pasquale, divenuti dei classici delle festivit\u00e0 cristiane della Penisola."}
{"id": "15766", "revid": "729019", "url": "https://it.wikipedia.org/wiki?curid=15766", "title": "Frazionamento azionario", "text": "Il frazionamento azionario (in inglese \"stock split\"), consiste nel frazionamento del capitale sociale con la conseguente sostituzione da parte dell'impresa delle proprie azioni con altre di valore nominale inferiore, senza aumento di capitale. Ogni azionista avr\u00e0, senza dover sborsare alcuna cifra, un maggior numero di nuove azioni, ciascuna di valore nominale inferiore alle vecchie azioni."}
{"id": "15767", "revid": "171091", "url": "https://it.wikipedia.org/wiki?curid=15767", "title": "Provincia di Aosta", "text": "La provincia di Aosta (\"province d'Aoste\" in francese) \u00e8 stata una provincia italiana del Piemonte, esistita dal 1927 al 1945. Nel 1946 la parte che formava il territorio storico della Valle d'Aosta fu trasformata nella \"Circoscrizione autonoma Valle d'Aosta\", che con l'entrata in vigore della Costituzione nel 1948 assunse il nome di Regione Autonoma Valle d'Aosta.\nStoria.\nLa provincia di Aosta fu costituita con il regio decreto n. 1 del 2 gennaio 1927, con il quale si riformarono numerose circoscrizioni provinciali. La nuova provincia comprendeva i comuni dei soppressi circondari di Aosta e di Ivrea, gi\u00e0 appartenenti alla provincia di Torino. Tale decisione suscit\u00f2 ben presto un grande malcontento nella popolazione canavesana, che consider\u00f2 sempre un grave affronto del regime alla propria \"italianit\u00e0\" l'essere inglobata in una provincia \"artificiale\" e \"franciosante\" con, per giunta, capoluogo Aosta. \u00c8 tuttavia da notarsi che tale estensione corrispondeva a quella dei due precedenti storici dell'ente, la divisione di Aosta del Regno di Sardegna e il dipartimento della Dora di et\u00e0 napoleonica.\nEssendo stata creata in epoca fascista, la provincia di Aosta non ebbe mai un Consiglio provinciale, n\u00e9 vi si tennero mai elezioni. L'amministrazione provinciale era retta da una diarchia, composta da un lato dal prefetto cui facevano capo le funzioni decentrate statali, e dall'altro lato dal preside che si occupava dell'ente provinciale in s\u00e9. Questo dualismo fu visto da Benito Mussolini come uno dei motivi della crisi del regime, tanto che durante la Repubblica Sociale decise di superarlo innalzando il prefetto alla carica suprema di Capo della Provincia. Nella primavera del 1945 la provincia cadde sotto l'occupazione della Francia, che non fece mistero dei suoi progetti annessionistici. Per sbloccare la situazione intervenne personalmente il presidente statunitense Harry Truman che ordin\u00f2 perentoriamente il ritiro al generale De Gaulle, mentre a Roma la soppressione della vecchia Provincia di Aosta fu decisa dal decreto legge luogotenenziale 7 settembre 1945 n. 545. Tale legge fu sottoposta alla clausola sospensiva del termine dell'AMGOT e del ritorno della provincia sotto la piena sovranit\u00e0 italiana, condizione che si verific\u00f2 allo scoccare della mezzanotte del 31 dicembre dello stesso anno.\nLa \"circoscrizione autonoma Valle d'Aosta\", che comprendeva esclusivamente 46 comuni valdostani (oggi 74) e assumeva le funzioni provinciali in quanto non incompatibili col dettato dell'autonomia, con legge costituzionale 26 febbraio 1948 n. 4 divenne regione autonoma a statuto speciale."}
{"id": "15768", "revid": "13388", "url": "https://it.wikipedia.org/wiki?curid=15768", "title": "Dietologia", "text": ""}
{"id": "15769", "revid": "1978018", "url": "https://it.wikipedia.org/wiki?curid=15769", "title": "Obbligazione zero-coupon", "text": "Un'obbligazione zero-coupon (nota anche come \"Zero-Coupon Bond\", abbreviato ZCB) \u00e8 un'obbligazione il cui rendimento \u00e8 calcolato come differenza tra la somma che il sottoscrittore riceve alla scadenza e la somma che versa al momento della sottoscrizione. \nIl nome deriva dal non pagamento di interessi (cio\u00e8 niente cedole, inglese: coupon). \nIl rendimento (lordo/netto) \u00e8 pari a formula_1 \ndove SR \u00e8 la somma rimborsata (lordo/netto) al sottoscrittore e SV \u00e8 la somma versata dal sottoscrittore.\nIl rendimento netto \u00e8 pari a formula_2 dove p \u00e8 il prezzo di acquisto e t \u00e8 la ritenuta fiscale (ad esempio il 26%).\nL'esempio tipico di un titolo zero-coupon \u00e8, in Italia, il Buono ordinario del tesoro (BOT).\nQuando le obbligazioni avevano forma cartacea, il pagamento degli interessi avveniva dietro consegna di un tagliando, staccato dall'obbligazione. Nel caso delle obbligazioni zero-coupon tale tagliando non esisteva. Di qui il termine \"zero-coupon\".\nAnche se non esiste un limite alla durata di tale tipo di obbligazioni, di solito esse vengono usate quando la durata \u00e8 pari o superiore all'anno. Questo perch\u00e9 in caso di obbligazioni di durata superiore all'anno il sottoscrittore rinuncia al periodico incasso degli interessi maturati nel periodo precedente, potendo incassare il capitale versato e gli interessi maturati (sotto forma di guadagno in conto capitale) solo alla scadenza dell'obbligazione. \nGli zero coupon da 3 a 24 mesi sono tipicamente emessi da emittenti statali (vedasi BOT e CTZ); quelli a durata superiore, decennale o anche trentennale, sono invece prerogativa di organismi sovranazionali (per es. BEI) o banche d'affari di levatura mondiale.\nIl meccanismo di emissione prevede quindi che a fronte di un valore nominale pari a 100, il sottoscrittore dell'obbligazione versi all'emittente una somma inferiore a 100 (supponiamo ad esempio 97) incassando, alla scadenza, 100. In questo esempio il rendimento \u00e8 quindi pari a 3/97 (3,09%) poich\u00e9 il sottoscrittore ha effettivamente versato solo 97, pur trovandosi in mano un titolo dal valore di 100. In Italia \u00e8 sottoposta ad una tassazione fiscale del 12,5%, per i titoli emessi dallo Stato Italiano e Stati esteri presenti in una \"white list\"(nell'esempio: 3,09%*0,875 = 2,70375% netto), e del 26% per tutti gli altri emittenti, al pari di altri prodotti finanziari (come i pronti contro termine)."}
{"id": "15770", "revid": "958185", "url": "https://it.wikipedia.org/wiki?curid=15770", "title": "Titolo spazzatura", "text": "Titolo spazzatura o junk bond, in inglese, \u00e8 un titolo obbligazionario dal rendimento elevato, ma caratterizzato da un alto rischio per l'investitore. Tale tipo di titoli, assai diffusa nei primi anni ottanta negli USA, viene emessa da societ\u00e0 disposte, pur di ottenere denaro, a pagare tassi di interesse elevati. \nL'elevato indebitamento della societ\u00e0 emittente comporta una elevata probabilit\u00e0 di fallimento della stessa. Il risparmiatore rischia quindi di perdere, in tutto o in parte, il capitale versato.\nI titoli spazzatura, cosiddetti \"junk bonds\", sono normalmente obbligazioni emesse da societ\u00e0 che possiedono rating di livello speculativo, ossia inferiore alla tripla B."}
{"id": "15771", "revid": "287204", "url": "https://it.wikipedia.org/wiki?curid=15771", "title": "Obbligazione convertibile", "text": "Unobbligazione convertibile \u00e8 un'obbligazione il cui rimborso pu\u00f2 avvenire, a discrezione del sottoscrittore, attraverso la consegna di titoli di altra specie e di uguale valore.\nUn'obbligazione convertibile in azioni, per esempio, implica che il sottoscrittore dell'obbligazione possa decidere di ricevere, alla scadenza del prestito obbligazionario, azioni della societ\u00e0 emittente o di altra societ\u00e0 anzich\u00e9 denaro. La convertibilit\u00e0 delle obbligazioni consente ai loro possessori di partecipare quindi all`incremento del prezzo dell`azione. Il tasso di conversione obbligazione/azione sar\u00e0 tale che il prezzo delle azioni dovr\u00e0 aumentare in modo notevole prima che tale conversione possa avvenire convenientemente.\nL'emissione di questa tipologia di obbligazioni \u00e8 un modo che l'azienda ha per evitare di trasmettere segnali negativi al mercato, poich\u00e9 questa operazione lascia sottintendere che il management si aspetta buone performance aziendali in futuro e un incremento del prezzo dell`azione.\nLa conversione obbligazionaria pu\u00f2 avvenire secondo due modalit\u00e0: diretta e indiretta.\nLa modalit\u00e0 diretta prevede semplicemente la conversione da parte dell`obbligazionista delle proprie obbligazioni ad un rapporto prefissato in azioni della societ\u00e0 emittente. La conversione indiretta prevede invece la conversione in azioni di una societ\u00e0 diversa da quella emittente le obbligazioni.\nGeneralmente la conversione viene sospesa in particolari periodi dell`anno, ovvero in occasione di particolari eventi societari quali la distribuzione dei dividendi o l'approvazione del bilancio.\nLe obbligazioni convertibili presentano una serie di vantaggi rispetto ai comuni investimenti obbligazionari o azionari. In primis occorre ricordare la priorit\u00e0 di rimborso di questa tipologia di titoli rispetto alle azioni in caso di fallimento societario. In secondo luogo, la natura obbligazionaria permette di risultare parzialmente protetti dai ribassi delle azioni sottostanti al titolo (sostenendo solo ribassi del valore delle obbligazioni convertibili rese meno appetibili dalla fase ribassista delle azioni). In caso di rialzo delle azioni \u00e8 possibile trarre vantaggio dalla situazione esercitando il diritto di conversione o vendendo direttamente l'obbligazione convertibile ad un prezzo pi\u00f9 alto di quello di acquisto. Lo svantaggio principale si origina in presenza di ribassi contemporanei del mercato obbligazionario e di quello azionario, che rendono svantaggiosa la conversione in azioni del titolo e nel contempo assicurano rendimenti inferiori a quelli ottenibili nello stesso momento da un'obbligazione ordinaria.\nLa legge italiana permette in questa forma l'emissione di azioni \"sotto la pari\": in sede di conversione dell'obbligazione in azioni, si applica il rapporto di concambio obbligazione-azione determinato dall'organo amministrativo e dall'advisor. Il \"prezzo\" dell'azione pu\u00f2 essere inferiore al valore nominale di quest'ultima, ed il disaggio \u00e8 la differenza lucrata dall'obbligazionista fra quanto versato e quanto rimborsato.\nL'amministratore delle societ\u00e0 di capitali necessita di una delibera dell'assemblea degli azionisti relativamente all'ammontare delle nuove azioni da emettere e al periodo massimo di conversione, in base alle richieste degli obbligazionisti nel semestre precedente.\nSpetta all'amministratore comunicare al Registro delle Imprese l'aumento del capitale sociale nominale derivante dalla conversione.\nLa prezzatura delle obbligazioni convertibili pu\u00f2 avvenire tramite uno dei seguenti methodi: il modello binomiale, il metodo delle differenze finite, il metodo Monte Carlo."}
{"id": "15774", "revid": "287204", "url": "https://it.wikipedia.org/wiki?curid=15774", "title": "Adromischus", "text": "Adromischus \u00e8 un genere di piante succulente appartenente alla famiglia Crassulaceae, originario di Sudafrica e Namibia.\nL'epiteto \"Adromischus\" deriva dal greco \"adros\" (abbondante) e \"misch\u00f2is\" (stelo).\nDescrizione.\nSono piante succulente nane che crescono a cespi, le foglie sono molto carnose e possono assumere forma rotonda, cuneata o piatta; esposte al sole prendono una colorazione screziata. I fiori spuntano al centro della pianta sotto forma di spiga.\nTassonomia.\nIl genere \"Adromischus\" \u00e8 composto dalle seguenti 29 specie:\nColtivazione.\n\"Adromischus\" richiede un terreno molto poroso composto da terra, sabbia e ghiaia in modo che la pianta possa godere di un ottimo drenaggio dato che il maggior pericolo di questa pianta \u00e8 il marciume. La sua esposizione dovr\u00e0 essere di pieno sole con annaffiature regolari. In inverno la temperatura non dovr\u00e0 essere inferiore ai 5-7\u00a0\u00b0C e le annaffiature andranno regolate a seconda della specie, dato che le Adromischus sono distribuite nel Sud-Africa sia in regioni a piovosit\u00e0 estiva sia molte in regioni a piovosit\u00e0 invernale, ma anche con periodi di piovosit\u00e0 in mezze stagioni (primavera e autunno) o tutto l'anno, questo fatto implica da parte del coltivatore appassionato l'informarsi del luogo di provenienza della specie.\nLa loro moltiplicazione avviene per talea staccando semplicemente una delle foglie carnose, assicurandosi che venga tolta fin dalla base dell'attaccatura col fusto, che verr\u00e0 messa a radicare in un letto di sabbia asciutta, senza interrare, a volte le foglie pi\u00f9 vecchie si staccano spontaneamente e radicano senza che noi facciamo niente, quando avranno iniziato a radicare verranno leggermente annaffiate, da seme la moltiplicazione \u00e8 molto pi\u00f9 lenta, alcune specie il primo anno non raggiungono che pochi mm (2 o 3) e sembrano delle piccolissime palline verdi."}
{"id": "15776", "revid": "149485", "url": "https://it.wikipedia.org/wiki?curid=15776", "title": "Nord America", "text": ""}
{"id": "15778", "revid": "287204", "url": "https://it.wikipedia.org/wiki?curid=15778", "title": "Aeonium", "text": "Aeonium \u00e8 un genere di piante succulente appartenente alla famiglia delle Crassulacee, autoctono delle Isole Canarie e dell'Africa, ma introdotto in un areale ben pi\u00f9 ampio, che include parte dell'Italia meridionale.\nIl nome del genere deriva dal greco \"ai\u00f2nios\" (immortale), poich\u00e9 utilizzando le riserve delle foglie succulente superano lunghi periodi di dormienza, coincidente con i momenti di siccit\u00e0. \nSono piante prevalentemente erbacee perenni o piccoli arbusti con\nsteli legnosi alla base. \nAlcune specie biennali o monocarpiche.\nFormano rosette simmetriche, compatte all\u2019apice di\nrami pi\u00f9 o meno lunghi. Le foglie sono alterne, disposte in rosette embricate.\nColtivazione.\nLa coltivazione di queste piante richiede un terreno molto drenante composto di terra concimata e sabbia. L'esposizione dovr\u00e0 essere assolata per permettere la compattezza, l'ispessimento e una bella colorazione delle foglie che si presentano raggruppate sotto forma di rosetta; le annaffiature dovranno essere regolari e solo quando il terreno si presenta asciutto.\nNel periodo invernale la pianta sopporta anche le basse temperature purch\u00e9 sia tenuta al riparo dal gelo. La moltiplicazione avviene per talea avendo cura che venga messa a radicare quando la parte tagliata sia ben asciutta."}
{"id": "15779", "revid": "48344", "url": "https://it.wikipedia.org/wiki?curid=15779", "title": "Sud America", "text": ""}
{"id": "15782", "revid": "9", "url": "https://it.wikipedia.org/wiki?curid=15782", "title": "Stock split", "text": ""}
{"id": "15784", "revid": "9", "url": "https://it.wikipedia.org/wiki?curid=15784", "title": "PE Ratio", "text": ""}
