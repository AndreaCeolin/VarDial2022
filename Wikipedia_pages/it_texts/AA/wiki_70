{"id": "28948", "revid": "1534111", "url": "https://it.wikipedia.org/wiki?curid=28948", "title": "Capriano del Colle", "text": "Capriano del Colle (\"Cavre\u00e0\" in dialetto bresciano) \u00e8 un comune italiano di abitanti della provincia di Brescia in Lombardia. Tra il 1927 e il 1957 ebbe il nome di Capriano Azzano in quanto nello stesso periodo inglob\u00f2 il comune di Azzano Mella.\nComprende le pendici orientali del Monte Netto, zona di produzione della DOC Capriano del Colle e protetto dal parco regionale omonimo.\nGeografia fisica.\nL'abitato principale e la frazione di Fenili Belasi sorgono alle pendici del Monte Netto, detto anche \"Colle di Capriano\", il quale si tratta di un isolato terrazzo argilloso rossastro che si eleva per 15-35 metri dalla pianura circostante.\nIl territorio in pianura \u00e8 bagnato dal fiume Mella, il cui corso funge da confine coi vicino comuni di Castel Mella, Azzano Mella e Dello. La localit\u00e0 Fenili Belasi \u00e8 inoltre attraversato dal \"Garzetta\", ramo orientale del torrente Garza.\nOrigini del nome.\nSecondo quanto riportato da Mazza (1986), il toponimo potrebbe derivare dal personale latino \"Caprius\" o \"Caprilius\". Avanza inoltre l'ipotesi che il termine possa aver avuto origine dal latino \"cavra\", se si considera che l'altura del Monte Netto fu per molti secoli un terreno utilizzato come pascolo per le capre.\nStoria.\nEpoca medievale e veneta.\nSecondo Mazza (1986) il paese ha origini medievali: esso si form\u00f2 attorno ad un castello, posto sulle pendici occidentali del Monte Netto, e ad una cappella dedicata a San Michele, la quale era una diaconia dipendente dalla pieve di Azzano Mella.\nSecondo gli studi di Sandro Guerrini riportati sempre da Mazza (1986), a Capriano furono presenti in tempi diversi due castelli. Quello vecchio fu sede dei Confalonieri, feudatari vescovili della Pieve di Azzano, nonch\u00e9 capi dell'esercito vescovile, carica che li rese una delle famiglie pi\u00f9 potenti nella corte del Vescovo-conte bresciano. Presso le localit\u00e0 di Movico e di Torricello furono presenti altri castelli.\nNel XII secolo, la diaconia di San Michele entr\u00f2 a far parte del capitolo della Cattedrale bresciana, come attestato da coeve bolle papali. Il capitolo ebbe il diritto di nominare un sacerdote o un chierico per la cura delle anime; tuttavia fino alla prima met\u00e0 del Cinquecento il titolare non abit\u00f2 in paese.\nLa presenza di un Comune \u00e8 dimostrata dall'Estimo Visconteo del 1385 che lo inseriva nella quadra detta di Capriano con Mairano. L'istituto possedeva un vasto territorio, ma era molto povero tanto che fu privo di dipendenti, ad eccezione del massaro.\nNel 1427, il paese entr\u00f2 a far parte della Repubblica di Venezia, come il resto del territorio bresciano. Fu assegnato alla quadra di Bagnolo a cui appartenne fino al 1797. Nel 1483 fu occupato brevemente dagli Sforza.\nSecondo quanto riportato dal Da Lezze nel suo \"Catastico bresciano\" (1610), la cappella di San Michele risulta gi\u00e0 eretta a Parrocchia: nei secoli precedenti aveva anche inglobato la diaconia dedicata San Lorenzo e le cappelle di Fenili Belasi e Pontegatello. Nel 1675, la fabbrica fu completamente ricostruita sulla base di un progetto steso dall'architetto Groppi.\nEpoca napoleonica e asburgica.\nNel marzo 1797, il comune entr\u00f2 a far parte della Repubblica bresciana. Nel maggio fu assegnato al \"Cantone di Garza occidentale\" e in tale contesto rimase quando l'effimera repubblica conflu\u00ec nel Dipartimento del Mella della Cisalpina. Nel maggio dell'anno seguente fu inquadrato nel \"Distretto del Monte\" di cui fu anche capoluogo. Nell'ottobre successivo fu poi inserito nel \"Distretto del Garza occidentale\" con la denominazione di \"Capriano e Pontegatello\".\nDopo la parentesi dell'invasione austro-russa (1799), il comune ritorn\u00f2 alla Cisalpina. Nel maggio 1801, la repubblica napoleonica procedette ad una nuova riorganizzazione: il comune fu assegnato al \"Distretto III di Verola Alghisi\".\nIn tale contesto rimase sotto la Repubblica Italiana. Con la riorganizzazione del napoleonico regno d'Italia (giugno 1805) si modificarono anche i confini del territorio comunale: Pontegatello fu assegnato ad Azzano, mentre Capriano ottenne in cambio la frazione di Movico, in precedenza assegnata al comune di Corticelle. Con Decreto 8 giugno 1805, il comune di \"Capriano con Movico\" fu quindi inglobato all'interno del \"Cantone III di Brescia\", a sua volta appartenente al Distretto I, con capoluogo omonimo, del \"Dipartimento del Mella\". Fu inoltre categorizzato all'interno della Terza Classe.\nNel 1810, il comune ricevette i territori dei soppressi comuni di \"Azzano con Pontegatello\" e di \"Corticelle\". La denominazione fu convertita nel pi\u00f9 semplice \"Capriano\". La nuova municipalit\u00e0 fu quindi assegnata al \"Cantone II di Brescia\" del Distretto I, con capoluogo omonimo, del Dipartimento del Mella.\nCon la caduta di Napoleone, il Congresso di Vienna (1814-1815) assegn\u00f2 il territorio bresciano al Regno Lombardo-Veneto, a sua volta dipendente dall'Impero austriaco degli Asburgo. Privato dei territori di Azzano con Pontegatello e Corticelle, ritornati autonomi, a seguito della notificazione del 1816 fu inserito nel \"Distretto III di Bagnolo\" appartenente alla Provincia di Brescia.\nNel 1847 Santa Maria Crocefissa di Rosa istitu\u00ec l'oratorio femminile.\nDopo l'Unit\u00e0 d'Italia.\nA seguito degli eventi della Seconda guerra di indipendenza italiana (1859), il territorio bresciano entr\u00f2 a far parte del Regno di Sardegna (dal 1861 Regno d'Italia). Secondo il Decreto Rattazzi, il comune di Capriano fu assegnato al mandamento V di Bagnolo appartenente al circondario I di Brescia dell'omonima provincia. Nel 1862, con Regio Decreto 5 ottobre 1862, n. 879, il toponimo fu trasformato in \"Capriano del Colle\" allo scopo di essere distinto da altre municipalit\u00e0 omonime.\nCon , il vicino comune di Azzano Mella fu soppresso e il suo territorio fu incorporato in quello di Capriano. Contestualmente la denominazione della municipalit\u00e0 fu cambiata in \"Capriano Azzano\". Nel 1957, fu effettuata l'operazione contraria, per la quale fu restituita ad Azzano l'autonomia.\nSociet\u00e0.\nLingua e dialetto.\nNel territorio di Capriano del Colle, accanto all'italiano, \u00e8 parlata la lingua lombarda prevalentemente nella sua variante di dialetto bresciano.\nGeografia antropica.\nOltre all'abitato sede comunale, Capriano del Colle possiede una frazione, Fenili Belasi, e diverse localit\u00e0 e cascine.\nFenili Belasi.\nFrazione che sorge lungo la strada provinciale IX detta \"Quinzanese\" alle pendici occidentali del Monte Netto.\nIn epoca veneta fu \"terra esente\" e quindi feudo. Probabilmente fu retto brevemente in comune nel Seicento, dato che fu presente nell'Elenco dei comuni del Territorio di Brescia redatto nel 1679, ma non in quello edito nel 1766.\nMovico.\nDa \"Maconis Vicus\" \u00e8 una localit\u00e0 posta sulla riva sinistra del Mella, lungo la strada provinciale che collega Quinzanello a Bagnolo Mella.\nSecondo Paolo Guerrini (1955) fu una corte di origine romana, posseduta dal Monastero di Santa Giulia a cavallo dell'anno Mille.\nIn epoca veneta fu comune autonomo, assegnato prima alla quadra di Bagnolo e poi a quella di Mairano. Stando all'Elenco dei comuni del Territorio di Brescia del 1679, la municipalit\u00e0 fu poi associata a Corticelle cui rimase legata fino al 1805, quando con la Legge 8 giugno 1805 il territorio fu assegnato a Capriano per istituire il comune di \"Capriano con Movico\".\nTorricello.\nLocalit\u00e0 posta a settentrione di Movico, a cui storicamente appartenne quando quest'ultima si resse in municipalit\u00e0 autonoma. Ad essa appartengono vari cascinali come la cascina omonima, la \"Stallotto\", la \"Bargnanina\", la \"Bona\" e la \"Tre Camini\"."}
{"id": "28951", "revid": "580", "url": "https://it.wikipedia.org/wiki?curid=28951", "title": "Castegnato", "text": "Castegnato (\"Castign\u00e0t\" in dialetto bresciano) \u00e8 un comune italiano di abitanti della provincia di Brescia in Lombardia.\nGeografia fisica.\nCastegnato si trova nella parte meridionale della Franciacorta in un contesto sostanzialmente pianeggiante. Dista otto chilometri dal capoluogo di provincia. Si estende su una superficie di 9,17\u00a0km\u00b2 e si trova a un'altezza di 143 m s.l.m. circa.\nDal punto di vista idrografico, il territorio comunale viene attraversato ad est dal torrente Gandovere e ad ovest dal canale della Seriola Nuova di Chiari che per un certo tratto del suo percorso funge da linea di confine con il comune di Rodengo Saiano.\nSul suo territorio sono presenti due rilievi collinari, Il Colle Lazzaretto, 145 m s.l.m., dove in via Molino \u00e8 presente una salita con pendenza max. del 3%, e il Colle Sella, sul confine fra Ospitaletto e Castegnato. \u00c8 alto 158 m s.l.m. e su esso \u00e8 presente un parco naturale di 4 ettari, Bosco Sella, ormai in disuso.\nStoria.\n\u00c8 probabile che il paese abbia fatto parte del \"Territorium Civitatis\" e perci\u00f2 dipendente spiritualmente dalla \"Plebs urbana\" che si estendeva per un raggio di circa 10\u00a0km intorno alla citt\u00e0. Castegnato, in epoca romana, era attraversato da un'importante strada romana consolare che metteva in comunicazione Brescia (lat. \"Brixia\") con la Val Camonica (lat. \"Vallis Camunnorum\") costeggiando il Lago d'Iseo (lat. \"Sebinus lacus\": da cui il nome della strada) e terminando a \"Rognum\" (Rogno).\nNel periodo medievale Castegnato fu dotata di castello. , infatti, che in contrada Torre ne esistesse uno, sia pur modesto, dal quale si ergeva una poderosa torre. \u00c8 ignoto ancora a chi appartenesse, forse fu fatto costruire dal feudatario Beniamino da Manerba. Il territorio appartenne almeno in parte al monastero di Santa Giulia, mentre la parte pi\u00f9 a nord-est fece parte dei beni del monastero di Rodengo.\nSotto Venezia dal 1426, Castegnato fece parte della quadra di Gussago e del quartiere di Rovato. Il console, affiancato da tre sindaci, convocava annualmente in un cortile i rappresentanti delle famiglie; in queste riunioni venivano anche scelti tre galeotti (marinai addetti alle \"galere\" veneziane), quattro guastatori e dodici fanti che erano messi a disposizione del governo centrale. Nel 1610 Castegnato contava 600 abitanti e il comune faceva fronte agli impegni economici con le imposte dei suoi tre mulini.\nLe prime scuole sorsero intorno al 1650 e in seguito fu aperto un collegio femminile presso il convento. Sotto la dominazione napoleonica Castegnato era considerato frazione di Ospitaletto. Quest'unione ebbe termine nel 1816 allorch\u00e9 il governo austriaco instaur\u00f2 una nuova organizzazione comunale.\nQuest'ultima dominazione termin\u00f2 all'alba del 14 giugno 1859 quando gli eserciti di Vittorio Emanuele II e di Napoleone III entrarono in paese. Tocc\u00f2 al sig. Lorenzo Panzerini l'onore di offrire il proprio palazzo al quartier generale del monarca sardo. Ne rimangono tangibili tracce nell'attuale dimora dei signori De Leone, in Localit\u00e0 Case.\nSecondo la prima deriverebbe da un bosco di castagni che si trovava a sud dell'abitato. Nella seconda ipotesi deriverebbe dal gentilizio latino \"Castinus\" donde sarebbe poi derivato \"Castinea\" e infine Castegnato.\nMonumenti e luoghi d'interesse.\nVilla Baitella.\n\u00c8 una grande tenuta agricola con nucleo centrale costituito da una villa settecentesca e dalle abitazioni seicentesche. Si trova al confine tra Castegnato e Ospitaletto.\nIl nome \u00e8 derivato da quello dei Baitelli, una ricca famiglia bergamasca di commercianti di stoffe, che nel Trecento si trasferirono in Franciacorta, acquisendo delle terre facendo costruire il primo nucleo edilizio del complesso. Nel 1670 la propriet\u00e0 pass\u00f2 alla famiglia Martinengo, che diede inizio alla costruzione della villa. Dal 1838, estintosi l'ultimo dei discendenti, la tenuta passo varie volte di mano, iniziando una fase di decadenza, che, alla fine della Seconda guerra mondiale, durante la quale la struttura fu occupata, si trasform\u00f2 in abbandono.\nOggi la Baitella \u00e8 stata completamente ristrutturata su progetto dell'architetto Gianfranco Cominelli. Il restauro ha portato la villa ma anche gli edifici circostanti alla riconduzione del loro aspetto originario. Nella villa padronale sono stati ricavati degli alloggi esclusivi, dove sono stati conservati e restaurati gli elementi caratterizzanti dell'edificio. Nella cascina sono stati invece ricavati degli alloggi rustici. Il complesso \u00e8 circondato da un parco di 30.000 m2.\nI lavori di restauro della villa padronale, facciate, sale interne, elementi in pietra, dipinti murali e quanto di competenza sono stati condotti dal restauratore Stefano Tucci.\nChiesa di San Giovanni Battista.\n\u00c8 la chiesa parrocchiale del paese. Sorse nel Quattrocento su una cappella precedente, i cui resti sono incorporati nella casa canonica e nel campanile. Nella seconda met\u00e0 del XVII secolo si impose la necessit\u00e0 della costruzione di una nuova chiesa a causa dell'aumento demografico. La costruzione inizi\u00f2 nel 1682 sotto la direzione, e forse anche su progetto, di Bartolomeo Spazio. Dopo due anni fu sospesa e si riprese poi definitivamente la costruzione nel 1685. Fu consacrata il 17 settembre 1693.\nAll'esterno il portale \u00e8 composto da una statua di San Giovanni Battista, sorretta da cherubini e da due colonne a tutto tondo in marmo di Botticino. La navata risulta del XVII secolo, mentre transetto, cupola e presbiterio sono ben pi\u00f9 recenti a causa degli ampliamenti degli anni '40 e '80 del 1900. La pala (olio su tela) dell'altare maggiore, opera di Sante Cattaneo, raffigura la Sacra Famiglia con San Vitale, San Giovannino e Sant'Antonio da Padova in una fastosa cornice barocca. Lungo tutta la navata sono presenti i ritratti dei Dodici Apostoli del 1714, dipinti da Antonio Paglia.\nA destra, nel primo altare detto \"di Sant'Anna\", vi \u00e8 una tela raffigurante la Madonna col Bambino tra i santi Angelo Custode, Anna e Gioacchino mentre nella nicchia del secondo altare a destra vi \u00e8 una statua della Beata Vergine affiancata dai misteri dal Rosario e dalle statue di San Giovanni evangelista e San Marco; sotto alla statua della Madonna \u00e8 presente la teca contenente i resti mortali del Patrono, San Vitale. Sul lato sinistro il primo altare detto \"dei Santi Filippo Neri e Francesco di Sales\" ospita un dipinto di Sante Cattaneo; nel secondo altare \u00e8 presente un dipinto della Santa Croce affiancato dalle statue di San Luca e San Matteo. Nella controfacciata vi \u00e8 una grande tela (450 x 280\u00a0cm) raffigurante la decollazione di San Giovanni Battista. Maestosa \u00e8 anche la tela (390 x 340\u00a0cm) raffigurante l'Imposizione del nome del Battista collocata nel transetto destro.\nOratorio di Santa Maria in Silva.\nNella frazione denominata \"Pianera\", a sud dell'abitato di Castegnato sul confine con il comune di Travagliato, sorge l'antico Oratorio di Santa Maria in Silva. La frazione prende la denominazione da una nobile famiglia bresciana originaria di Quinzano d'Oglio: I Pianeri. Il Monsignor Paolo Guerrini riporta uno scritto di Giuseppe Nember nel quale cos\u00ec parla dei Pianeri: \u00ab\"I Planeri ebbero case e fondi anche nel territorio fra Travagliato e Castegnato, e la grande fattoria Pianera ebbe da loro il nome perch\u00e9 era di loro propriet\u00e0... il 13 gennaio 1452 il Comune di Brescia concedeva la cittadinanza bresciana ai due fratelli Andreolo e Bartolomeo qm. Pietro Bono de Planeris. I Planeri erano emigrati in citt\u00e0 di Quinzano loro patria natia\"\u00bb.\nCertamente la famiglia aveva la residenza sui possedimenti in Pianera poich\u00e9 nell'estimo delle contrade Borbone e Pianera del 1641 cos\u00ec si pu\u00f2 leggere: \u00ab\"Pianeri Francesco quondam Andrea - un casamento da padrone e massaro a mezzod\u00ec della terra con sette corpi di stanze, quattro terranee e tre superiori, con aia, brolo, orto e colombaia, corcondata da muro...\"\u00bb.\nFrancesco Pianeri, unitamente al fratello Andrea, nel Seicento fece costruire un oratorio privato dedicato a Santa Maria in Silva, che serviva per le celebrazioni liturgiche alle quali partecipavano, oltre ai loro famigliari, i contadini della frazione e dei cascinali limitrofi.\nCorte San Camillo.\nChiamata cos\u00ec perch\u00e9 Camillo Benso, conte di Cavour pernott\u00f2 qui per una notte. La via si chiama proprio via Cavour in Localit\u00e0 Case, che confina con il comune di Rodengo-Saiano e bagnata dalla Seriola Nuova. La localit\u00e0 conta circa 180 abitanti ed \u00e8 formata da 12-13 abitazioni. Dietro le abitazioni pi\u00f9 a sud della localit\u00e0 \u00e8 presente un campo da calcio dove giocano le giovanili del Brescia Calcio e del Castegnato.\nVilla Calini.\nNel centro storico, sulla strada che dalla Parrocchiale porta all'oratorio e al cimitero, si affaccia Villa Calini. Costruita nel XVIII secolo, fu la residenza di campagna dei conti Calini, ora \u00e8 adibita ad abitazione privata.\nGeografia antropica.\nSuddivisioni storiche.\nIl paese \u00e8 suddiviso in quattro contrade: la Piazzetta, il Molino, la Torre e le Porte.\nLa Piazzetta rimane a nord del paese, in Localit\u00e0 Case. \u00c8 di colore rosso e non confina con il Molino.\nIl Molino \u00e8 la contrada pi\u00f9 estesa del paese. In passato era la meno abitata, ma la nuova urbanizzazione ha incrementato la popolazione della contrada. Rimane a sud del paese e i colori sono il bianco con tinte d'azzurro.\nLa Torre \u00e8 la contrada meno estesa del paese, ma \u00e8 una delle pi\u00f9 abitate. \u00c8 di colore blu, comprende buona parte del centro storico e confina con tutte le altre contrade.\nLe Porte sono di colore verde e giallo (o oro) e richiamano i grandi portoni caratteristici della contrada. Si sviluppa sulla parte ad est del paese e, come la Torre, confina con tutte le altre contrade."}
{"id": "28953", "revid": "1833487", "url": "https://it.wikipedia.org/wiki?curid=28953", "title": "Castelcovati", "text": "Castelcovati (IPA: \"Castelcu\u00e0t\" in dialetto bresciano) \u00e8 un comune italiano di abitanti della provincia di Brescia in Lombardia. \u00c8 situato nella Bassa Bresciana occidentale.\nGeografia fisica.\nTerritorio.\nIl territorio, che si trova nella parte a nord ovest della Pianura Padana, ha il centro abitato che dista 31 km circa da Brescia, il capoluogo della provincia.\nCastelcovati \u00e8 privo di qualsiasi rilievo e corso d'acqua di origine naturale e nella sua parte meridionale confina con la zona delle risorgive, presenti nel comune limitrofo di Comezzano-Cizzago.\nIl principale canale artificiale \u00e8 la Castellana, proveniente da Urago d'Oglio e diretta verso Trenzano e Castrezzato.\nSi trova in zona sismica 2, cio\u00e8 una zona con pericolosit\u00e0 sismica media, nella quale possono verificarsi terremoti abbastanza forti.\nClima.\nCastelcovati \u00e8 sito nella zona climatica E. Il clima \u00e8 quindi temperato subcontinentale, che presenta lunghi e freddi inverni, estati calde e afose e un tasso di umidit\u00e0 elevato ed \u00e8 dunque classificato come subtropicale umido (Cfa) secondo K\u00f6ppen.\nOrigini del nome.\nNel 1380 il paese si chiamava Castrocovatorum, nel sec. XV Castrumcovatorum, nel sec. XVI Castel de Covadi.\nEsistono opinioni controverse riguardo all'etimologia di Castelcovati. Il Guerrini pensa che il paese abbia preso nome dalla famiglia nobiliare dei Covati, il Gnaga osserva che il nome Castrumcovatorum sia precedente alla signoria dei Malatesta, signoria nella quale i Covati non risultano tra i feudatari bresciani. Tuttavia, non si sa dare una precisa origine etimologica al toponimo Castelcovati.\nStoria.\nOriginariamente il territorio covatese era paludoso e acquitrinoso, venne poi bonificato.\nI primi insediamenti certi nel territorio di Castelcovati risalgono al XII secolo quando venne costruita la chiesa di S. Maria della Nuvole (sorta proprio sul terreno bonificato) ed intorno ad essa si svilupp\u00f2 un villaggio di impronta agricola.\nLa chiesa di S. Maria delle Nuvole era situata a sud di Castelcovati, sulla strada che va in direzione di Comezzano. Originariamente la Chiesa era detta \"Lignigula\" (gli abitanti del luogo erano infatti chiamati \"Lignigoli\"), ma successivamente gli storici la rinominarono S. Maria delle Nuvole ignorando la storia e l'etimologia. Potrebbe anche per\u00f2 derivare dal termine \"noali\" che indica la campagna strappata alla palude e agli acquitrini. Nel febbraio dell'anno 1840 una lettera dei Luoghi Pii di Brescia sollecita la distruzione della chiesetta. Intorno alla fine di quel secolo la chiesa scompare dalle carte geografiche e non ve ne rimane oggigiorno pi\u00f9 neanche una traccia.\nNel maggio del 1220, Obertino Gambara, il podest\u00e0 di Brescia, toglieva qualsiasi dazio dal piccolo castello (che poi non era un vero castello, ma solo un ricetto per la protezione dei coloni che abitavano il borgo) presente sul territorio di Castelcovati. Il borgo, grazie alle immunit\u00e0 comunali, prendeva il nome di Villafranca. Solo in seguito sar\u00e0 chiamato Castrum Coatorum.\nNel 1322 l'esercito tedesco di Enrico d'Austria saccheggi\u00f2 il borgo e incendi\u00f2 il castello e successivamente nel 1701 il sacco si ripet\u00e9.\nIl principe Eugenio di Savoia (comandante dell'esercito austriaco) aveva vinto il 1\u00ba settembre di quell'anno una significativa battaglia combattuta sul territorio di Chiari. I due eserciti, tuttavia, rimasero a misurarsi nell'area fino al 13 novembre, quando segretamente i franco-spagnoli mossero oltre l'Oglio di notte. Eugenio aveva chiesto tempo prima alla comunit\u00e0 di Castelcovati di avvertirlo se l'armata delle Due Corone avesse tentato di muovere in direzione del fiume, perch\u00e9 temeva che avesse potuto riunirsi con rinforzi provenienti da Milano. Dato che i cittadini del borgo non si sentivano obbligati ad interferire, non avvisarono il generale dell'armata alemanna che in quell'occasione saccheggi\u00f2 per rappresaglia il villaggio castelcovatese: distrusse intere contrade e arriv\u00f2 a derubare perfino la chiesa. Il paese venne ridotto alla fame.\nAll'inizio del XV secolo venne costruito l'oratorio campestre di San Marino e nel Quattrocento il paese divenne parte della Serenissima Repubblica di Venezia.\nNel 1820 vennero portati a termine i lavori della costruzione della chiesa parrocchiale dedicata a Sant'Antonio Abate. Nel 1836 il paese fu colpito dal colera, che caus\u00f2 la morte di buona parte della popolazione, e nel XX secolo il paese venne investito da una grande crescita demografica e economica.\nMonumenti e luoghi d'interesse.\nArchitetture religiose.\nNella nuova chiesa troviamo diverse opere d'arte particolarmente pregevoli: la pala dell'altare maggiore che rappresenta l'apparizione di Cristo a Sant'Antonio Abate (opera del salodiano Sante Cattaneo), la Via Crucis (opera del clarense Giuseppe Teosa) e la volta della navata presenta scene evangeliche (Presepio, Crocifissione, Resurrezione e Ascensione), accompagnate da figure di santi poste in medaglioni. \nArchitettura civile.\nIl Campanile.\nIl campanile castelcovatese \u00e8, secondo alcuni storici, l'antica torre del castello che sorgeva all'incrocio delle strade Chiari-Comezzano e Castrezzato-Urago d'Oglio.\nUn possente bastione e una porta che oggi \u00e8 diventata la torre e che domina, caratteristica, il centro del paese rappresentano ancora la struttura del vecchio castello. Il Panazza (Storia di Brescia, vol. I) sottolinea che del castello rimane solo la torre mutata in campanile.\nQuest'ultima citazione evidenzia il fatto che gli uomini locali dovettero intervenire per ergere la loro torre campanaria al posto della vecchia torre del castrum.\nPare possibile l'ipotesi che la torre sorgesse sopra una torre precedente o sopra la porta d'ingresso del castrum, nonostante il Da Lezze nel \"Catastico Bresciano\" risulti che a Castelcovati vi fosse \"un poco di Castello, ma destrutto\". Dalle diverse visite pastorali avvenute nel Cinquecento e Seicento (i cui atti sono conservati negli archivi delle diocesi di Brescia e Milano) veniamo a sapere che esisteva un campanile contiguo al coro della Chiesa Parrocchiale. L'abbattimento della torre potrebbe essere stato dovuto alla necessit\u00e0 di ampliare la chiesa o il coro. Oppure, divenuta pericolante, venne comunque abbassata.\nAl suo posto venne innalzato quello che dovrebbe essere l'attuale campanile. Nel corso di contenziosi fra parroco e comunit\u00e0 troviamo le memorie del come e del perch\u00e9 fu costruito il nuovo campanile.\nNel 1829 la ditta soncinese Torriani costru\u00ec l'orologio della torre e successivamente vennero rifatti in legno i sostegni delle campane e nel 1981 vennero nuovamente sostituiti con sostegni in leghe metalliche.\nSul lato volto verso la via S. Antonio (a sud) \u00e8 stato collocato nel gennaio 2005 il mosaico dell'artista Elena Cesana, rappresentante lo stemma civico. Il campanile e le campane fuse nel 1822 vennero interessate da un restauro nel XXI secolo.\nSociet\u00e0.\nEvoluzione demografica.\nIl paese \u00e8 sempre stato interessato da un costante aumento demografico. In particolare, tra l'anno 1991 e il 2011 il grande incremento della popolazione \u00e8 stato dovuto alla grande crescita economica avvenuta in quegli anni.\nEtnie e minoranze straniere.\nLa popolazione straniera residente al 1\u00ba gennaio 2011 era di 1.479 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nLa lingua ufficiale \u00e8 l'italiano, nonostante abbia una certa diffusione il dialetto bresciano (idioma appartenente al ceppo delle lingue gallo-italiche).\nReligione.\nIl territorio \u00e8 compreso nella Parrocchia di Castelcovati.\nSono presenti tre chiese (la chiesa di S. Alberto, la chiesa di S. Marino e la chiesa parrocchiale dedicata a S. Antonio Abate).\nCultura.\nBiblioteche.\nNel comune un importante ruolo culturale \u00e8 svolto dalla biblioteca \"Gianni Rodari\" appartenente al Sistema bibliotecario Sud ovest bresciano.\nScuole.\nNel territorio del comune \u00e8 presente l'istituto comprensivo \"Martin Luther King\", che comprende una scuola primaria e una scuola secondaria di primo grado, nonch\u00e9 tre scuole nel vicino Comezzano-Cizzago. \u00c8 inoltre presente una scuola dell'infanzia.\nMusica.\nNel comune \u00e8 presente il Corpo Bandistico di Castelcovati e l'Accademia musicale\nCucina.\nIl piatto tipico castelcovatese per eccellenza \u00e8 il raviolo, detto comunemente \"can\u00fcns\u00e8l\", che viene cucinato con burro, salvia e parmigiano grattugiato. Il ripieno del raviolo \u00e8 costituito di pangrattato, formaggio grattugiato, burro, brodo di carne, prezzemolo, spezie, aglio e concentrato di pomodoro.\nPiatto molto apprezzato \u00e8 lo spiedo, infatti nel luglio 2010 Castelcovati \u00e8 entrata nel Guinness dei Primati per lo Spiedo pi\u00f9 lungo del mondo.\nUn piatto popolare molto amato \u00e8 la polenta.\nEconomia.\nCastelcovati fino agli anni cinquanta era un paese di impronta agricola.\nNegli anni sessanta l'economia di Castelcovati conobbe una crescita economica esponenziale dovuta ai guadagni dei molti pendolari impegnati nel settore edile che gravitano nell'area metropolitana milanese per la costruzione di abitazioni, infrastrutture, edifici vari... Attualmente l'economia del paese si basa ancora sull'edilizia. La crisi economica del 2008 ha colpito pesantemente Castelcovati: nel primo trimestre del 2014, il \ntasso di disoccupazione ammonta a circa il 17% del totale della \npopolazione del comune (il pi\u00f9 alto nella provincia di Brescia). Il reddito pro capite dei castelcovatesi nel 2014 ammonta a 15.636,47 euro, collocandolo cos\u00ec al di sotto della media della provincia di Brescia.\nInfrastrutture e trasporti.\nStrade.\nCastelcovati \u00e8 attraversato dalla strada provinciale SP 17 Adro-Chiari-Cizzago e dalla SP 18 Travagliato-Urago d'Oglio.\nIl paese \u00e8 inoltre situato vicino alle uscite di Chiari dell'autostrada A35 (BreBeMi).\nMobilit\u00e0 urbana.\n\u00c8 attivo un servizio di autotrasporti pubblico (gestito dalla SIA).\nAmministrazione.\nSindaci eletti direttamente dai cittadini (dal 1995):\nSport.\nIn paese \u00e8 situato un centro sportivo polivalente che comprende i campi da calcio, la pista di atletica, la palestra e le relative attrezzature.\nInoltre sono presenti alcune associazioni sportive, come l'Olimpia Basket.\nDi recente nascita la squadra del Gruppo Sportivo oratoriale, provvista di un settore giovanile (70 iscritti solo over 12) e tre squadre amatoriali. In passato era presente nel paese l'U.C.Castelcovati, squadra di calcio dilettantistica nata nel 1986 attualmente sciolta; ha militato per diversi anni nei campionati di Eccellenza e Promozione."}
{"id": "28955", "revid": "1705737", "url": "https://it.wikipedia.org/wiki?curid=28955", "title": "Casto (Italia)", "text": "Casto (\"Cast\" in dialetto bresciano) \u00e8 un comune italiano di abitanti della provincia di Brescia in Lombardia. Il comune appartiene alla Comunit\u00e0 Montana della Valle Sabbia.\nStoria.\nL'abitato di Casto posto alla confluenza di torrenti che scendono dalla zona di Comero e da Alone vide gi\u00e0 in tempi assai antichi sorgere molte fucine per la lavorazione del ferro.\nAccanto all'attivit\u00e0 siderurgica il paese era gi\u00e0 noto nel medioevo per la lavorazione del panno e della seta alla quale si dedicarono facoltose famiglie come i De Benedictis, successivamente noti come Montini.\nNel 1385 entr\u00f2 a far parte della Quadra di Valle Sabbia e successivamente, come tutta la Valle del dominio Veneto. Dal punto di vista ecclesiastico le chiese di Casto, Malpaga, Alone e Comero furono sussidiarie dell'antica Pieve di Mura. Progressivamente acquistarono l'autonomia e divennero Parrocchie.\nLa tradizionale lavorazione dei metalli, la collaudata dedizione al lavoro hanno lasciato i loro segni. Oggi Casto \u00e8 uno dei pi\u00f9 floridi centri industriali della Valle Sabbia con numerose maniglierie, fonderie di materiali ferrosi e non ferrosi ed altre collaudate attivit\u00e0.\nEconomia.\nArtigianato.\nPer quanto riguarda l'artigianato sono molto diffuse le attivit\u00e0 di lavorazione dei metalli, finalizzate soprattutto alla produzione di coltelli e armi da taglio."}
{"id": "28956", "revid": "125266463", "url": "https://it.wikipedia.org/wiki?curid=28956", "title": "Castrezzato", "text": "Castrezzato (\"Castrez\u00e0t\" in dialetto bresciano) \u00e8 un comune italiano di abitanti della provincia di Brescia in Lombardia.\nGeografia fisica.\nCastrezzato si trova nella Bassa Bresciana occidentale. Il territorio \u00e8 pianeggiante ed \u00e8 attraversato a settentrione dalle rogge Trenzana e Castrina.\nOrigini del nome.\nSecondo il Mazza (1986), il toponimo deriverebbe dal latino \"castrum\" per la presenza di un castello medievale, oppure dal personale romano \"Castricius\" rinvenibile su alcune lapidi longobarde.\nStoria.\n In epoca romana, il territorio appartenne al pagus raggruppante Chiari, Cologne e Rovato. In seguito dipese dalla pieve di Coccaglio. Il borgo si svilupp\u00f2 all'interno di un castrum per la difesa degli abitanti.\nDurante una delle tante guerre che caratterizzarono il territorio bresciano nel XII secolo, il castello and\u00f2 distrutto. Fu riedificato nel 1205 per ordine del comune di Brescia, che concesse anche privilegi ed immunit\u00e0 a motivo dei quali il borgo fu chiamato Castelfranco. Il fortilizio fece parte di una linea di difesa della repubblica comunale bresciana che si estese, fra il XII e il XIII secolo, da Iseo a Quinzano.\nLe mura difensive del castello furono donate al comune dalle famiglie nobili che ne erano proprietarie; avendo per\u00f2 perduta l'originaria funzione, andarono in rovina e i fossati furono riempiti per farne strade. La viabilit\u00e0 odierna, caratterizzata da una circonvallazione esagonale, ricorda l'originario sistema di fortificazione.\nNel 1701, durante la Battaglia di Chiari, il borgo fu saccheggiato dalle truppe francesi e spagnole.\nIl 17 febbraio 2021, durante la pandemia da COVID-19, il territorio castrezzatese venne inserito in \"zona rossa\" a seguito di numerosi contagi \nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nA partire dal 27 maggio 1220, data che per la prima volta cita \"Castrezago\" in una pergamena del Codice Diplomatico redatto in Brescia, la Comunit\u00e0 ha costantemente legato la propria sussistenza al lavoro agricolo, in stretto connubio con l'allevamento di animali da stalla e da cortile.\nLa geografia antropica locale attesta conseguentemente che le abitazioni del borgo sorte nel corso dei secoli e le numerose cascine dislocate tra i terreni coltivati erano consentanee a tale duro lavoro, svolto prevalentemente da salariati dipendenti da possidenti e Famiglie nobili, e in seguito anche da piccoli proprietari di pochi pi\u00f2 (misura locale bresciana di un terzo di ettaro, dal latino \"plodum\", porzione di terreno che una pariglia di buoi riusciva ad arare in una giornata lavorativa). Le abitazioni si presentavano con stalle e fienili, porcilaie e pollai, concimaie ed essenziali servizi igienici in comune privi di acqua. Questo fino agli inizi degli anni sessanta del secolo scorso. Con l'approssimarsi del boom economico favorito dalla nuova industrializzazione postbellica Italiana, i piccoli appezzamenti di propriet\u00e0 furono ceduti ed assemblati da pochi agricoltori, supportati nel frattempo da macchinari che hanno in gran parte sostituito la necessit\u00e0 del lavoro manuale dell'uomo. Qui necessita fare memoria di una Ditta costruttrice tutta Castrezzatese del tempo, la Amerigo Cavalli &amp; C., la quale ha progettato e realizzato diverse, innovatrici macchine agricole che hanno trovato fortuna sul mercato Nazionale ed Internazionale. L'Economia locale si \u00e8 in seguito prevalentemente riciclata nel settore edilizio, favorendo il formarsi di \"squadrette\" ben rodate di operai specializzati nei vari rami delle costruzioni, prevalentemente dirette a Milano e hinterland. Conseguentemente la geografia antropica locale ha radicalmente mutato il proprio volto. Il crescere della popolazione ha favorito la costruzione di centinaia di graziose villette fornite di ogni confort, con annessi curati giardini privati. Nel Borgo le abitazioni hanno trasformato le vecchie stalle in rimesse per gli autoveicoli, mentre i fabbricati sette-ottocenteschi sono stati sapientemente restaurati, favorendo il Marketing di nuovi negozi forniti di ogni genere merceologico. Anche le vecchie, secolari osterie, hanno chiuso i battenti sostituite da moderni bar, paninoteche e gelaterie. Nel contempo sono sorte attrezzature sportive di ultima generazione. Oltre a palestre e campi per il calcio e per il tennis, affidati dal Comune a societ\u00e0 sportive o gestiti dalla Parrocchia, spicca oggi la presenza di un moderno Kartodromo e di un Autodromo in fase di Ristrutturazione da parte di una blasonata casa Automobilistica \"PORSCHE ITALIA\" di riconosciuta fama Nazionale e Internazionale, di un campo da Golf a 12 buche con annesso Ristorante, Camere per potervi soggiornare e di un'Arena Sky Roller con una pista di tutto rispetto immersa in un parco verde nel quale bambini e adulti possono fare passeggiate e divertirsi in un ambiente Familiare. Il servizio Religioso fa invece capo agli edifici di culto tra i sopracitati monumenti e luoghi di interesse. .\nUrbanistica.\nLa viabilit\u00e0 ricorda l'originario sistema di fortificazione: come riportato dal Mazza (1986), il Lechi segnalava come la strada di circonvallazione, composta dalle attuali via Dieci Giornate, via Dante Alighieri, via Circonvallazione Nord e via Vittorio Alfieri, era caratterizzata da una forma esagonale analoga a quella di una piccola cittadella murata.\nInfrastrutture e trasporti.\nDal 1932 al 1956, Castrezzato \u00e8 stata servita da una stazione ferroviaria della linea Cremona-Iseo."}
{"id": "28958", "revid": "322321", "url": "https://it.wikipedia.org/wiki?curid=28958", "title": "Cedegolo", "text": "Ced\u00e9golo (\"Sed\u00e9gol\" in dialetto camuno) \u00e8 un comune italiano di abitanti, della Val Camonica, provincia di Brescia in Lombardia.\n\u00c8 attraversato dalla strada statale 42 del Tonale e della Mendola e possiede una stazione ferroviaria della linea Brescia-Iseo-Edolo in territorio di Novelle.\nIl territorio di Cedegolo confina con diversi comuni: a est quello di Cevo, a nord ancora Cevo e Berzo Demo, ad ovest quello di Sellero, e a sud quello di Capo di Ponte, Cimbergo e Paspardo.\nGeografia fisica.\nTerritorio.\nIl paese di Cedegolo sorge in una stretta gola formata dall'escavazione dell'Oglio, sul suo versante orientale. \u00c8 attraversato da due torrenti: la Val Gravagna, pi\u00f9 a nord, e la Poia, pi\u00f9 a sud.\nIl paese \u00e8 cresciuto principalmente lungo la strada statale 42 del Tonale e della Mendola, che in questo punto \u00e8 molto stretta, a causa delle antiche costruzioni che la contornano.\nStoria.\nIl comune di Cedegolo nasce nel 1797, alla caduta della Repubblica di Venezia. Prima era frazione di Grevo.\nIl 31 agosto 1757 strariparono sia il fiume Oglio sia il Poia, salendo di oltre 7 metri il livello ordinario.\nIl ponte sul Poia, al centro del paese, fu ultimato nel 1592. Precedentemente ve ne era un altro, con lo stemma di Valcamonica, e inciso sulla lastra di marmo \"Camunes Populi. Jo. Maria Parisio Doct. Viziat. Sindicio MDXCII\".\nDa Cedegolo nel luglio del 1866 il IV reggimento dei volontari italiani e il II battaglione dei bersaglieri mossero per entrare in Trentino austriaco, passando per il lago d'Arno.\nIl 18 marzo 1927 sulla \"Gazzetta Ufficiale\" si pubblica il decreto che autorizza il trasferimento del comune da Grevo a Cedegolo.\nNel 1928 Cedegolo \u00e8 unita a Sellero, Novelle e Berzo Demo.\nMonumenti e luoghi d'interesse.\nArchitetture religiose.\nLe chiese di Cedegolo sono:\nSociet\u00e0.\nTradizioni e folclore.\nGli scot\u00f6m sono nei dialetti camuni dei soprannomi o nomiglioli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di Cedegolo \u00e8 \"L\u00ecca-t\u00f3ncc\" (Lecca-piatti).\nInfrastrutture e trasporti.\nStrade.\nAttraverso l'abitato di Cedegolo scorre, con qualche difficolt\u00e0 data dalla strozzatura del centro del paese, la Strada statale 42 del Tonale e della Mendola. Dal lato settentrionale dell'abitato si diparte la strada provinciale per la Val Saviore che porta ad Andrista, Fresine, Cevo e Saviore dell'Adamello.\nFerrovie.\nLa stazione di Cedegolo si trova in realt\u00e0 in comune di Sellero, ai piedi dell'abitato di Novelle, sulla sponda occidentale del fiume Oglio. Data la vicinanza all'abitato di Cedegolo (a cui si accede attraversando semplicemente un ponte) viene indicata come parte di questo.\nLa stazione, una delle pi\u00f9 importanti per la media Valle, \u00e8 anche stazione d'interscambio con il servizio bus, e fa parte della linea ferroviaria Brescia-Iseo-Edolo.\nAmministrazione.\nUnione di comuni.\nCedegolo fa parte dell\"'Unione Comuni della Valsaviore\", assieme ai comuni di Berzo Demo, Cevo, Saviore dell'Adamello, e dal 2003, Sellero.\nL'unione di comuni, che ha sede a Cedegolo, \u00e8 stata creata il 20 agosto 1999, e ha una superficie di circa 225\u00a0km\u00b2."}
{"id": "28959", "revid": "1516566", "url": "https://it.wikipedia.org/wiki?curid=28959", "title": "Dizzasco", "text": "Dizzasco (\"Dizz\u00e0sch\" in dialetto comasco, pronuncia fonetica IPA: ) \u00e8 un comune italiano di 596 abitanti della provincia di Como in Lombardia.\nGeografia fisica.\nDizzasco si trova all'inizio della Valle Intelvi sul ramo occidentale del lago di Como, adagiato su un boscoso terrazzo di origine morenica. Nella conca sottostante, incassato in un profondo vallone, scorre il torrente Telo che sbocca nel Lario ad Argegno.\nStoria.\nNel periodo medioevale Dizzasco condivise le sorti dell'intera Valle Intelvi alleata di Como durante la guerra decennale (1118-1127) contro Milano.\nIn epoca rinascimentale fu feudo dei Visconti, dei Rusconi (1541) e dei Marliani (1583).\nDa un punto di vista religioso, nel XVI secolo Muronico di Dizzasco e Argegno erano entrambe raggruppate in un'unica parrocchia, facente capo alla Chiesa di San Sisinio.\nDa un punto di vista amministrativo, nello stesso periodo Dizzasco era inserito nel cosiddetto territorio dei \"Cinque Comuni della Mezzena\". In questo contesto occorre ricordare come il comune di Mezzena fosse costituito dall'unione degli abitati di Dizzasco, Muronico e Rovasco, tutti facente parte della pieve d'Intelvi come testimoniato dal \"Liber consulum civitatis Novocomi\", un libro ufficiale del Ducato di Milano che contiene i giuramenti dei consoli del comune tra il 1510 e il 1525.\nL'appartenenza di Dizzasco al territorio dei comuni della Mezzena viene confermata anche da altri documenti ufficiali dello Ducato di Milano a cavallo tra il 1751 e il 1753. In questo contesto, il \"Compartimento territoriale specificante le cassine\" del 1751 fa riferimento al comune di \"Dizasco\", comprensivo dei cassinaggi di Muronico, Blaceno, Molino e Rovasco. Il censimento dello stesso anno rivela invece come il comune, all'epoca non infeudato, fosse composto dagli abitati di Dizzasco e Muronico.\nIl borgo di Mezzena visse un periodo tranquillo durante il XVII e XVIII secolo.\nUn decreto di riorganizzazione amministrativa del Regno d'Italia napoleonico datato 1807 sanc\u00ec l'aggregazione del comune di Dizzasco ed uniti a quello di Argegno, decisione che fu abrogata con la Restaurazione.\nCome attesta una lapide datata 26 ottobre 1848 e murata su uno sperone roccioso in localit\u00e0 Cavrano presso Muronico, durante il dominio Austro-Ungarico il patriota Andrea Brenta, protagonista del Risorgimento, appoggiato da Giuseppe Mazzini, organizz\u00f2 un gruppo di valligiani e riusc\u00ec a bloccare e mettere in fuga gli austriaci.\nGiuseppe Mazzini nel 1848 da Lugano si rec\u00f2 spesso in Valle, dove operava, per preparare quell'insurrezione che fall\u00ec con l'arresto e la fucilazione di Andrea Brenta e Andreetti a Como.\nSimboli.\nLo stemma del Comune di Dizzasco, ideato da Carletto Genovese, responsabile web del sito di Araldicacivica, \u00e8 stato concesso con decreto del presidente della Repubblica del 14 giugno 2021.\nI simboli scelti sono: il gelso per ricordare la frazione di Muronico il cui nome potrebbe derivare da \"m\u00f2ron\", \"gelso\" in dialetto lombardo; l'asino per simboleggiare la frazione di Dizzasco e infine, nel capo, le chiavi di San Pietro fanno riferimento alla titolarit\u00e0 della chiesa principale e le stelle richiamano le frazioni del paese.\nMonumenti e luoghi d'interesse.\nArchitetture religiose.\nLa Parrocchiale e l'Oratorio dei Confratelli.\nLa parrocchiale dei Santi Pietro e Paolo edificata nel XVII secolo su una base romanica conserva al suo interno paliotti in scagliola di Giuseppe Molciani\"\" del 1757, un confessionale e un pulpito lignei ad intarsio del XVIII secolo\"\", stucchi ed affreschi del XVII e XVIII secolo.\nL'oratorio della Beata Vergine, attestato nel 1788, contiene una tela quattrocentesca raffigurante una \"Madonna col Bambino e san Giovannino\", di scuola lombarda. L'oratorio conserva inoltre un affresco della \"Fuga in Egitto\", opera di Matteo Baldassarre Longoni\".\"\nL'oratorio seicentesco dei Confratelli con una pala settecentesca di Antonio Ferretti e un bell'altare ligneo intarsiato del XVII secolo\"\".\nPresso la parrocchiale prestano servizio le suore Figlie di Betlem.\nLa chiesa di San Sisinio.\nPrima di entrare in Muronico, sul versante sinistro del torrente Telo s'incontra la parrocchiale di San Sisinio, un edificio dell'XI secolo, a pianta greca, rimaneggiato pi\u00f9 volte in epoca barocca. La chiesa, che nel XIII secolo costituiva una cappella all'interno dell'allora pieve di \"Intellavo\", oggi si trova formalmente in in territorio di Argegno. All'interno della chiesa, riccamente ornata da affreschi e stucchi, si possono ammirare splendidi paliotti in scagliola del XVII e XVIII secolo, un tabernacolo marmoreo di epoca rinascimentale ed un confessionale intarsiato del XVIII secolo. Il primo ministro inglese Winston Churchill, illustre estimatore di Dizzasco e dei suoi paesaggi, trov\u00f2 l'ispirazione per realizzare i suoi quadri nella quiete della valle e una sua tela, con la chiesa di San Sisinio di Muronico varc\u00f2 i confini della valle per essere ammirata in un'esposizione londinese dedicata alla figura dello statista.\nPresso la chiesa, nel 1848, Andrea Brenta organizz\u00f2 un comitato insurrezionale\"\".\nAltre architetture religiose.\nLungo la strada verso Castiglione d'Intelvi si trova l'oratorio di San Giobbe, costruito nel 1651 e conosciuto anche come chiesetta della Madonna delle Grazie.\nA Muronico, presso i ruderi di un antico convento \u00e8 situato l'oratorio di San Carlo coi suoi stucchi ed affreschi seicenteschi. Nel 1788 l'oratorio era attestato all'interno della parrocchia di San Sisinio.\nArchitetture civili.\nLa vecchia strada che porta a Cerano Intelvi passa da un antico ponte di pietra che attraversa il Telo.\nRisalgono al XVIII secolo tutti gli opifici disseminati lungo la Val Mulini. L'ultimo mulino della zona ha smesso di macinare nel 1975.\nGeografia antropica.\nDizzasco \u00e8 formato da 3 frazioni: Biazzeno, Muronico e Rovasco.\nAmministrazione.\nDal 26 maggio 2019 il sindaco \u00e8 Aldo Riva con la lista civica Insieme per Dizzasco e Muronico."}
{"id": "28960", "revid": "1888309", "url": "https://it.wikipedia.org/wiki?curid=28960", "title": "Domaso", "text": "Domaso (\"Dum\u00e1as\" in dialetto comasco, pronuncia fonetica IPA: ) \u00e8 un comune italiano di abitanti della provincia di Como in Lombardia. Si trova a 52\u00a0km dal capoluogo, nella zona dell'alto Lario Occidentale, alla foce del fiume Livo. Fa parte della Comunit\u00e0 montana dell'Alto Lario Occidentale.\nStoria.\nDa Domaso, in epoca romana, passava la \"via Regina\", strada romana che collegava il porto fluviale di \"Cremona\" (la moderna Cremona) con \"Clavenna\" (Chiavenna) passando da \"Mediolanum\" (Milano).\nGli annessi agli Statuti di Como del 1335 riportano Domaso come il comune che, all'interno della pieve di Gravedona, ha in carico la manutenzione del tratto della Via Regina da \u201d\u2026 predicto tramite usque ad medium molum de Vercana\u201d.\nAi tempi del Ducato di Milano, dalla fine del XV secolo il comune di Domaso segu\u00ec per circa tre secoli il destino del feudo delle cosiddette \"Tre Pievi superiori\" di Dongo, Gravedona e Sorico.\nTra il 1634 e il 1640 il governatore e filantropo Luigi Panizza ricostru\u00ec la Chiesa di San Bartolomeo, il convento e in quella chiesa fece costruire una cappella dove fece seppellire e fond\u00f2 anche due scuole, con gli stipendi dei rispettivi maestri.\nNel 1751 il territorio del comune di Domaso comprendeva gi\u00e0 i cassinaggi di Maglio, \u201cPrimo Molino\u201d, \u201cSecondo Molino\u201d, \u201cTerzo Molino\u201d, Gaggio e \u201cPozzolo discosto\u201d.\nUn decreto di riorganizzazione amministrativa del Regno d'Italia napoleonico datato 1807 sanc\u00ec l'accorpamento di Vercana nel comune di Domaso, decisione che fu tuttavia revocata con la Restaurazione.\nUna riaggregazione del comune di Vercana avvenne nel 1928, quando il territorio di Domaso venne esteso anche al soppresso comune di Livo. Entrambi i comuni vennero poi ricostituiti nel 1950.\nMonumenti e luoghi d'interesse.\nArchitetture religiose.\nPer la storia della diffusione della fede cattolica e degli edifici sacri vedi anche\nArchitetture civili.\nVilla Camilla.\nVilla Camilla, realizzata nella prima met\u00e0 del XVII secolo come dimora della famiglia Ghezzi, fu successivamente comprata e rielaborata per conto della famiglia di Filippo Antonio Calderara di Turano. Dopo essere stata ereditata da Vittoria Peluso (1806), la villa pass\u00f2 dapprima nelle mani dei Lampugnani (1837), poi in quelle degli inglesi Hill (1866) e, infine, in quelle di Giuseppe Sebregondi (1903), committente di alcune decorazioni, dell'ampliamento del giardino, e della ridenominazione della villa, dedicata alla consorte Camilla Barbiano di Belgioioso. Nel 1955, la villa fu donata dagli eredi Sebregondi all'amministrazione comunale, la cui sede si trova ancora oggi all'interno della villa. Gli interni sono decorati da affreschi, mentre nel giardino crescono oltre 120 tipi diversi di camelie.\nAltro.\nAltra caratteristica interessante \u00e8 la qualificazione decorativa delle facciate delle case lungo la via Regina, che sono ornate da affreschi votivi, portali in pietra e stemmi gentilizi, fatto che confermerebbe l'importanza della strada dal punto di vista commerciale, una via privilegiata per connettere il lago alla Svizzera.\nSociet\u00e0.\nEvoluzione demografica.\nDemografia pre-unitaria\nDemografia post-unitaria\nGeografia antropica.\nIl comune \u00e8 formato da un centro storico, in riva al lago, e due frazioni, Pozzolo e Gaggio.\nIl borgo antico si sviluppa lungo l'Antica Via Regina e presenta un impianto urbano caratterizzato da ripide viuzze che, dalle case a portico sul lago, attraverso archi e sottopassi, si inerpicano verso monte.\nInfrastrutture e trasporti.\nDomaso \u00e8 servito da mezzi pubblici delle linee del TPL di Asf autolinee (linea C10 Como Colico)e in periodo scolastico anche la (linea C19 Pianello, Morbegno, Sondrio) che collega Pianello del Lario a Morbegno e una corsa prolungata fino a Sondrio \ne la stazione ferroviaria pi\u00f9 vicina \u00e8 Colico treni per Sondrio,Lecco,Milano,Chiavenna e Tirano. Per\u00f2 dispone di uno scalo per battelli e aliscafi, principalmente nella stagione estiva, ma anche in inverno.\nLa cittadina \u00e8 anche attraversata dalla statale Regina (SS 340dir)"}
{"id": "28961", "revid": "1702319", "url": "https://it.wikipedia.org/wiki?curid=28961", "title": "Ceto (Italia)", "text": "Ceto (pronuncia \"C\u00e9to\", , \"S\u00e9t\" o \"H\u00e9t\" in dialetto camuno) \u00e8 un comune italiano di abitanti, della Val Camonica, provincia di Brescia in Lombardia. \u00c8 formato dai tre centri abitati di Ceto, Nadro e Badetto.\n\u00c8 accessibile dalla strada statale 42 del Tonale e della Mendola tramite due svincoli: uno pi\u00f9 a sud, presso la frazione del Badetto, l'altro posto a nord, nella frazione di Nadro.\nIl territorio di Ceto confina con diversi comuni: a est quello di Cimbergo e Daone, a nord quello di Capo di Ponte e Cevo, a ovest quello di Ono San Pietro e Cerveno, e a sud quello di Braone e Breno.\nIl paese s'inserisce nel sistema delle incisioni rupestri della Valcamonica in quanto \u00e8 uno dei tre comuni della vasta area denominata riserva naturale Incisioni rupestri di Ceto, Cimbergo e Paspardo. \nIl territorio comunale, poco pi\u00f9 a nord del Badetto, \u00e8 attraversato dal 46\u00ba parallelo dell'emisfero boreale.\nGeografia fisica.\nTerritorio.\nIl territorio del comune di Ceto si estende dal lato settentrionale fino al comune di Capo di Ponte tramite la frazione di Nadro, dal lato meridionale verso il comune di Braone attraverso la frazione del Badetto.\nComunica altres\u00ec a est con il comune di Cimbergo e a ovest con quelli di Cerveno e Ono San Pietro.\nIl paese di Ceto sorge sopra un poggio rivolto a sud-ovest; dalla parte orientale, che sale verso il monte Pizzo Badile Camuno \u00e8 coperto di rigogliose foreste, soprattutto abetaie, facenti parte del Parco regionale dell'Adamello.\nDal lato occidentale declina verso il fiume Oglio tramite una piana, un tempo dedicata all'agricoltura, oggi zona urbanizzata e sede di una zona industriale.\nNella sua parte nord-orientale sorge la Riserva naturale Incisioni rupestri di Ceto, Cimbergo e Paspardo.\nDati sugli incendi nel comune dal 1975.\nClima.\nSituato nella media Valle Camonica \u00e8 classificato secondo lo standard climatico con \"E\". Il parametro indica che \u00e8 possibile accendere il riscaldamento negli edifici per un massimo di 14 ore giornaliere, in un periodo compreso dal 15 ottobre al 15 aprile.\nI dati provenienti dalla stazione meteorologica di Breno indicano, in base alla media trentennale di riferimento 1961-1990, che la temperatura media del mese pi\u00f9 freddo, gennaio, si attesta a -1,0\u00a0\u00b0C, mentre quella del mese pi\u00f9 caldo, luglio, \u00e8 di +20,5\u00a0\u00b0C.\nOrigini del nome.\nIl nome del paese dovrebbe derivare dal tedesco \"sitch\", che significherebbe luogo ben esposto, oppure dal latino \"saeptum\", luogo chiuso.\nStoria.\nIl 20 agosto 1423 il vescovo di Brescia Francesco Marerio investe iure feudi dei diritti di decima nei territori di Pescarzo, Ceto e Figna a Giroldo Alberzoni di Breno.\nNel febbraio 1798, a seguito della legge \"6 ventoso anno VI\" del cantone di Montagna, il comune di Nadro venne unito a quello di Ceto, ed assunse il nome di \"Ceto e Nadro\". \nTra il 1816 ed il 1859 il comune fu denominato \"Ceto con Nadro\", mentre dal 1859 al 1927 solo \"Comune di Ceto\". In quell'anno venne unito a Cerveno, a cui fu legato col nome di Ceto-Cerveno sino al 1947.\nFeudatari locali.\nFamiglie che hanno ottenuto l'infeudazione vescovile dell'abitato:\nSimbolo.\nIl simbolo del comune venne adottato tramite una delibera comunale il 16 settembre 1951.\nMonumenti e luoghi d'interesse.\nArchitetture religiose.\nLe chiese di Ceto sono:\nSociet\u00e0.\nTradizioni e folclore.\nGli sc\u00fct\u00fcm sono nei dialetti camuni dei soprannomi o nomiglioli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di Ceto \u00e8 \"Font\u00e0ne\", \"Bag\u00e0toi\" oppure \"Sgar\u00e9i\".\nEsistono nel folclore della Val Camonica alcuni proverbi in dialetto camuno riguardanti Ceto:\nGeografia antropica.\nUrbanistica.\nIl paese di Ceto si sviluppa attorno alla \"Via Marconi\", l'antica strada proveniva da sud dal paese di Braone e proseguiva a nord in direzione di Nadro.\nFrazioni.\nIl comune di Ceto ha due frazioni:\nInfrastrutture e trasporti.\nStrade.\nIl comune \u00e8 attraversato dalla Strada statale 42 del Tonale e della Mendola, che attualmente termina a Nadro in localit\u00e0 Giarelli, e che nei pressi del Badetto si interra in una galleria lunga qualche centinaio di metri chiamata \"Mario\".\nNella sua parte pi\u00f9 orientale, dove scorreva il vecchio tracciato della Statale, ora vi \u00e8 una strada di secondo rilievo, ma di fondamentale importanza in quanto principale accesso ai paesi di Cerveno e Ono San Pietro.\nNella parte pi\u00f9 orientale c'\u00e8 invece la strada pi\u00f9 antica, che scende a mezza costa dal comune di Braone, attraversa Ceto e raggiunge Nadro. Un tempo proseguiva per Capo di Ponte, ma oggi \u00e8 utilizzata per raggiungere la riserva naturale Incisioni rupestri di Ceto, Cimbergo e Paspardo\nFerrovie.\nLa stazione di Ceto-Cerveno si trova in localit\u00e0 Badetto ed \u00e8 una fermata dei treni della linea Brescia-Iseo-Edolo.\nAmministrazione.\nElenco dei sindaci di Ceto dal 1945.\nUnione di comuni.\nCeto fa parte dell\"'Unione Comuni di Ceto, Cimbergo e Paspardo\", assieme ai comuni di Cimbergo e Paspardo.\nL'unione di comuni, che ha sede a Ceto, \u00e8 stata creata il 1\u00ba gennaio 1998, ed ha una superficie di circa 69,01\u00a0km\u00b2."}
{"id": "28962", "revid": "125956169", "url": "https://it.wikipedia.org/wiki?curid=28962", "title": "Dongo", "text": "Dongo (\"D\u00f9nch\" in dialetto comasco, : ) \u00e8 un comune italiano di 3.248 abitanti della provincia di Como in Lombardia. . \u00c8 sito sulla costa nord-occidentale del lago di Como presso la foce del torrente Albano.\nGeografia fisica.\nIl paese di Dongo sorge alla foce del torrente Albano, lungo il tracciato dell'Antica Via Regina; Dongo si trova anche sull'antico percorso che, attraverso il passo San Jorio, collega il lago di Como alla Val Morobbia.\nStoria.\nDa Dongo, in epoca romana, passava la \"via Regina\", strada romana che collegava il porto fluviale di \"Cremona\" (la moderna Cremona) con \"Clavenna\" (Chiavenna) passando da \"Mediolanum\" (Milano).\nIn et\u00e0 comunale, Dongo costituiva un borgo fortificato, nato a partire dal nucleo di Martinico\"\".\nGli annessi agli Statuti di Como del 1335 riportano \"Dugno\" come il comune che, all'interno della pieve di Dongo, ha in carico la manutenzione del tratto della Via Regina dal \u201ccantono vinee canonicorum de Dugno \u2026\u201d fino al \u201ccapud montis de Sancto Grigorio et ponte de Dugno\u201d.\nAi tempi del Ducato di Milano, dalla fine del XV secolo il comune di Dongo segu\u00ec per circa tre secoli il destino del feudo delle cosiddette \"Tre Pievi superiori\" di Dongo, Gravedona e Sorico.\nUn documento del 1465 \u00e8 il primo a segnalare la presenza nella zona di importanti miniere di ferro. Queste miniere e gli impianti per il trattamento del ferro nel 1771 divennero di propriet\u00e0 dei fratelli Giacomo e Antonio Mainoni, nativi di Lipsia (Sassonia), che li condussero sino al 1792, quando subentrarono i Rubini, che costruirono il primo altoforno a carbone di legna per la produzione della ghisa\"\". Nel 1839 la societ\u00e0 diventer\u00e0 Rubini-Scalini-Falck (o Rubini-Scalini-Falce\"\"), e da essa nascer\u00e0 l'industria siderurgica Falck.\nNel 1751 il territorio del comune di Dongo comprendeva gi\u00e0 i cassinaggi di Chiodera, Molini, Barbignano, Camperio, Meglia, Mossenzonico e Sant\u2019Ambrogio. Proprio a quest'ultimo santo era dedicata una chiesa, annessa a un monastero femminile, allo stato di rudere gi\u00e0 al tempo della visita pastorale di Feliciano Ninguarda (1593). \nNel 1934 un'area disabitata del territorio comunale di Dongo fu aggregata a quello di Musso.\nAll'altezza della piazza Rubini, il 27 aprile 1945 venne catturato dai partigiani Benito Mussolini, in fuga da Milano verso la Valtellina; fu ucciso nella frazione di Giulino nell'ex comune di Mezzegra, il giorno seguente.\nSimboli.\nLo stemma del Comune di Dongo \u00e8 stato concesso con decreto del presidente della Repubblica del 26 giugno 2006.\nLe tre croci scorciate ricordano l'appartenenza di Dongo al territorio delle Tre Pievi assieme a Sorico e Gravedona.\nMonumenti e luoghi d'interesse.\nArchitetture religiose.\nParrocchiale di Santo Stefano.\nLa chiesa parrocchiale, dedicata a Santo Stefano, fu costruita in epoca medievale - probabilmente non dopo il V secolo, vista la particolare dedicazione della chiesa. Nata come sede della pieve di Dongo, la chiesa era dotata di un battistero a s\u00e9 stante, del quale sono rimaste solo alcune colonne marmoree\".\" Durante alcuni lavori effettuati nel 1930 sono stati ritrovati il pavimento di una precedente costruzione (forse un precedente edificio di culto, vista la posizione isolata rispetto ai pi\u00f9 antichi antichi nuclei di Martinco e Barbignano) e un sarcofago in pietra. \nAttestata come collegiata gi\u00e0 nel 1174, l'attuale chiesa \u00e8 un rifacimento Settecentesco di una precedente struttura a tre navate del periodo tardogotico. Dell'impianto della struttura originaria restano una vasca battesimale\"\" e resti di affreschi\"\" attribuiti a Gian Giacomo Barbelli, autore anche di due tele datate 1628 e conservate in parrocchia. Questi lacerti di affresco si trovano all'interno di due piccole absidi laterali orientate a est, anch'esse gi\u00e0 facenti parte della chiesa originaria. In una di queste absidiole, gli affreschi raffigurano numerose scene attribuite alla vita di sant'Ambrogio, che nel frontespizio dell'abside \u00e8 raffigurato insieme ai santi Giorgio e Defendente\"\". L'altra abside era invece dedicata ai santi Giovanni Battista e all'omonimo evangelista.\"\" \nAl XVIII secolo risalgono invece: \nLa consacrazione della chiesa avvenne nel 1804, per mano del vescovo Carlo Rovelli, tre anni prima della realizzazione degli affreschi della seconda cappella ad opera di Filippo Bellati.\nAll'interno della chiesa si trova inoltre una croce astile del 1513.\nChiesa di Santa Maria.\nLa chiesa di Santa Maria, rifatta da Federico Frigerio sulla base di una precedente chiesa romanica risalente ai secoli XI-XII, conserva decorazioni di Giovanni Mauro della Rovere. Del periodo tardoromanico si conservano ancora alcune sculture.\nSantuario della Madonna delle Lacrime.\nIl santuario della Madonna delle Lacrime, annesso a un ex-convento francescano, \u00e8 noto per una lacrimazione mariana avvenuta, secondo la tradizione, nel 1553. Conserva notevoli dipinti. \nChiesa di Sant'Eufemia.\nL'unica ampia zona pianeggiante del Sasso di Musso ospita la Chiesa di Sant'Eufemia, collocata all'interno del parco del Giardino del Merlo. La chiesa, che deve il suo aspetto attuale ad alcuni interventi realizzati attorno agli inizi del XVII secolo, faceva in origine parte del complesso del Castello di Musso.\nAltro.\nPer la storia della diffusione della fede cattolica e degli edifici sacri vedi anche il testo in nota.\nInfrastrutture e trasporti.\nDongo dispone di un piccolo attracco per battelli e aliscafi.\nLa principale arteria stradale \u00e8 la diramazione della statale Regina (SS 340)."}
{"id": "28963", "revid": "580", "url": "https://it.wikipedia.org/wiki?curid=28963", "title": "Cevo", "text": "Cevo (\"S\u00e9f\" in dialetto camuno) \u00e8 un comune italiano di abitanti della provincia di Brescia in Lombardia.\nGeografia fisica.\nTerritorio.\nIl comune di Cevo sorge in Valsaviore, valle laterale della Valcamonica, in cima al dosso dell'Androla, all'interno del Parco regionale dell'Adamello.\nStoria.\nIl 5 febbraio 1350 il vescovo di Brescia Bernardo Tricardo investe iure feudi dei diritti di decima nei territori di Cevo il comune (vicinia) e gli uomini di Cevo.\nAlla pace di Breno del 31 dicembre 1397 i rappresentanti della comunit\u00e0 di Cevo, Antonio Cucco e il notaio Torello di Domenico, si schierarono sulla sponda ghibellina.\nIl 17 settembre 1423 il vescovo di Brescia Francesco Marerio investe iure feudi dei diritti di decima nei territori di Monno, Cevo, Andrista, Grumello, Saviore, Cemmo, Ono, Sonico, Astrio, Malegno, Cortenedolo, Vione, Incudine e Berzo Demo a Bertolino della Torre di Cemmo.\nGregorio Brunelli dice che nel XVII secolo gli abitanti di Cevo erano talmente poveri da emigrare d'inverno presso Soncino o nel Cremonese.\nIl 22 aprile 1644 Il paese di Cevo fu quasi completamente incendiato per la caduta di un fulmine.\nNel 1927 il comune di Cevo venne unito a quello di Saviore formando il comune di Valsaviore; i due centri si separarono nuovamente nel 1954.\nDopo l'armistizio dell'8 settembre 1943, il nord Italia venne aggregato alla repubblica di Sal\u00f2.\nAi giovani delle classi 1923-1925 vennero chiamati alla leva obbligatoria, ma nessuno si present\u00f2.\nMolti si nascondevano nelle montagne dell'Adamello, nei fienili ad alta quota. Altri aderivano ai gruppi partigiani dell'alta valle.\nSopra Cevo Antonino Parisi (\"Nino\"), Bartolomeo Cesare Bazzana (\"il Maestro\") e altri ribelli cominciano ad organizzare la 54\u00ba Garibaldi, che inizia ad operare attivamente dal gennaio 1944.\nA primavera iniziano i primi rastrellamenti al fine di leva da parte della banda fascista \"Marta\", formata da militi della Guardia Nazionale Repubblicana di Milano. Le azioni di questo reparto oltrepassano il compito di repressione antipartigiana sconfinando in realt\u00e0 nel saccheggio ai danni delle popolazioni, ruberie ai contadini e uccisioni. Il 19 maggio consolida la prassi del terrore sterminando la famiglia Monella (Giovanni, sua moglie Maria Scolari e la figlia Maddalena) e assassinando lo scalpellino Francesco Belotti.\nIl 1\u00ba luglio i garibaldini attaccano la centrale di Isola: lo scontro dur\u00f2 mezz'ora. Due fascisti vennero uccisi e due feriti: il comandante fu fucilato. Tra i partigiani vi furono un morto, Luigi Monella, e due feriti. Approfittando dei funerali di Monella, i fascisti decisero di assaltare Cevo per punire la popolazione locale sodale con la Resistenza.\nCos\u00ec, il 3 luglio 1944, un migliaio di repubblichini circond\u00f2 Cevo con una manovra a tenaglia riuscendo ad aver ragione della ventina di partigiani che si erano spinti in paese per partecipare alle onoranze funebri del compagno morto due giorni prima. Fattisi scudo con un alcune donne di Cevo, i fascisti misero letteralmente a ferro e fuoco il borgo lanciando bottiglie incendiarie sui tetti delle case. Complessivamente furono distrutte 151 case, altre 48 rovinate e 12 saccheggiate; furono uccise 6 persone: Cesare Monella, Francesco Biondi, Giacomo Monella, Giovanni Scolari, Rodella Domenico, Biondi Giacomina. Su una popolazione di circa 1200 abitanti rimasero ben 800 senza tetto.\nI tedeschi si arrenderanno, infine, il 18 aprile 1945 a Forno d'Allione.\nNel secondo dopoguerra, la realt\u00e0 sociale del paese e la ridotta economia interna si scontrano con l'affermazione della societ\u00e0 dei consumi e delle correlate politiche economiche nazionali. Questo sistema socio-economico dur\u00f2 quasi fino alla fine del sec. XX ma negli ultimi decenni avvenne una crescente marginalizzazione nei confronti di una sempre pi\u00f9 numerosa popolazione che fa propri i modelli di vita funzionali all'economia di mercato. Portatori di questo sistema sono gli impiegati nell'apparato statale, i piccoli imprenditori, gli occupati nell'industria idro-elettrica e nelle fabbriche della Valcamonica e gli emigrati con le loro \"rimesse\".\nAgli inizi del XXI secolo l'attivit\u00e0 agricola, in diverse forme, permane, fornendo una nuova possibilit\u00e0 per evitare lo spopolamento e il completo abbandono della campagna.\nFeudatari locali.\nFamiglie che hanno ottenuto l'infeudazione vescovile dell'abitato:\nOnorificenze.\nCevo \u00e8 tra le citt\u00e0 decorate al valor militare per la guerra di liberazione, insignita il 15 dicembre 1992 della medaglia di bronzo al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nMonumenti e luoghi d'interesse.\nArchitetture religiose.\nNel territorio comunale di Cevo si possono trovare numerose architetture religiose:\nD\u00f2s dell'Andr\u00f2la (Dosso dell'Androla).\nFino agli anni ottanta il dosso dell'Androla vantava la presenza di una sciovia che consentiva la pratica invernale dello sci.\nAree naturali.\nParco regionale dell'Adamello.\nIl territorio del comune di Cevo si trova totalmente all'interno del Parco regionale dell'Adamello, istituito il 1\u00ba dicembre 2003. Lo scopo primario del Parco \u00e8 la conservazione dell'ambiente e del paesaggio, e, conseguentemente, incrementare la sensibilit\u00e0 e la partecipazione degli abitanti e dei visitatori al raggiungimento di detto scopo.\nSistema agro-pastorale tradizionale.\nIl vissuto e la cultura della comunit\u00e0 \"tradizionale\" affonda le radici in secoli lontani; lo dimostrano i metodi e gli attrezzi da lavoro ancora utilizzati nel secondo dopoguerra. L'organizzazione, i valori e l'immaginario della popolazione erano connotati da aspetti di autonomia sia nei confronti di quelli espressi dagli apparati laici succedutisi nel tempo sia di quelli religiosi: il collante sociale era dato da un'organizzazione \"comunitaria - consociativa\", probabilmente in parte tramandata dalle \"vicinie\", riformata, dopo l'Unit\u00e0 d'Italia, dalle istituzioni nazionali (sistema democratico partecipativo, scuola, istituzioni di categoria, ecc.).\nIl suo fluire si pu\u00f2 suddividere in tre periodi di seguito descritti in modo schematico e per titoli di argomenti.\n\"Periodo invernale\":\n\"Periodo delle stagioni intermedie\":\n\"Periodo della stagione estiva\":\nLe donne nella societ\u00e0 tradizionale avevano un ruolo paritario con gli uomini, sicuramente non subalterno, sia in famiglia che anzi poteva avere connotati matriarcali, sia nella collettivit\u00e0, svolgendo un compito primario nella normale attivit\u00e0 lavorativa e, a causa dell'emigrazione stagionale, quando sostituiva interamente il maschio nella conduzione della famiglia o quando era essa stessa a emigrare (in questo caso era l'uomo che si occupava di tutte le attivit\u00e0 della famiglia).\nCultura.\nFolclore.\nGli sc\u00fct\u00fcm sono nei dialetti camuni dei soprannomi o nomiglioli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di Cevo \u00e8 \"Barolc\".\nAmministrazione.\nUnione di comuni.\nCevo fa parte dell\"Unione Comuni della Valsaviore\", assieme ai comuni di Cedegolo, Berzo Demo, Saviore dell'Adamello e, dal 2003, Sellero.\nL'unione di comuni ha sede a Cedegolo ed \u00e8 stata creata il 20 agosto 1999. Ha una superficie di circa 225\u00a0km\u00b2."}
{"id": "28965", "revid": "1888309", "url": "https://it.wikipedia.org/wiki?curid=28965", "title": "Drezzo", "text": "Drezzo (\"Drezz\" in dialetto comasco, : ), \u00e8 un centro abitato della Lombardia, frazione del comune sparso di Colverde. Circa met\u00e0 del territorio \u00e8 compreso nel parco della Spina Verde.\nStoria.\nLa pi\u00f9 antica attestazione sull'esistenza di Drezzo \u00e8 un atto notarile dell'anno 739, in cui vengono citati un tal Hadalperto de Drezzi e un certo Lupus de Drizzi.\nUna pergamena dell'852 fa invece riferimento a Orsa, Natazia e Vecilio, figli di un tal Ursoaldo, fattore di una masseria di Drezzo.\"\"\nSecondo quanto si racconta in un poema anonimo il cui autore \u00e8 indicato come Anonimo Cumano, nel XII secolo Drezzo si schier\u00f2 con Milano nella guerra contro Como e per questo i Comaschi attaccarono il borgo distruggendone il castello, descritto come un sistema dotato di due torri gemelle collocate su un aspro colle e di una cinta in legno e pietra\"\". Seppur oggi non resti traccia alcuna di queste fortificazioni, secondo alcuni il castello si sviluppava laddove oggi si trovano Villa Franchi e la localit\u00e0 La Rocca. \nGli annessi agli Statuti di Como del 1335 riportano \u201cDreze\u201d tra i comuni incaricati della manutenzione della strada \u201cde Cardevio a platea que est ad domos quondam Alberti Zanforgi usque ad Sassum de Cardevio\", oltre che tra i comuni facenti parte di quella pieve di Uggiate in cui Drezzo rimarr\u00e0 inserito fino alla fine del XVIII secolo. \nNel XVII secolo il paese risultava essere un centro agricolo, dedito alla coltivazione di cereali, castagni, gelsi e vitigni. In questo periodo Drezzo era formato dai cassinaggi di Cassina al Monte (detta anche Cassina Rodiani e Ronco di Sopra), Cassina della Madonna Santa Chiesa di Sopra, Prevella e Rocca di sotto, nonch\u00e9 dai mulini, Molinell, Peverell. Dell'elenco dei mulini che nel 1751 facevano parte del territorio di Drezzo faceva parte anche il Molino di Chiasso maggiore.\nDrezzo fu concesso in feudo alla famiglia dei Raimondi, che da qui ricavavano il censo delle carni, del sale e del vino, (quest'ultimo ottenuto da vitigni citati anche da Cesare Cant\u00f9 ma abbandonati a partire dal terzo decennio del Novecento). Nel 1751 il comune risult\u00f2 essersi gi\u00e0 redento dall'infeudazione, attraverso un pagamento periodico in denaro a cadenza quindecennale. Altre famiglie nobiliari aventi propriet\u00e0 in Drezzo furono gli Odescalchi, i Franchi, i Rusca e i Bonomi\"\".\nIn et\u00e0 napoleonica il comune di Drezzo fu soppresso ed unito a quello di Gironico, al quale furono aggregati anche quelli di Par\u00e8 e di Montano. Questa unione dur\u00f2 sino al 1816 quando fu ripristinata la situazione precedente.\nNel 1928 i comuni di Par\u00e8, Drezzo e Cavallasca furono fusi in un unico comune, denominato Lieto Colle (il nome fu ispirato da Margherita Sarfatti, ai tempi amante di Mussolini e proprietaria della villa del Soldo a Cavallasca). La sede del municipio di Lieto Colle era a Par\u00e8. Dopo la Liberazione emerse subito il malcontento degli abitanti per l'unione, ma fu solo nel 1956 che il comune di Lieto Colle fu soppresso, ricostituendo i tre comuni originari.\nIl 21 gennaio 2014, i comuni di Drezzo, Par\u00e8 e Gironico sono stati aggregati nel nuovo comune di Colverde, in seguito all'esito positivo del referendum consultivo tenutosi il 1\u00ba dicembre 2013.\nMonumenti e luoghi d'interesse.\nArchitetture civili.\nVilla Franchi, risalente al XVIII secolo.\nArchitetture religiose.\nChiesa dei Santi Rocco e Sebastiano.\nLa chiesa dei Santi Rocco e Sebastiano risale al Seicento in luogo di una preesistente cappella dedicata a San Rocco e menzionata negli atti della visita pastorale del 1592 da parte del vescovo Ninguarda\"\". A partire dal XVIII secolo \u00e8 la sede principale delle funzioni della Parrocchia di Drezzo, che venne eretta il 16 dicembre 1752.\nChiesa della Madonna Assunta.\nLa chiesa della Madonna Assunta, soprannominata \u201cGesa a volt\u201d (la \u201cchiesa in alto\") o \"Chiesa alta\", \u00e8 situata in posizione dominante sul versante sudoccidentale del colle di Drezzo ad un'altitudine di circa 439 metri s.l.m.\nLa chiesa, di origine romanica ma pi\u00f9 volte rimaneggiata nel corso dei secoli., rappresenta probabilmente uno dei pi\u00f9 antichi edifici cristiani nella zona. Alcuni studi stratigrafici e confronti stilistici della zona absidale hanno infatti portato da attribuire la fondazione dell'edificio ai secoli V e VI. Ristrutturazioni importanti furono tuttavia realizzate attorno tra i secoli X e XII, mentre la facciata e l\u2019interno furono risistemate nel XV secolo.\nUna teca posta alle spalle dell'altare conserva un affresco Quattrocentesco di una Madonna con Bambino, attribuito a Luchino Pozzi.\nLe prime attestazioni scritte dell'esistenza della \"chiesa di Santa Maria di Drezzo\" si hanno per\u00f2 solo nella seconda met\u00e0 del XVI secolo, con una serie di visite pastorali da parte dei vescovi di Como. \nLa facciata presenta una serie di affreschi attribuiti Giovanni Pozzi, console di Drezzo. Nello specifico, il lato sinistro della facciata \u00e8 affrescato con immagini di Sant\u2019Antonio Abate e di San Cristoforo, mentre sulla destra sono raffigurati San Bernardino da Siena, Sant\u2019Apollonia, la Madonna in Trono con Sant\u2019Orsola e San Rocco. Nel '900, il presbiterio fu affrescato da Torildo Conconi.\nVerso la fine del XX secolo, all'esterno della chiesa fu allestito un percorso a icone secondo una via lucis.\nSociet\u00e0.\nEvoluzione demografica.\nDemografia pre-unitaria\nDemografia post-unitaria\nEconomia.\nDrezzo \u00e8 collegata alla frazione Pedrinate del comune svizzero di Chiasso tramite il valico di Drezzo-Pedrinate, situato a 400 m s.l.m..\nAmministrazione.\nGemellaggi.\n, dall'11 settembre 2004."}
{"id": "28966", "revid": "1888309", "url": "https://it.wikipedia.org/wiki?curid=28966", "title": "Faggeto Lario", "text": "Faggeto Lario (\"Fasg\u00e9e\" in dialetto comasco, pronuncia fonetica IPA: ) \u00e8 un comune italiano sparso di abitanti della provincia di Como in Lombardia.\nIl comune \u00e8 formato dalle frazioni di Riva (sulla sponda del Lago di Como) e dalle montane Molina, Lemna (sede comunale) e Palanzo. Queste ultime tre frazioni erano collegate tra loro gi\u00e0 in epoca medievale dalla \"Strada Regia\", che da Brunate conduceva fino a Bellagio passando a mezza costa.\nStoria.\nIl comune di Faggeto Lario venne creato nel 1928 dalla fusione dei comuni di Molina e Palanzo nel comune di Lemna, attestato come \"\"comune de\" \"Ripalempna\"\" gi\u00e0 nel 1335.\nIn precedenza, un decreto di riorganizzazione amministrativa del Regno d'Italia napoleonico datato 1807 aveva sancito l'annessione di Molina al comune di Torno, mentre le comunit\u00e0 di Lemna e Palanzo (con quest'ultima a costituire un possedimento dell'arcidiocesi di Milano fino al 1240) erano state aggregate al comune di Pognana. La decisione fu tuttavia cancellata dalla Restaurazione.\nMonumenti e luoghi d'interesse.\nArchitetture religiose.\nA Lemna si trova la chiesa di San Giorgio, che deve il suo aspetto attuale ad alcuni importanti interventi architettonici avvenuti tra il 1590, il 1657 e nel 1860, rivela nella parte inferiore del campanile un'origine romanica. Al suo interno, conserva alcune tele risalenti al XVIII secolo.\nIn Riva si trova la Chiesa di San Giuseppe, situata poco distante dall'orrido di Faggeto.\nAmministrazione.\nLa sindaca di Faggeto Lario \u00e8 Angela Molinari,eletta nel 2019."}
{"id": "28967", "revid": "1888309", "url": "https://it.wikipedia.org/wiki?curid=28967", "title": "Faloppio", "text": "Faloppio (\"Fal\u00f2pp\" in dialetto comasco, pronuncia fonetica IPA: ) \u00e8 un comune italiano sparso di abitanti della provincia di Como in Lombardia, costituito dai paesi di Camnago Faloppia e Gaggino (sede comunale). Dal 2002 \u00e8 membro dell'Unione di comuni lombarda Terre di Frontiera.\nOrigini del nome.\nLo studio dei toponimi ha fatto ipotizzare che:\nStoria.\nDal Medioevo all'et\u00e0 moderna.\nLa pi\u00f9 antica menzione storica delle localit\u00e0 di Gaggino e Camnago si ritrova in alcuni atti notarili di compravendita e donazione risalenti alla fine del XII secolo\"\".\nI toponimi relativi a Gaggino e Camnago, che assieme a Bernasca formano l'attuale territorio di Faloppio, sono attestati negli annessi agli Statuti di Como del 1335 come rispettivamente \"Comune de Gazino\" e \"Comune de Camenago\".\nI confini territoriali dei due comuni, che risultano inseriti nella Pieve di Uggiate fino alla fine del XVIII secolo, sono cos\u00ec descritti in un documento del 1614:\nNel 1751 il territorio di Gaggino risulta estendersi al cassinaggio di \"Cassina de' Ronchi\", mentre il comune di Camnago risulta comprendere anche il cassinaggio di \"Molino di Chiasso\". Due anni pi\u00f9 tardi, Camnago risulta aver gi\u00e0 accorpato il soppresso comune di Bernasca.\nDa un punto ecclesiastico, la cura delle anime era affidata alla parrocchia di Santa Margherita di Camnago, eretta nel 1771 dal vescovo Giambattista Mugiasca con territorio smembrato dalla prepositura di Uggiate, e alla Parrocchia della Conversione di San Paolo di Gaggino, che tuttavia fino al 1\u00ba ottobre 1892 fu semplice viceparrocchia della pieve di Uggiate. Nel 1788 la parrocchia di Santa Margherita, entro i cui confini esisteva gi\u00e0 l'oratorio di Santa Maria Maddalena in Bernasca, contava 217 parrocchiani.\nEt\u00e0 contemporanea.\nUn decreto di riorganizzazione amministrativa del Regno d'Italia napoleonico datato 1807 sanc\u00ec l'annessione dei due comuni di Camnago e di Gaggino a quello di Uggiate. La decisione fu tuttavia abrogata con la Restaurazione, quando gli austro-ungarici ricostituirono i comuni di Camnago con Bernasca e di Gaggino.\nDurante il Regno di Sardegna prima e durante il Regno d'Italia poi, il comune di Camnago cambi\u00f2 pi\u00f9 volte denominazione, dapprima in \"Camnago Faloppia\", poi in \"Camnago di Uggiate\" e infine, dal 1893 al 1928, nuovamente in \"Camnago Faloppia\".\nNel 1894, anno della visita pastorale del vescovo Andrea Carlo Ferrari il numero dei parrocchiani della parrocchia di Camnago era salito a 432, mentre quella di Gaggino ne contava 800.\nIl comune di Faloppio venne istituito \"ex-novo\" nel 1928 tramite la fusione dei comuni di Camnago Faloppia e Gaggino.\nLe parrocchie di Camnago e Gaggino fanno oggi parte di un'unica comunit\u00e0 pastorale. Le funzioni religiose si svolgono nella chiesa di Santa Margherita di Camnago e nella nuova chiesa di San Paolo di Gaggino.\nMonumenti e luoghi d'interesse.\nAltro.\nNel piazzale della chiesa di Santa Margherita \u00e8 stata installata una meridiana che fornisce l'ora vera solare di Camnago Faloppio.\nSociet\u00e0.\nGli abitanti delle due frazioni sono soprannominati \"Fulcitt\" (Gaggino) e \"Tri-suu\" (Camnago).\nEvoluzione demografica.\nDemografia pre-unitaria\nDemografia post-unitaria"}
{"id": "28968", "revid": "125976486", "url": "https://it.wikipedia.org/wiki?curid=28968", "title": "Fenegr\u00f2", "text": "Fenegr\u00f2 (\"Fenegr\u00f3\" in dialetto comasco) \u00e8 un comune italiano di abitanti della provincia di Como in Lombardia.\nOrigini del nome.\nDa diversi secoli si fanno ipotesi, usando molto la fantasia, a proposito dell'origine del nome. Per molto tempo, l'origine pi\u00f9 accreditata era dall'espressione latina \"Finis Agrorum\" \"confine dei campi\", oppure \"fine dei campi (coltivati)\", poich\u00e9 Fenegr\u00f2 si trova ai margini settentrionali della pianura padana, l\u00e0 dove il terreno, da pianeggiante, inizia a farsi collinare. Secondo quest'ipotesi, Fenegr\u00f2 avrebbe dunque indicato un abitato posto al limitare dell'area coltivata e quindi pianeggiante, a ridosso delle colline.\nIl primo documento conosciuto che ricorda il paese risale al secolo X, e anche quelli immediatamente successivi sono concordi nello scrivere \"Fenegrao\", \"Fenegroe\", oppure nel latinizzarlo in \"Fenegrolium\". Significa che 1.000 anni or sono il paese si chiamava gi\u00e0 \"Fenegr\u00f2\", perch\u00e9 l'aggiunta di un'altra vocale finale, come la \"a\" di \"Fenegrao\", era solo un artificio per spostare in fondo l'accento, che allora non si usava.\nGeografia fisica.\nFenegr\u00f2 si trova nell'alta pianura agricola e urbanizzata lombarda, nell\u2019Olgiatese comasco (bassa piana comasca).\nIl centro storico si sviluppa attorno alla chiesa di Santa Maria Nascente, perno centrale dell'impianto cittadino. \nLa roggia Mascazza taglia da nord a sud il territorio, perdendosi nei boschi della vicina Turate. \nA nord grandi tratti boschivi, mentre a sud il territorio \u00e8 occupato da estesi campi.\nAi limiti dei confini sud Fenegr\u00f2 \u00e8 interessato dal passaggio di un breve tratto dell\u2019Autostrada Pedemontana Lombarda.\nCaratteristiche sono le cascine, presenti alle porte del paese: Cascina Vignola a ovest, Cascina Valmorana e Cascina Berina a nord e Cascina San Quirico a sud del centro abitato, per citarne le pi\u00f9 importanti.\nFenegr\u00f2 dista 16\u00a0km da Como e 39\u00a0km da Milano.\nStoria.\nLe origini dell'insediamento alla base del paese di Fenegr\u00f2 risalgono probabilmente al I secolo d.C. come confermato da alcuni ritrovamenti archeologici emersi durante scavi compiuti nel 1836\"\" e in epoche successive in terreni agricoli circostanti l'abitato. In quell'epoca vennero rinvenuti infatti vasi in cotto assieme a braccialetti bronzei, monete e suppellettili romani che oggi sono conservati nel museo di Gorla Minore.\nGi\u00e0 dall'inizio del Medioevo, Fenegr\u00f2 fece parte della Pieve di Appiano e quindi della Contea del Seprio, anche se il paese venne coinvolto solo relativamente dai continui scontri tra Como e Milano. Dal 956 inoltre i monaci del monastero milanese di San Simpliciano si dichiararono proprietari della locale chiesa dei santi Quirico e Giulitta coi relativi benefici anche se la prima donazione ufficiale venne sottoscritta nel 1147 e confermata successivamente da papa Alessandro III nel 1188. Dal XII secolo \u00e8 a ogni modo accertata la presenza di un castello fortificato di cui per\u00f2 in seguito si perdono le tracce. \n\u201cEl locho da Fenagr\u00f2\u201d viene indicato dagli \u201cStatuti delle acque e delle strade del contado di Milano fatti nel 1346\u201d tra le localit\u00e0 a cui spetta la manutenzione della strada cosiddetta \"da Bol\u00e0\". \nNel 1538 Fenegr\u00f2 fu infeudato da Giacomo Antonio Carcano, che con un lascito testamentario lo pass\u00f2 alla famiglia degli Arconati, i quali esercitarono i diritti feudali sul comune fin oltre la met\u00e0 del XVIII secolo. \nSempre inserito nella stessa pieve fino alla fine del Settecento, nel 1751 il comune di Fenegr\u00f2 si estendeva gi\u00e0 ai cassinaggi di Vigola, San Quirico e Val Morana. \nCon l'introduzione dell'allevamento del baco da seta, nel Settecento vennero poste le prime basi per l'attivit\u00e0 di tessitura che, soprattutto nell'Ottocento con la tessitura del conte Tondani, diede un forte rilancio all'economia del paese, precedentemente prevalentemente agricolo.\nUn decreto di riorganizzazione amministrativa del Regno d'Italia napoleonico datato 1807 sanc\u00ec l'annessione di Cirimido al comune di Fenegr\u00f2. La decisione fu tuttavia abrogata con la Restaurazione.\nMonumenti e luoghi d'interesse.\nArchitetture religiose.\nChiesa parrocchiale di Santa Maria Nascente.\nLe prime notizie relative alla chiesa di Fenegr\u00f2 risalgono alla fine del XIII secolo, quando essa \u00e8 citata nel \"Liber Notitiae Sanctorum Mediolani\" di Goffredo da Bussero, anche se ben poco attualmente si \u00e8 conservato della struttura medievale di probabile stile romanico. La chiesa \u00e8 infatti stata ricostruita completamente tra il 1756 e il 1761 quando ne venne modificato l'orientamento iniziale.\"\"\nAll'interno la chiesa conserva alcuni dipinti di Filippo Comerio oltre a una pregevole fonte battesimale in legno del Seicento\"\" e una statua lignea della \"Madonna della cintura\" risalente al medesimo periodo.\nLa festa patronale, in onore di Santa Maria Nascente, viene festeggiata la seconda domenica del mese di settembre.\nIl campanile, alto 41 metri, \u00e8 del 1948. Ospita un concerto di sei campane in SI naturale, tendente al grave, fuse dalla ditta Ottolina di Seregno nel 1948.\nAltre chiese.\nSul territorio fenegrolese sono altres\u00ec presenti:\nNei boschi a nord del paese \u00e8 presente una piccola cappella dedicata alla Madonna di Pompei. In via San Rocco \u00e8 presente un' edicola votiva dedicata all\u2019omonimo santo.\nSociet\u00e0.\nTradizioni e folclore.\nIl Palio.\nNel 1954 si tenne la prima edizione di questo evento, il pi\u00f9 antico della provincia di Como; tuttavia le informazioni che si hanno sul suo svolgimento appaiono lacunose, per tal motivo essa non \u00e8 conteggiata nell\u2019albo d\u2019oro ufficiale.\nConcepito come un esperimento, fu presto abbandonato per ritornare ai tradizionali festeggiamenti. Questo almeno fino all\u2019estate del 1976, quando un gruppo di ragazzi tent\u00f2 di riproporlo organizzando una sfilata in costume medievale e dei giochi tra le cinque Contrade, delle quali vennero per la prima volta ufficialmente delineati i confini.\nInoltre, a incrementare il prestigio della manifestazione contribu\u00ec la realizzazione di un nuovo gonfalone, premio per la Contrada vincitrice, disegnato a mano dal noto maestro fenegrolese Mario Bogani.\nCi\u00f2 che si presentava solamente come una novit\u00e0 atta a movimentare la festa patronale, col passare degli anni aument\u00f2 sempre pi\u00f9 la sua portata superando ogni attesa e portando persino alla nascita del celebre \u201cPalio del Baradello\u201d (1981).\nParallelamente alla manifestazione, nacquero, come appendice dell\u2019omonima Contrada, gli \u201cSbandieratori San Rocco\u201d, che grazie alla straordinaria dedizione e cura dei dettagli suscitarono presto l\u2019interesse dell\u2019Ente Provinciale del Turismo e parteciparono a numerosi festival folkloristici europei.\nAlterne vicende, legate alla difficolt\u00e0 - per un paese cos\u00ec piccolo - di mantenere un ampio gruppo di persone che si occupi dell'organizzazione del Palio, hanno comportato l'impossibilit\u00e0 di garantire ogni anno lo svolgimento della manifestazione.\nLe cinque contrade, che in ogni manifestazione si contendono il Palio, sono: Montagna, Moro, San Giovanni, San Quirico, San Rocco.\nCultura.\nPresso i locali del Municipio si trova un museo permanente di una collezione di opere del maestro Mario Bogani.\nAmministrazione.\nIn seguito alle elezioni amministrative del 25 maggio 2014, Fenegr\u00f2 \u00e8 retto da una lista civica (\"Fenegr\u00f2 - Persone, idee e futuro\"). \nIl sindaco eletto \u00e8 Claudio Canobbio. Alle elezioni comunali del 27 maggio 2019 Claudio Canobbio \u00e8 stato riconfermato primo cittadino fenegrolese.\nSport.\nCalcio.\nLa principale squadra di calcio \u00e8 la \"Polisportiva Fenegr\u00f2 1981 Calcio\" che milita nel girone A lombardo dell'Eccellenza. I colori sociali sono il grigio e il blu. \u00c8 nata nel 1981 ed \u00e8 stata rifondata nel 2001."}
{"id": "28972", "revid": "1888309", "url": "https://it.wikipedia.org/wiki?curid=28972", "title": "Garzeno", "text": "Garzeno (\"Garzee\" in dialetto comasco, : ) \u00e8 un comune italiano di 689 abitanti della provincia di Como in Lombardia.\nGeografia fisica.\nGarzeno \u00e8 l'ultimo comune della Valle Albano. La frazione di Catasco \u00e8 costruita sui depositi di una gigantesca frana non ancora del tutto assestata.\nStoria.\nLa strada che da Garzeno porta al passo San Jorio fu per secoli utilizzata per mettere in collegamento la Val Mesolcina con i territori pi\u00f9 settentrionali del Lago di Como.\nProprio attraverso questa strada e, in particolare, nella direzione che dal Canton Grigioni porta verso il Lario passarono mire espansionistiche della famiglia Sacco, i feudatari della Val Mesolcina ai quali Federico II nel 1220 concesse in feudo il cosiddetto \u201cMonte di Dongo\u201d e, con esso, Garzeno. Il territorio rimase infeudato ai Sacco fino al 1284.\nNel 1335 il comune di Garzeno risulta far parte della Pieve di Dongo, entro cui rimarr\u00e0 fino alla fine del XVIII secolo.\nNello stesso anno, gli Statuti di Como citano il comune di Garzeno tra le comunit\u00e0 incaricate della manutenzione dell cosiddetta strada di Mezzola. In particolare, ai garzenatti spettava il compito di \u201cfacere archatas sedecim a facta illorum de Stazona in iosum versus lacum\u201d.\nNel 1402 il territorio fu nuovamente infeudato dai Sacco, dai quali Garzeno si sganci\u00f2 definitivamente due anni pi\u00f9 tardi, con la morte dell'ultimo discendente della casata\"\".\nPassato in seguito ai Trivulzio, Garzeno segu\u00ec il destino della pieve di Dongo, che assieme a quelle di Gravedona e di Sorico and\u00f2 a formare il cosiddetto \"feudo delle Tre Pievi\".\nNel 1497 le Tre Pievi e la pieve di Nesso vennero concesse in feudo a Lucrezia Crivelli da Lodovico Maria Sforza.\nNel XVI secolo Garzeno e il resto delle Tre Pievi pass\u00f2 dapprima a Gian Giacomo Medici (1535) e in seguito alla famiglia Gallio (1580), la quale esercit\u00f2 i propri diritti feudali fin'oltre la met\u00e0 del XVIII secolo.\nNel 1751 il territorio di Garzeno si estendeva gi\u00e0 ai cassinaggi di Scireso, Cotasco e Catasco.\nUn decreto di riorganizzazione amministrativa del Regno d'Italia napoleonico datato 1807 sanc\u00ec l'aggregazione del comune di Germasino ed uniti al comune di Garzeno. La decisione fu tuttavia abrogata con la Restaurazione.\nMonumenti e luoghi d'interesse.\nArchitetture religiose.\nChiesa dei Santi Pietro e Paolo.\nElevata a sede di una parrocchia nel 1478,\"\" la chiesa dei Santi Pietro e Paolo ha un'origine ben pi\u00f9 antica, essendo gi\u00e0 attestata nel 1172.\nAi tempi della visita pastorale del vescovo Ninguarda nel 1593, la chiesa si presentava come un edificio gotico a singola navata, sormontata da quattro archi trasversali e chiusa da un'abide abbellita dalla presenza di affreschi raffiguranti \"Cristo in maest\u00e0 con gli Evangelisti e gli apostoli\". Nelle pareti della chiesa si aprivano una serie di cappelle laterali, delle quali la quarta a sinistra conserva ancora una parte di alcuni affreschi di Sigismondo De Magistris, probabilmente realizzati negli anni '30 del XVI secolo. All'epoca rinascimentale risalgono anche:\nLa chiesa fu profondamente ristrutturata nel XVII secolo,\"\"attraverso una serie di interventi che, oltre a stravolgere l'impianto strutturale, comportarono la realizzazione di nuovi affreschi. A questo periodo risalgono le decorazioni del presbiterio, che oltre a una serie di ricchi stucchi ospita i dipinti de \"Storie dei SS. Pietro e Paolo\", \"L\u2019Incoronazione della Vergine\" e \"I Dottori della Chiesa\" di Giovanni Mauro della Rovere\"\". A Giovanni Paolo Recchi si devono invece gli affreschi nelle due cappelle di Sant'Antonio e della Vergine del Rosario. \nChiesa di San Jorio.\nGi\u00e0 attestata nel XVI secolo, la chiesetta di San Jorio si trova poco sopra l'omonimo passo. L'intitolazione della chiesa si deve al suo leggendario costruttore - secondo la tradizione: un eremita.\nSantuario della Madonna di Quang.\nSulla strada che da Garzeno pota in direzione di Brenzeglio e dei rifugi \"il Giovo\" e \"San Jorio\" si trova la Chiesa di Quang.\nInaugurata nel 1947, la chiesa fu dedicata all\u2019Immacolata, alla quale fu riconosciuta riconoscenza per la protezione durante la guerra da poco conclusa.\nEsternamente, la chiesa si presenta con una facciata a capanna, in origine preceduta da un pronao che nel 1998 \u00e8 stato ingrandito e trasformato in un vero e proprio porticato.\nVarcato l'ingresso, sulla destra si trova una tela Ottocentesca raffigurante una \"Consegna delle chiavi a San Pietro\", opera che in precedenza si trovava sull'altar maggiore della parrocchiale di Garzeno. Nel lato opposto trovano invece posto una statua di Sant'Agnese ed un dipinto raffigurante \"San Giuseppe protettore della buona morte\". Dietro all'altare si trova una riproduzione della grotta di Lourdes, affiancata da due piccole nicchie su San Giovanni Bosco sulla Madonna di Caravaggio. Dal 2005 la parete di fondo ospita un dipinto che raffigura la Madonna mentre protegge il paese e i suoi abitanti.\nOratorio di San Bernardino.\nNella frazione di Catasco si trova l'oratorio di San Bernardino, di recente fattura ma eretto al posto di una precedente chiesetta gi\u00e0 attestata nel 1788. L'oratorio ospita una tela settecentesca raffigurante una \"Vergine in gloria con Santi\".\nArchitetture civili.\nCentro storico.\nNel centro storico di Garzeno si trovano numerosi cappelline e fontanili, oltre a una serie di case rustiche che, specialmente in via Lamiolo, presentano facciate decorate da affreschi votivi.\n\"Masun\".\nNel territorio di Garzeno si trovano numerose \"masun\", tipiche baite rurali di montagna con tetto a falde molto inclinate e copertura in paglia di segale), realizzate secondo uno schema costruttivo in voga nel medioevo.\nRifugi.\nUna ex-caserma della Guardia di Finanza attiva dal 1870 al 1976 ospita oggi il Rifugio \"il Giovo\", collocato in prossimit\u00e0 del Motto di Paraone che separa la Valle di San Jorio dalla Valle dell'Albano.\nAltri rifugi raggiungibili da Garzeno sono il Rifugio \"San Jorio\" e il Rifugio \"Sommafiume\".\nGeografia antropica.\nIl territorio comunale si compone del nucleo di Garzeno e da alcune frazioni (tra cui Brenzeglio e Catasco) sparpagliate sulle coste dei monti.\nEconomia.\nFino al secolo scorso l'economia degli abitanti di Garzeno si basava sull'allevamento e sulla pastorizia."}
{"id": "28973", "revid": "125729906", "url": "https://it.wikipedia.org/wiki?curid=28973", "title": "Gera Lario", "text": "Gera Lario (\"Gera\" in dialetto comasco, : ) \u00e8 un comune italiano di abitanti della provincia di Como in Lombardia. Fa parte della Comunit\u00e0 montana dell'Alto Lario Occidentale ed \u00e8 attraversato dal torrente San Vincenzo, sul quale \u00e8 anche presente una centrale elettrica.\nStoria.\nLa zona era frequentata dai romani. Lo attestano una necropoli scoperta presso la frazione di Sant'Agata e il ritrovamento, presso la chiesa di San Vincenzo, di un mosaico risalente al duecento e di un architrave di un tempio dedicato a Giove\"\". Su quest'ultimo reperto \u00e8 presente un'iscrizione commemorativa di un voto fatto alla predetta divinit\u00e0 da parte della popolazione preromana degli \"Auneuniates\". Da Gera passava inoltre la \"via Regina\", strada romana che collegava il porto fluviale di \"Cremona\" (la moderna Cremona) con \"Clavenna\" (Chiavenna) passando da \"Mediolanum\" (Milano).\nSotto il profilo religioso, il territorio di Gera fece parte della pieve di Olonio fino al 1444, anno in cui la sede plebana fu trasferita a Sorico.\"\"\nSempre inserito della pieve di Sorico sia da un punto di vista religioso (dal 1587 sede di una parrocchia) sia da quello politico-amministrativo (all'interno del Ducato di Milano), nel 1644 il territorio di Gera \u00e8 attestato all'interno del feudo delle Tre Pievi (Sorico-Gravedona-Dongo), concesso alla famiglia Gallio dal 1580 fin'oltre la met\u00e0 del XVIII secolo.\nInserito nella stessa pieve fino alla fine del Settecento, nel 1751 il comune di Gera comprendeva gi\u00e0 il cassinaggio di Sant'Agata, collocato .\nUn decreto di riorganizzazione amministrativa del Regno d'Italia napoleonico datato 1807 sanc\u00ec l'aggregamento dei comuni di Montemezzo, Sorico e Trezzone a quello di Gera, che cinque anni pi\u00f9 tardi venne a comprendere anche il soppresso comune di Bugiallo. Tutte le decisioni del periodo napoleonico furono tuttavia abrogate con la Restaurazione.\nNel 1929 il comune di Gera cambi\u00f2 la propria denominazione in \"Gera Lario\" (R.D. 13 maggio 1929, n. 954).\nL'8 agosto 1951 Gera Lario fu colpita da un'alluvione che provoc\u00f2 la morte di 17 persone.\nMonumenti e luoghi d'interesse.\nArchitetture religiose.\nChiesa di San Vincenzo.\nLa Chiesa di San Vincenzo (XV secolo) fu realizzata sulla base di una chiesa romanica dell'XI-XII secolo, a sua volta edificata laddove in et\u00e0 romana si trovavano un tempietto dedicato a Giove\"\" e una villa. Al periodo romano risale un pavimento con decorazione a mosaico, oltre a una stele funebre del III-IV secolo inglobata nello stipite di sinistra. Quello che oggi \u00e8 il lato destro dell'edificio ospitava l'abside della primitiva chiesa romanica. \nNonostante sia sempre stata dotata di un proprio fonte battesimale, la chiesa di San Vincenzo risult\u00f2 alle dipendenze della pieve di Olonio fino al 1444, anno dell'istituzione di Sorico a capopieve.\"\"\nLa facciata a capanna \u00e8 del XV secolo, mentre alla prima met\u00e0 del successivo risalgono gli affreschi di scuola lombarda conservati all'interno della chiesa\"\". Una prima serie di questi affreschi, situata sulle pareti e sui pilastri della navata, raffigura tre dei quattro principali Dottori della Chiesa (manca sant'Agostino), e i santi Stefano, Bernardo, Vincenzo, Antonio Abate e di Padova, Biagio, Pietro, Domenico, Giovanni Battista, Gottardo e Nicola. \nAl 1546 risalgono inoltre gli affreschi del presbiterio, commissionati della corporazione dei barcaioli geresi e raffiguranti, nell'ordine: sei profeti (sull'intradosso dell'arco di trionfo), i santi Pietro e Paolo (sui pilastri) i gi\u00e0 citati dottori della Chiesa (sulle pareti laterali), Dio tra i santi Vincenzo e Stefano (sulla parete di fondo) e gli evangelisti (sulla volta). La paternit\u00e0 degli affreschi del presbiterio \u00e8 tuttora incerta (si \u00e8 ipotizzata una realizzazione alle botteghe di Sigismondo de Magistris o di Ambrogio Arcimboldi); tuttavia, si sa per certo che nel 1869 furono restaurati da Luigi Tagliaferri. \nIgnoto \u00e8 anche l'autore del polittico dell'altarmaggiore, realizzato nel 1547 su commissione degli abitanti di Gera. Il polittico si compone due registri, uno inferiore e uno superiore. In quello inferiore si trova il dipinto di una \"Madonna col Bambino\", affiancato dalle raffigurazioni dei santi Vincenzo e Giovanni Battista, Stefano e Lorenzo. Sotto al registro inferiore, la predella \u00e8 ornata con i dipinti dei dodici apostoli, suddivisi in tre gruppi intervallati da rappresentazioni pittoriche dei primi quattro dottori della Chiesa. Il registro inferiore \u00e8 invece dominato dal dipinto di una \"Crocefissione\", collocato tra rappresentazioni iconografiche di due vescovi (uno dei quali \u00e8 san Nicola dei Bari) e dei santi Sebastiano e Rocco. Nella cimasa, il polittico \u00e8 sormontato da tre specchiature che, nel loro insieme, simboleggiano l\"'Annunciazione\". Durante la seconda guerra mondiale, il polittico fu smontato e portato precauzionalmente a Roma.\nChiesa di Nostra Signora di F\u00e1tima.\nLa chiesa di Nostra Signora di F\u00e1tima (1614-1634), gravemente danneggiata dall'alluvione del 1951 fu riconsacrata come \"Santuario dei Pescatori\" da Felice Bonomini nel 1963. Al suo interno conserva un'effige della Madonna proveniente da F\u00e1tima e benedetta in San Pietro da Giovanni XXIII nel 1959, oltre ad alcune opere decorative di Giovanni Battista Pozzi (artista attivo anche presso la chiesa dei Santi Gusmeo e Matteo di Gravedona).\nAltro.\nA Gera Lario si trovano anche numerose cappellette ed edicole votive, nonch\u00e9 antiche case con facciata decorata da affreschi su temi sacri.\nArchitetture civili.\nNell'area terminale del molo del porto turistico si trova un faro votivo, costruito nel 1957 in memoria dell'alluvione che sei anni prima aveva colpito il paese.\nIn territorio di Gera Lario si trova anche il Ponte del Passo, che permette di attraversare il fiume Mera.\nSiti archeologici.\nResti della vecchia Olonio.\nAlcuni scavi realizzati in localit\u00e0 Ponte del Passo hanno ritrovato i resti della vecchia Olonio.\nTra i reperti si menzionano le fondamenta dell'edificio di culto che anticamente ospitava il quartier generale della Pieve di Olonio, riferimento per il territorio fino a quando, nel 1444 la sede plebana fu spostata a Sorico per via delle continue esondazioni dovute alla piene del fiume Adda. Gli scavi hanno evidenziato una struttura realizzata in pi\u00f9 fasi.\nNella zona degli scavi si trovano anche i resti di un edificio a pianta quadrangolare e dotato di peristasi, forse di origine celtica, oltre ai resti dell'antica Torre di Olonio, distrutta dagli Svizzeri nel XVI secolo."}
{"id": "28974", "revid": "1888309", "url": "https://it.wikipedia.org/wiki?curid=28974", "title": "Germasino", "text": "Germasino (\"Germasen\" in dialetto comasco, pronuncia fonetica IPA: ) \u00e8 un Municipio facente parte di Gravedona ed Uniti di 245 (dati ISTAT al 31/12/2010) abitanti della provincia di Como in Lombardia. Posto in Valle Albano, all'interno del suo territorio ricade il Parco della Valle Albano.\nStoria.\nNel 1335 il comune di Germasino risulta far parte della Pieve di Dongo, e ne segue le sorti fino alla fine del XVIII secolo, quando un decreto di Napoleone Bonaparte datato 1807 ne sanc\u00ec l'aggregazione a Garzeno. La decisione fu tuttavia abrogata con la Restaurazione. \nNel 1928 Germasino fu accorpato a Stazzona, andando cos\u00ec a formare un nuovo comune chiamato \"Stazzona Germasino\". \nNella serata del 27 aprile 1945, il Duce, Benito Mussolini, fu trasferito nella caserma della Guardia di Finanza di Germasino, dove cen\u00f2 e ripos\u00f2 fino alle prime ore del giorno successivo, e dove scrisse la sua ultima lettera.\nIl 1954 sanc\u00ec la fine dell'unione comunale tra Germasino e Stazzona, che vennero ricostituiti come entit\u00e0 tra loro autonome.\nNel febbraio 2011, dopo il referendum consultivo del 14 novembre 2010, viene approvata in via legislativa, per effetto della Legge Regionale 10 febbraio 2011 n.1, l'aggregazione di Germasino a Gravedona e Consiglio di Rumo costituendo il nuovo comune di Gravedona ed Uniti.\nMonumenti e luoghi d'interesse.\nArchitetture religiose.\nChiesa dei Santi Donato e Clemente.\nParrocchiale dal 1886, la chiesa dei Santi Donato e Clemente fu costruita nel XVI secolo laddove in precedenza si trovava un castello\"\".\nEsternamente, la chiesa si presenta con una facciata sormontata da un timpano, preceduta da un pronao la cui volta ospita una serie di affreschi raffiguranti alcuni dottori della Chiesa\"\". Sopra il portale, una lunetta affrescata da una \"Madonna col Bambino e i santi Donati e Clemente\", opera di Sigismondo De Magistris\"\". Il pronao, la cui volta era originariamente affrescata da un altro affresco del De Magistris, and\u00f2 distrutto durante un incidente avvenuto nel 1971. \nInternamente, la chiesa ospita un altare marmoreo del XVIII secolo e alcuni affreschi databili all'epoca di costruzione dell'edificio, oltre a una serie di oggetti frutto delle donazioni da parte dei numerosi germasinesi emigrati a Palermo\"\". \nSociet\u00e0.\nEvoluzione demografica.\nLa frazione ha una popolazione di et\u00e0 media piuttosto elevata, centri della vita sociale sono la piazza, ritrovo abituale della popolazione nonch\u00e9 luogo di confronto su tematiche di attualit\u00e0, la chiesa parrocchiale dei Santi Donato e Clemente, e il Circolo di Germasino, centro sociale gestito dalla Pro Loco.\nTradizioni e folclore.\nPiatti tipici.\nI Rustii sono il piatto tipico di Germasino a base di patate, pane, formaggio e burro. Piatto di tradizione povera che viene riproposto annualmente dai maestri rosticcieri durante l'omonima \"\"Sagra\" \"dei Rustii\"\" organizzata dalla Pro Loco di Germasino. Questo piatto \u00e8 un vero simbolo del paese e spesso viene erroneamente confuso il R\u00f6sti o con la meno celebre variante del paese confinante.\nTipici della zona sono anche il machet, pietanza di origine povera simile a una zuppa a base di latte e castagne, ed i guazzec, una minestra a base di verza e verdure di stagione.\nCome per tutta la zona alto-lariana e lombarda, anche sulle tavole dei germasinesi non possono mancare specialit\u00e0 gastronomiche come la polenta, il risotto, il pesce di lago e di fiume oltre ai pizzocheri e agli sciatt, di origine valtellinese.\nFeste e tradizioni.\nGermasino ha una ricca e radicata tradizione culturale e religiosa, diverse le feste che ricorrono ogni anno con grande partecipazione da parte sia dalla comunit\u00e0 locale che da diversi affezionati, provenienti non solo dai paesi limitrofi sia ma anche da pi\u00f9 lontano, che giungono nel paese per onorare la tradizione, per trasmetterla a figli e nipoti e per cogliere un'opportunit\u00e0 di vita comunitaria.\nLe principali ricorrenze sono:\nAltre testimonianze del retaggio culturale di Germasino sono ad esempio alcune leggende tramandate di generazione in generazione. \nLa pi\u00f9 significativa \u00e8 quella del \"Sas du boia\" ovvero il \"Sasso del Diavolo\" che fa riferimento ad un macigno situato poco distante dalla Croce di Germasino. Secondo la tradizione questo sasso si sarebbe originariamente trovato pi\u00f9 a valle in localit\u00e0 \"Bocchetta\" dove la popolazione di Germasino e Stazzona coltivava i campi ed allevava il bestiame. Su questo sasso era solito accomodarsi il Diavolo mentre si divertiva a mettere zizzania fra le due popolazioni, finch\u00e9 un giorno stufo dei continui dissapori fra i contadini il parroco si rec\u00f2 sul posto per benedirlo ponendo fine ai litigi. Infastidito dalla benedizione il Diavolo avrebbe cos\u00ec tirato un pugno al sasso spostandolo nel luogo ove oggi si trova, e lasciando su di esso l'impronta del suo pugno, tutt'ora visibile, dalla quale avvicinando l'orecchio si pu\u00f2 sentire il rumore dell'Inferno.\nAltre leggende riguardano figure leggendarie volte ad intimorire i pi\u00f9 giovani, spesso soli in paese mentre genitori e nonni che lavoravano nei campi e dunque non potevano essere sorvegliati. Queste figure dalla finalit\u00e0 educativa sono la \"Pensavegia,\" la \"Svanina\" e il \"Tetabarin\". La \"Pensavegia\" era tradizionalmente una vecchia perfida e di brutto aspetto che stava sul fondo del pozzo pronta a ghermire i bambini che avessero osato affacciarvisi. La \"Svanina\" era invece una vecchia, che viveva in una cavit\u00e0 naturale esistente vicino al monte della Croce di Germasino (\"Bocc dra Svanina,\" in dialetto \"Sasso della Svanina\"), ella era solita dare delle mentine alle nonne dei bambini che si fossero comportati bene affinch\u00e9 esse potessero darle ai nipoti, mentre a coloro che non avessero avuto un buon comportamento spettava una severa punizione. Il \"Tetabarin\", infine, secondo i racconti degli anziani era una figura non ben definita che scendeva attraverso il camino per rapire coloro che si fossero comportati male."}
{"id": "28975", "revid": "1888309", "url": "https://it.wikipedia.org/wiki?curid=28975", "title": "Gironico", "text": "Gironico (\"Gironegh\" in dialetto locale, della pronuncia locale: ), \u00e8 un centro abitato della Lombardia, frazione del comune sparso di Colverde. \u00c8 suddiviso a sua volta in Gironico al Piano, Gironico al Monte e Salvadonica.\nStoria.\nIl pi\u00f9 antico documento sin qui trovato dove compare il nome del paese \u00e8 del 962 e riporta la presenza di un tal \"Teudebertus presbiter de vico Geronico\", dipendente dalla pieve di Uggiate\"\". Nello stesso secolo, il paese era inserito nel Contado della Martesana\"\".\nIn et\u00e0 comunale, Gironico si trov\u00f2 nel mezzo nelle dispute tra comaschi e milanesi, con questi ultimi che riuscirono a ottenere il controllo sul territorio gironichese per una breve parentesi temporale\"\".\nRitornati sotto la giurisdizione dei lariani, tra il 1295 e il 1298 i gironichesi furono gli unici abitanti della diocesi di Como che, per ragioni d'indigenza, furono completamente esonerati dal pagamento di una tassa straordinaria richiesta da Bonifacio VIII per sostenere Carlo II D'Angi\u00f2\"\". \nInseriti nella stessa pieve fino alla fine del XVIII secolo, gli abitati di \"Zellonico Plano\" e \"Zellonico Monte\" sono elencati negli annessi agli Statuti di Como del 1335 tra i comuni incaricati della manutenzione della strada \u201cde Cardevio a platea que est ad domos quondam Alberti Zanforgi usque ad Sassum de Cardevio\u201d. Oltre a regolare le competenze della manutenzione stradale, gli Statuti decretavano la competenza delle singole localit\u00e0 su temi inerenti alla legislazione campestre, il potere giudiziario locale, e le competenze ecclesiastiche. Secondo la cosiddetta \"Consuetudines Mediolanenses\", gli Statuti imponevano inoltre l'edificazione e la manutenzione di un castello, che a Gironico fu probabilmente costruito in localit\u00e0 Castell, situata sulla collina sovrastante la chiesa di San Grato.\nUna costruzione fortificata fu invece eretta nel XVI secolo a Gironico al Monte dalla famiglia dei Rusca, la presenza dei quali \u00e8 testimoniata da una serie di lapidi conservati presso la chiesetta di Santa Caterina. \nA partire dal 1629 e fino ad oltre la met\u00e0 del XVIII secolo, il comune di Gironico al Piano costitu\u00ec un feudo della famiglia Porta. Diverso destino tocc\u00f2 a Gironico al Monte, infeudato nel corso dei secoli ma non pi\u00f9 nel 1751, quando risulta gi\u00e0 redento e attivo nei pagamenti quindecennali relativi al riscatto dall'infeudazione.\nDal 1757 Gironico al Piano e Gironico al Monte risultano formare un unico comune, creato all'interno del Contado di Como del Ducato di Milano in seguito al catasto teresiano dell'anno precedente. \nA seguito di un decreto napoleonico datato 1807, nel 1809 al comune di Gironico furono accorpati i comuni di Par\u00e8, Drezzo e Montano. L'unione fu sciolta nel 1816.\nL'Ottocento vide uno sviluppo nel campo dell'industria tessile da parte del paese, fino ad allora improntato su un'economia prettamente agricola. Legato al comparto delle tessiture che ancor oggi popolano il territorio era la bachicoltura, realizzata in appositi locali dette \"bigatere\".\nIl 21 gennaio 2014, i comuni di Drezzo, Par\u00e8 e Gironico sono stati aggregati nel nuovo comune di Colverde, in seguito all'esito positivo del referendum consultivo tenutosi il 1\u00ba dicembre 2013.\nMonumenti e luoghi d'interesse.\nArchitetture religiose.\nChiesa parrocchiale dei santi Nazaro e Celso.\nGi\u00e0 attestata nel XIII secolo come cappella dipendente dalla pieve di Uggiate, nel 1455 la chiesa dedicata ai santi Nazaro e Celso (commemorati il 28 luglio) fu elevata a parrocchiale con l'appoggio della famiglia Rusca, che per questa ragione ottenne il diritto di nomina del parroco. Cos\u00ec si legge in un testo sulla storia della famiglia Rusca:\nCostruita in luogo della vecchia cappella a partire dal 1708, la chiesa fu consacrata il 29 settembre 1775. Nel 1939 fu dotata di una facciata neoclassica sormontata da un timpano coronato dalle statue dei santi titolari, successivamente arricchita da un mosaico raffigurante Ges\u00f9 Bambino, posizionato sopra al.portale.\nAll'interno si presenta con una struttura a navata singola con due cappelle laterali, di cui quella di sinistra \u00e8 dedicata alla Madonna della cintura (1730), mentre quella di destra al Crocefisso (1722). Nel centro dell'altare maggiore in marmo rosso e nero (1725-1729) \u00e8 collocata una pala di Carlo Innocenzo Carloni de \"L'Assunta in gloria con i Santi Nazaro e Celso\" (1735). Della scuola del Carloni \u00e8 probabilmente anche l'affresco sulla volta della navata, raffigurante un \"Trionfo dei Santi Nazaro e Celso\".\nChiesa di San Grato.\nLa Chiesa di San Grato fu costruita nel centro di Gironico al Piano nel 1672. L'edificio si presenta con una facciata scandita da lesene e sovrastata da un timpano. \nL'edificio, a unica navata, al suo interno ospita alcuni affreschi comprensivi di una cinquecentesca \"Adorazione dei pastori\" di uno stile che rimanda al Luini, oltre che di una \"Gloria di San Grato\". La chiesa conserva inoltre una pala d'altare raffigurante San Grato che blandisce la grandine, oltre che a una tela secentesca su \"San Carlo in adorazione del Crocefisso\".\nL'edificio \u00e8 oggi propriet\u00e0 privata della famiglia Taiana.\nChiesa di Santa Caterina.\nAffacciata sulla piazzetta di Gironico al Monte si trova la chiesa di Santa Caterina, compresa nel complesso di Villa Raimondi\"\". Come attestato da un'iscrizione conservata all'interno della chiesa, l'edificio fu dedicato nel 1451 e restaurato nel 1501 su commissione della famiglia Rusca\"\". \nLa chiesa si presenta cono una facciata caratterizzata da affreschi in pessimo stato di conservazione, tra i quali si trova un \"San Cristoforo\" di probabile realizzazione Quattrocentesca\"\".\nL'altare ospita una tela secentesca di un\"'Apparizione della Madonna col Bambino alla Santa Caterina d'Alessandria\".\"\"\nOssario.\nNon lontano dal sagrato della parrocchiale si trova un ossario barocco che al suo interna ospita affreschi di Alessandro Caldani. Nell'ossario trovano inoltre posto un altare con statua lignea della Madonna della cintura e un rilievo policromo che raffigura le \"Anime purganti\".\nArchitetture civili.\nVilla Raimondi.\nL'edificio di maggiore rilevanza \u00e8 la Villa Raimondi. La costruzione originale (in seguito fu ristrutturata) \u00e8 del XIV secolo, quando fu fatta costruire dalla famiglia Rusca\"\". Divenne poi della famiglia Raimondi con il cui nome \u00e8 oggi indicata\"\".\nUna serliana introduce al cortile d'onore, definito da una loggia databile al XVII secolo.\" Il giardino ospita una scalinata di grande impatto visivo.\"\nIl piano nobile ospita una galleria arricchita da una serie di affreschi, tra cui il pi\u00f9 antico \u00e8 una \"Crocefissione\" quattrocentesca\"\". Nella villa trovano posto anche decorazioni barocche. \nSociet\u00e0.\nEvoluzione demografica.\nDemografia preunitaria\nDemografia post-unitaria\nDal censimento del 2001, la situazione si \u00e8 cos\u00ec evoluta:\nDal 2001 ad oggi la differenza tra nati e morti \u00e8 sempre stata positiva.\nTradizioni e folclore.\nDi grande importanza la Festa di Ges\u00f9 Bambino (Ul Bambinn de Gironich) che si tiene la seconda domenica dopo l'Epifania e che richiama centinaia di fedeli (pi\u00f9 di 2500 nel 2008) anche dai paesi vicini per la processione che si tiene per le vie del paese nel pomeriggio.\nCultura.\nLa biblioteca comunale \u00e8 stata fondata nel 2004. Sin dall'apertura la responsabile della biblioteca \u00e8 stata l'attuale incaricata Thea Genovese. Prima dell'istituzione della biblioteca comunale \u00e8 stata attivata una biblioteca parrocchiale, tuttora funzionante, gestita da un gruppo di volontarie nei locali di propriet\u00e0 della parrocchia.\nDal 1937 \u00e8 attiva la \"cantoria\", denominata nel 2007 \"Coro Parrocchiale di Gironico 1937\", ed attualmente diretta da Emanuele Benzoni."}
{"id": "28976", "revid": "1888309", "url": "https://it.wikipedia.org/wiki?curid=28976", "title": "Grandate", "text": "Grandate (\"Grand\u00e1a\" in dialetto comasco, : ) \u00e8 un comune italiano di abitanti della provincia di Como in Lombardia.\nStoria.\nNonostante i ritrovamenti (nell'ultima met\u00e0 del XIX secolo e nel 2011) di sepolture di et\u00e0 protostorica nel territorio di Grandate, ad oggi non si hanno sufficienti elementi per far risalire l'origine di Grandate ad un'era cos\u00ec remota.\nIl ritrovamento di un tratto di strada \"glareata\" (acciottolata) diretta verso Como nei pressi del Santuario di Santa Maria Bambina testimonia invece come il territorio fosse gi\u00e0 sfruttato in et\u00e0 romana.\nNegli Statuti di Como del 1335, il \u201ccomune de Grandate\u201d risultava far parte della pieve di Zezio (Statuti di Como 1335, Determinatio mensurarum), da cui dipense fino alla met\u00e0 del XVIII secolo.\nNel 1751, il territorio di Grandate comprendeva anche i cassinaggi di \u201cCassina San Poso\u201d, \u201cIsola\u201d e \u201cCassina della Madonna\u201d, contava 336 abitanti, non era infeudato e ogni tre lustri pagava per la redenzione la somma di lire 23 alla citt\u00e0 di Como, che a sua volta versava alla regia Camera. Nel comune erano attivi due consoli, ognuno dei quali rappresentava una famiglia di massari, che si alternavano mensilmente e che fungevano anche da esattori. Le decisioni comunali erano deliberate da un consiglio, convocato dal console, che si riuniva al suono della campana nella piazza della chiesa parrocchiale. All\u2019agente della cosiddetta \u201cCasa Ciceri\u201d spettava il compito di conservare e amministrare del patrimonio comunale, nonch\u00e9 la vigilanza sui pubblici riparti. Il 19 giugno 1756, con la riforma del governo della citt\u00e0 e contado di Como , il comune di Grandate venne inserito nella istituenda pieve di Zezio inferiore del territorio di Como, che nel 1791 fu inclusa nel II distretto censuario della provincia di Como.\nDurante la Repubblica Cisalpina, nel 1797 si decise di inserire comune di Grandate nel dipartimento del Lario, distretto della pieve di Zezio inferiore. L'anno seguente il comune venne tuttavia trasportato nel dipartimento dell\u2019Olona, distretto XXVIII di Cant\u00f9, per poi tornare nel 1801 a far parte del ricostituito dipartimento del Lario.\nNel 1808 Grandate fu aggregato al comune di Como.\nNel 1816, con il Regno lombardo-veneto, il ricostituito comune di Grandate venne inserito nel distretto II di Como.\nQuando nel 1859 le province lombarde furono temporaneamente annesse al Regno di Sardegna, il comune di Grandate, retto da un consiglio di quindici membri e da una giunta di due membri, fu incluso nel mandamento III di Como, circondario I di Como, provincia di Como.\nDal 1861 ad oggi, la storia di Grandate ha seguito le vicende nazionali.\nMonumenti e luoghi d'interesse.\nArchitetture religiose.\nNuova chiesa parrocchiale di San Bartolomeo.\nLa nuova chiesa di San Bartolomeo fu costruita tra il 1925 e il 1932 in sostituzione della precedente parrocchiale e fu oggetto di importanti restauri verso la fine degli anni Settanta del Novecento.\nSantuario della Madonna della Noce.\nIl Santuario della Madonna della Noce fu eretto nel XV secolo sulla base di un precedente oratorio altomedievale, a sua volta costruita su sacello paleocristiano addossato a una fortificazione militare che in et\u00e0 romana sorvegliava la vicina \"via Regina\". Oratorio che, a partire dal bassomedioevo e fino al XVIII secolo fu progressivamente ampliato fino a raggiungere le dimensioni della chiesa attuale.\nDal bassomedioevo fino almeno al 1758 la chiesa esercit\u00f2 il ruolo di comparrocchiale.\nOggi l'esterno della chiesa si presenta con una facciata a capanna, caratterizzata da un portale sormontato da una lunetta contenente un altorilievo in cotto (1970). L'interno \u00e8 a navata singola chiusa da un'abside quadrata sormontata da cupola. Nelle pareti laterali s'innestano due cappelle adornate da affreschi e stucchi, alcuni dei quali databili al XVII secolo.\nIn origine il Santuario era dedicato alla Madonna di Loreto, tuttora venerata in un'effige di un rilievo marmoreo Trecentesco dalla forma circolare collocato all'interno della chiesa. Al 1470 risale invece un affresco mariano parimenti conservato internamente al Santuario. La tradizione popolare prima e, nel 1947, il vescovo Alessandro Macchi ribattezzarono la chiesa come Santuario dedicato a Santa Maria Bambina, una statua della quale si trova dal 1938 ai piedi dell'affresco.\nEx-chiesa parrocchiale di San Bartolomeo e San Pos.\nIn via Verdi \u00e8 ancora possibile vedere il possente edificio (alto 15 metri) che ospit\u00f2 la vecchia parrocchiale di San Bartolomeo dal 1578 fino al 1927, anno in cui fu sconsacrata e riadattata a falegnameria. La vecchia chiesa, che al suo interno conservava una serie di raffigurazioni di angeli, fu costruita nel 1306 dai mercanti Cazanore di Blevio.\"\"\nL'edificio non fu tuttavia la prima parrocchiale di Grandate, in quanto tale privilegio spett\u00f2 all'antica chiesa di Sant'Alberto, oggi non pi\u00f9 esistente ma per lungo tempo - certamente fino alla prima met\u00e0 del XVII secolo e probabilmente gi\u00e0 dall'VIII-IX secolo\"\" - collocata in localit\u00e0 San Pos (o Sanposs\"\"). Il toponimo di questa localit\u00e0 \u00e8 frutto della contrazione di \"Sanctorum pausa\" espressione latina da riferire a un episodio avvenuto nel 1162, quando l'arcivescovo Rainaldo di Dassel fece fare una \"pausa\", ossia una sosta, al corteo che lo stava riaccompagnando a Colonia assieme alle reliquie dei \"santi\" Magi, trafugate dalla basilica di Sant'Eustorgio durante la distruzione di Milano\"\".\nSociet\u00e0.\nEvoluzione demografica.\nPrima dell'unit\u00e0 d'Italia.\nDopo l'unit\u00e0 d'Italia\nEconomia.\nIndustria.\nGrandate ospita la sede della Artsana.\nInfrastrutture e trasporti.\nIl comune insieme al quartiere di Breccia \u00e8 servito dalla ferrovia Como-Saronno tramite la Stazione di Grandate-Breccia delle Ferrovie Nord Milano. Fino al 1966 era in funzione anche la linea Como-Varese sempre delle Ferrovie Nord Milano che collegava direttamente con Varese Nord."}
{"id": "28977", "revid": "228587", "url": "https://it.wikipedia.org/wiki?curid=28977", "title": "Grandola ed Uniti", "text": "Grandola ed Uniti (\"Gr\u00e1ndula\" in dialetto comasco, : ) \u00e8 un comune italiano di abitanti della provincia di Como in Lombardia. Sito in Val Menaggio, il comune fa parte della Comunit\u00e0 montana Valli del Lario e del Ceresio.\nGeografia fisica.\nIl comune, che si sviluppa tra un'altitudine di 350 e una 2.075 m, si estende per 17,5\u00a0km\u00b2 su un territorio ricco di boschi e attraversato dalla valle del torrente Senagra, area naturalistica protetta grazie all\u2019istituzione di un parco d'interesse sovracomunale.\nOrigini del nome.\nLa prima parte del nome potrebbe derivare da \"Gandrola\", dalla voce lombarda \"ganda\". La specifica si riferisce ai paesi uniti nella formazione del comune.\nStoria.\nIn et\u00e0 comunale, la terra di Grandola aveva un'importanza strategica sul controllo dei transiti sulla via Regina tra i laghi di Como e di Lugano, come testimoniato dalla presenza, in localit\u00e0 Codogna, dei ruderi di una torre di segnalazione.\nGli Statuti di Como del 1335 citano \"Grandolla\" come il comune che, all'interno della pieve di Menaggio, era incaricato della manutenzione del tratto di via Regina tra il campo di \"Pozollo\" e il ponte \"de Chollio\".\nAi tempi del Ducato di Milano, nel 1751 il comune non risulta pi\u00f9 infeudato, pur dovendo tuttavia effettuare per la sua redenzione un pagamento in denaro ogni 15 anni. Nello stesso anno, il comune risulta esser gi\u00e0 composto da cinque delle sei frazioni che oggi formano il territorio di Grandola ed Uniti: Naggio, Velzo, Codogna, Cardano e Gonte.\nCon Napoleone Bonaparte, una legge del 2 ottobre 1798 della Repubblica Cisalpina decret\u00f2 lo scorporamento, dal comune di Grandola ed Uniti, della terra di Naggio, che and\u00f2 a formare un comune a s\u00e9 stante. L'autonomia di Naggio non dur\u00f2 tuttavia a lungo, in quanto nel 1805 la localit\u00e0 \u00e8 nuovamente attestata come frazione di Grandola (anche se \u00e8 probabile che il nuovo accorpamento fosse avvenuto gi\u00e0 nel 1801).\nQuando poi Napoleone dispose di un intervento di concentrazione dei comuni pi\u00f9 piccoli del Regno d'Italia, nel 1812 il territorio di comune di Grandola venne a comprendere anche le terre di Bene e di Grona. Se, in un primo tempo, la decisione fu abrogata con il ritorno degli austro-ungarici in seguito alla caduta di Napoleone e la conseguente compartimentazione territoriale del Regno lombardo-veneto, Bene Lario, Grandola e Grona furono nuovamente riuniti sotto un unico comune nel 1927.\nNel 1950 Bene Lario fu definitivamente scorporato da Grandola ed Uniti, andando a formare un comune a s\u00e9 stante.\nMonumenti e luoghi d'interesse.\nArchitetture religiose.\nChiesa di San Siro.\nNella frazione di Codogna \u00e8 presente la chiesa di San Siro (XIV secolo), che conserva decorazioni barocche ed \u00e8 sede della parrocchia di San Siro e Santa Margherita almeno dal 1490. Antica attestazione della chiesa quale sede parrocchiale si ha negli atti della visita pastorale compiuta dal vescovo Ninguarda nella pieve di Menaggio alla fine del XVI secolo.\nChiesa di San Giovanni Battista.\nNella frazione di Gonte si trova la chiesa di San Giovanni Battista, attestata nel 1788 ma non ancora presente al tempo di una visita pastorale di fine Cinquecento\"\". Ristrutturata nel 1899, la chiesa conserva otto tele seicentesche, tra le quali spiccano le raffigurazioni di sant'Ambrogio, san Carlo Borromeo e di un altro santo (forse Ignazio di Loyola).\"\"\nChiesa di Sant'Antonio Abate.\nNella frazione di Naggio, la pi\u00f9 alta, vi \u00e8 la parrocchiale di sant'Antonio Abate. La chiesa, che deve il suo aspetto attuale ad alcuni interventi architettonici risalenti al XVII secolo \u00e8 citata negli atti relativi alla visita pastorale compiuta dal vescovo Filippo Archinti nella pieve di Menaggio nel 1599, quando la chiesa di Sant'Antonio di Naggio risultava essere alle dipendenze della parrocchia di Grandola. Al suo interno, si conservano i resti di aluni affreschi databili alla fine del Trecento, oltre a un trittico con \"San Sebastiano e San Rocco\" realizzato da Giovan Antonio de Rubeis nel 1490.\nAltro.\nA Naggio si trova anche la Chiesa della Beata Vergine Addolorata, attestata nel 1788.\nLa frazione di Cardano ospita la chiesa di Santa Caterina d'Alessandria (1744), ornata da decorazioni di origine barocca.\nSul territorio si trovano anche la Chiesa di San Giovanni Nepomuceno (1617) e, sopra l'abitato di Naggio, la Cappella di San Rocco (1855).\nArchitetture civili.\nVilla Camozzi.\nIl complesso di Villa Camozzi che ospita gli uffici comunali, si compone di una villa costruita intorno alla met\u00e0 del XVIII secolo dalla famiglia De Gualtis e di alcuni rustici situati nelle vicinanze dell'edificio principale.\nVilla Bagatti-Valsecchi.\nVilla Bagatti-Valsecchi, che nella parte pi\u00f9 antica risale alla fine del XVII secolo, deve il proprio nome alla famiglia che nel 1874 (o 1894) la ricevette dal barone Galbiati.\"\" Sul finire del XIX secolo, la famiglia intraprese una ristrutturazione che si concluse nel 1911\"; al termine dei lavori, che comportarono il rifacimento dei muri esterni in pietra locale a vista, la villa risult\u00f2 essere pi\u00f9 alta di un piano e dotata sia di una loggia con colonne in serizzo sia di una torretta panoramica.\"\nSituata all'interno di un ampio parco affacciato su una gola del torrente Senagra, la villa si compone di un edificio che si sviluppa tra a un cortile inferiore aperto sulla piazza della frazione di Cardano e un cortile superiore incluso entro la loggia. Internamente, arredi di inizio XX secolo. \nAltre ville.\nVilla Corti-Cerletti nella sua parte pi\u00f9 antica risale al XV secolo.\nVilla Boccalari, del XIX secolo, comprende un'abetaia entro cui si trova il rudere della medievale torre di segnalazione di Codogna.\nAree naturali.\nDal 2005 Grandola ospita parte del Parco Val Sanagra, un Parco Locale di Interesse Sovracomunale di 758,01 ettari, circa 15\u00a0km e dislivello di 1900 m che comprende la vallata del torrente Sanagra (localmente chiamato \"Senagra\", ma noto anche come \"Senavra\"). In un bosco della frazione Velzo, il parco ospita il \"Rogolone\", quercia millenaria che costituisce un monumento nazionale\"\" dal 1928.\nCultura.\nMusei.\nMuseo Etnografico Naturalistico della Val Sanagra\nPresso Villa Camozzi si trova il municipio e il Museo Etnografico Naturalistico della Val Sanagra, che conserva una vasta collezione di reperti archeologici di epoca preistorica, tra cui ossa e numerosi fossili di:\nEcomuseo della Val Sanagra\nDal 2014 Grandola ospita l'ecomuseo della Val Sanagra, ove \u00e8 possibile osservare manufatti di archeologia industriale legati alla lavorazione di materie prime tra cui argilla, calce e carbon fossile.\nGeografia antropica.\nIl comune di Grandola ed Uniti \u00e8 formato da sei frazioni: Cardano, Codogna (dove hanno sede gli uffici comunali presso la prestigiosa villa Camozzi), Gonte, Grona, Naggio e Velzo.\nInfrastrutture e trasporti.\nDal 1884 al 1939 \u00e8 stata attiva una linea ferroviaria che univa Porlezza al comune lariano di Menaggio; nell'attuale territorio comunale sorgeva la stazione di Grandola."}
{"id": "28978", "revid": "125956340", "url": "https://it.wikipedia.org/wiki?curid=28978", "title": "Gravedona", "text": "Gravedona (\"Gravedona\" in dialetto comasco pronuncia fonetica IPA: ), \u00e8 la localit\u00e0 di abitanti sede dal febbraio 2011 del comune di Gravedona ed Uniti della provincia di Como, frutto dell'aggregazione di Consiglio di Rumo e Germasino.\nSorge nella pianura alluvionale del torrente Liro, sulla sponda occidentale del Lago di Como, a circa dal capoluogo di provincia. Sulla sponda orientale, di fronte a Gravedona, si trova la penisola di Piona e il Monte Legnone, ultima montagna lariana prima dell'inizio della Valtellina.\n\u00c8 capoluogo della Comunit\u00e0 Montana Valli del Lario e del Ceresio, nata il 1\u00ba settembre 2009 accorpando in un unico organismo la Comunit\u00e0 Montana dell'Alto Lario Occidentale e la Comunit\u00e0 Montana delle Alpi Lepontine.\nOrigini del nome.\nVarie ipotesi sono state fatte sull'origine del toponimo \"Gravedona\", che riportano a diverse popolazioni, ma la pi\u00f9 accreditata lo fa risalire alla radice celto-ligure \"grava\", che indica una costa ghiaiosa.\nStoria.\nGravedona fu abitata fin dalla preistoria: prova ne sono i ritrovamenti di massi cupelliformi e tombe a cremazione tipiche delle popolazioni galliche (secoli V-IV a.C.).\nAll'epoca preromana risalgono alcune tombe rinvenute presso la localit\u00e0 detta Sasso del Castello.\"\"\nL'epoca romana \u00e8 testimoniata dai toponimi della zona e dal ritrovamento di alcune are, di cui una si trova all'esterno della chiesa di Santa Maria del Tiglio e un'altra all'interno della chiesa stessa. Fondamentale per lo sviluppo del paese in questo periodo fu la presenza dell'Antica Via Regina, l'asse viario che univa la pianura milanese a Chiavenna, passando per Como, e proseguiva fino ai passi alpini dello Julier, del Septimer e dello Spluga.\nFelice, primo vescovo di Como nel 368, fu il primo diffusore del Cristianesimo sul Lario, ma fu con Abbondio, altro grande vescovo di Como, che la chiesa locale si organizz\u00f2: in questo modo nacquero le prime Pievi (cio\u00e8 associazioni territoriali di parrocchie), sottoposte alle chiese plebane.\nA Gravedona si trovavano una chiesa plebana e un battistero, a testimonianza dell'importanza raggiunta dalla parrocchia; \u00e8 proprio nel battistero, l'attuale Santa Maria del Tiglio, che \u00e8 stato rinvenuto un lacerto di mosaico pavimentale del V secolo, mentre nella vicina parrocchiale di San Vincenzo si trovano due stele funerarie romane cristiane, a ricordo di due ragazze (definite \"famulae Christi\") morte rispettivamente nel 502 e nel 508.\nNel 587 i Longobardi conquistarono il territorio lariano; di questa dominazione a Gravedona restano pochissime tracce, ritrovabili soprattutto in alcune voci dialettali (a esempio, il termine \"gudaz\" per designare il padrino di battesimo) e nella diffusione del culto di San Giovanni Battista, a cui Teodolinda era molto devota.\nNel X secolo la zona di Gravedona \"alta\", cio\u00e8 quella posta sullo strampiombo roccioso pi\u00f9 a nord della piana alluvionale del Liro, venne chiamata \"castellum\", \u00e8 intorno a questo nucleo che si sviluppa il borgo in epoca comunale. Nel 1072 inizi\u00f2 la costruzione della chiesa plebana di San Vincenzo, su un precedente edificio di cui restano i muri del lato nord.\nGravedona fu parte attiva nella guerra decennale (1118-1127) tra Como e Milano, parteggiando per quest'ultima; questo fa supporre che fosse parte del territorio del Contado di Milano. La guerra port\u00f2 alla sconfitta e distruzione di Como, che venne ricostruita grazie all'aiuto di Federico Barbarossa, il quale aveva interessi a un'alleanza in funzione anti-meneghina. \nNel 1154 Gravedona costituiva gi\u00e0 un'entit\u00e0 comunale autonoma, costituita da una piccola cerchia di famiglie nobiliari.\nQuando, nel 1176, Federico Barbarossa fu sconfitto a Legnano, fugg\u00ec verso la Germania proprio passando da Como e poi risalendo il lago con la sua flotta. Una fonte narra che nel 1178 un convoglio che portava il tesoro del Barbarossa fu fermato da una flotta di imbarcazioni di Gravedona, che lo depredarono della maggior parte del bottino di guerra, sottraendogli addirittura una corona reale. Si dice che l'Imperatore, in occasione della firma della Pace di Costanza, abbia esclamato: \"Perdono tutti, tranne i perfidi Gravedonesi!\", dichiarandoli indegni della sua grazia. Nel periodo comunale ci fu una fioritura dei centri pi\u00f9 importanti dell'alto lago, tra cui Dongo, Domaso e Gravedona. In quel periodo Gravedona entr\u00f2 a far parte della Repubblica delle Tre Pievi assieme ai Comuni di Dongo e Sorico.\nNel XIV secolo, dispute tra parti oppose portarono alla distruzione di una fortezza localizzata presso il Sasso del Castello in posizione dominante su uno strapiombo sul lago.\"\"\nNel 1335 Gravedona, come tutto il territorio lariano, entr\u00f2 a far parte della Signoria dei Visconti e poi degli Sforza (1450), che contribuirono generosamente alla costruzione della chiesa e del convento di Santa Maria delle Grazie, e fecero ricostruire la strada che portava in Svizzera attraverso il passo di Sant'Jorio. Sempre nel 1335, gli annessi agli Statuti di Como riportano \"Grabadona\" tra i comuni che, all'interno nell'omonima pieve di Gravedona, aveva l'incarico della manutenzione del tratto della via Regina che andava dal \"predicto ponte de Sancto Grigorio in sursum usque ad terminum de Cogotto versus Domaxium et ipsum pontem de Sancto Grigorio\".\nDal 1512 al 1524 il paese fu occupato dai Grigioni.\nLa zona altolariana, cos\u00ec come la Valtellina e il Chiavennasco, fu dominata, dal 1524 per un decennio, da Gian Giacomo Medici, detto il Medeghino, proclamato \"Signore delle Tre Pievi\"; egli fu sconfitto, nel 1532, da Francesco II Sforza, che riconquist\u00f2 la zona di Gravedona.\nAlla sua morte (1535), le \"Tre Pievi\" entrarono a far parte dello Stato di Milano, sotto il diretto dominio dell'imperatore Carlo V d'Asburgo: \u00e8 in questo periodo che il nome di \"Tre Pievi\" diviene \"ufficiale\", e viene successivamente confermato durante la dominazione spagnola da parte di Filippo II di Spagna.\nIl sovrano spagnolo design\u00f2 governatore della zona delle \"Tre Pievi\" il cardinale Tolomeo Gallio (1580), che a Gravedona fece costruire il palazzo che porta il suo nome. I D'Alvito, nipoti del cardinale, mantennero il feudo fino al termine del XVIII secolo\"\". \nLe tasse imposte dagli spagnoli e l'aumento della popolazione portarono a un periodo di crisi che spinse molti abitanti dell'area all'emigrazione: mete preferite furono Roma, Ancona e soprattutto Palermo: ricordi dell'emigrazione a Palermo si ritrovano ancora nelle chiese della zona, dove spesso una cappella \u00e8 dedicata a Santa Rosalia, e nelle tradizioni degli abitati limitrofi a Gravedona, soprattutto i piccoli paesi di montagna (a esempio, Peglio e Germasino), dove la necessit\u00e0 di emigrare in cerca di lavoro fu maggiormente forte che nei centri pi\u00f9 grandi.\nIl Seicento vide la guerra di Valtellina, che ebbe ripercussioni anche sull'alto Lario, e la calata dei Lanzichenecchi, che portarono la peste (raccontata dal Manzoni ne \"I Promessi Sposi\").\nAl termine della dominazione spagnola, all'inizio del Settecento, tutto il territorio lariano si trov\u00f2 coinvolto nella guerra austro-francese per il dominio della Lombardia.\nAncora inserito nell'omonima pieve e nel Ducato di Milano, nel 1751 il territorio comunale di Gravedona risulta essere ancora un feudo dalla famiglia Gallio, oltre a comprendere i cassinaggi di Casate, Resiga, Negrana, Segna e Maglio. \nUn decreto di riorganizzazione amministrativa del Regno d'Italia napoleonico datato 1812 sanc\u00ec l'inglobamento, da parte del comune di Gravedona, del territorio di Traversa, che un precedente decreto del 1807 aveva assegnato a Dosso del Liro. Entrambi i decreti furono tuttavia abrogati in seguito alla Restaurazione, che comport\u00f2 la ricostituzione di Traversa con Naro come entit\u00e0 comunale autonoma.\nDal 1928 al 1948 il territorio comunale di Gravedona comprese anche i soppressi comuni di Traversa, Dosso del Liro, Peglio, e Consiglio di Rumo, dei quali gli ultimi tre vennero in seguito ricostituiti.\nMonumenti e luoghi d'interesse.\nArchitetture civili.\nIl nucleo di Castello.\nLa parte antica del centro urbano \u00e8 formata da due nuclei contigui tra loro: Riva e Castello. Il centro urbano \u00e8 storicamente caratterizzato dalla presenza dell'Antica Via Regina (l'importante strada romana che collegava Como con Chiavenna e poi proseguiva fino a Coira col nome di Via Francisca), che nel paese passava nella zona detta \"del Castello\". \nIl \"Castello\" conserva molte delle pi\u00f9 antiche case di Gravedona: il centro del paese \u00e8 la piccolissima Piazza di Pr\u00e0 Castello, dove c'era una chiesa oggi sconsacrata e divenuta sede del Corpo Filarmonico Gravedonese. Qui si trova il Belvedere sul lungolago del paese e sui paesi dell'Alto Lago fino a Bellagio. Tra le antiche case del centro storico si trova anche l'abitazione dove soggiorn\u00f2 Alessandro Volta, ricordato con una targa in pietra. Sulla piazzetta di Pr\u00e0 Castello si affaccia un'abitazione che presenta i resti di finestre quattrocentesche, a testimonianza del fatto che questo luogo \u00e8 stato il primo centro del paese.\nPalazzo Gallio.\nPalazzo Gallio, fatto costruire dal cardinale Tolomeo Gallio, \u00e8 un imponente edificio sulla riva del lago, oggi sede di mostre e manifestazioni culturali, oltre che degli uffici della Comunit\u00e0 Montana Valli del Lario e del Ceresio.\nArchitetture religiose.\nChiese.\nIl paese di Gravedona \u00e8 caratterizzato dalla presenza di numerose chiese, dodici per l'esattezza, tra cui alcune sono dei veri capolavori d'arte.\nA Gravedona si trovano poi altre piccole chiese, principalmente sparse nelle varie frazioni:\nInfrastrutture e trasporti.\nGravedona,come tutta la sponda comasca non \u00e8 molto servita da trasporti. Gravedona \u00e8 solamente servita tutte le stagioni da un servizio di Navigazione.\nOltre alla navigazione c'\u00e8 la statale Regina (SS 340)\nSociet\u00e0.\nTradizioni e folclore.\nGli abitanti di Gravedona, come quelli di tutti i paesi lariani, hanno un soprannome: vengono chiamati \"scongiurabecch\" (voce difficilmente traducibile: scongiurare nel senso di pregare, invocare, e becco, il nome popolare dato al maschio della capra).\nAlla base di questo soprannome c'\u00e8 una leggenda, che narra come, durante una grande fiera del bestiame, un ragazzo proveniente da Pagnona, venuto a Gravedona per vendere le sue capre, smarr\u00ec il caprone (il \"becco\"), che, non visto, fugg\u00ec all'interno della chiesa di Santa Maria del Tiglio, dove rimase impigliato con le corna alle corde delle campane. Scuotendo la testa per liberarsi, tir\u00f2 le corde e fece suonare le campane. I Gravedonesi, pensando che le campane fossero suonate dal Demonio, subito si inginocchiarono a pregare per \"scongiurare\" il pericolo di Satana. Ma il pastore cap\u00ec che la causa di tutto questo trambusto era la sua bestia, e, fischiando, la richiam\u00f2 a s\u00e9. Il becco riconobbe il fischio del padrone, si liber\u00f2 dalle corde e torn\u00f2 dal pastore. Da questa leggenda nasce il detto\n\"Var pusee un ciful de Pagnona, che tucc i scongiurabecch de Gravedona\"\novvero\nVale di pi\u00f9 un fischio di Pagnona, che tutti gli \"scongiurabecch\" di Gravedona.\nAltra tradizione molto sentita in paese \u00e8 legata a San Nicola da Tolentino, che si festeggia il 10 settembre di ogni anno. Al mattino, al termine della messa che si tiene nella chiesa di Santa Maria delle Grazie, in cui si trova un altare dedicato al santo, vengono distribuiti i \"panini di San Nicola\", dei panini duri e piccoli, che, secondo la credenza popolare, guariscono i credenti che li mangiano durante una malattia.\nIn una ignota abitazione alla periferia di Gravedona avvenne l'assassinio a tradimento di Vincenzo Pacchiana da parte di Giacomo Carciocchi, detto Carcino Carciofoli."}
{"id": "28979", "revid": "1888309", "url": "https://it.wikipedia.org/wiki?curid=28979", "title": "Griante", "text": "Griante (\"Griant\" in dialetto comasco, : ) \u00e8 un comune italiano di 590 abitanti della provincia di Como in Lombardia. Il comune fa parte della Comunit\u00e0 montana del Lario Intelvese.\nOrigini del nome.\nSecondo alcune teorie, il toponimo potrebbe derivare dal francese \"riant\", ossia ridente.\"\"\nStoria.\nNel 1335, alcuni annessi agli Statuti di Como indicano \u201cGriante\u201d come il comune che, inserito nella pieve di Menaggio, ha il compito della manutenzione del tratto di via Regina compreso tra la valle del torrente \u201cde Carono\u201d e il campo di \u201cPozollo\u201d.\nNel XVI secolo, Griante costituiva un vero e proprio \"burg\", ossia un gruppo di edifici che, in caso di necessit\u00e0, potevano formare una cittadella fortificata.\"\" Il complesso fortificabile non sopravvisse alle guerre che condotte da francesi e spagnoli per la conquista del Lario.Inserito nella pieve di Menaggio anche sotto il Ducato di Milano, nel 1751 il comune di Griante non risulta pi\u00f9 infeudato dal 30 agosto 1647 ma \u00e8 soggetto, per l'avvenuta redenzione, a un pagamento quindicennale.\nIl comune di Griante con Cadenabbia fu interessato dalle riorganizzazioni amministrative decise da Napoleone Bonaparte, del Regno d'Italia, che nel 1807 previdero l'aggregazione del comune di \"Griante ed uniti\" a quello di Menaggio. Confermata con la compartimentazione del 1812, quattro anni pi\u00f9 tardi l'aggregazione fu tuttavia abrogata in seguito alla caduta di Napoleone, quando gli austro-ungarici, tornati in possesso della Lombardia, attuarono una compartimentazione del Regno lombardo-veneto che comport\u00f2 la ricostituzione del vecchio comune.\nNell'Ottocento, la frazione di Cadenabbia cattur\u00f2 l'interesse di viaggiatori e aristocratici: Stendhal vi aveva ambientato alcuni passi di \"La Certosa di Parma\" (\"La Chartreuse de Parme\") ed il paese venne citato anche nella poesia \"Buchi nella sabbia\" di Ernesto Ragazzoni. I grandi editori musicali Ricordi vi possedevano una villa (Villa Margherita) in cui fu ospitato anche Giuseppe Verdi, che vi compose alcune arie della \"Traviata\". Longfellow dedic\u00f2 a Cadenabbia alcune poesie.\nTra i regnanti che soggiornarono a Cadenabbia vi furono la Regina Vittoria d'Inghilterra, lo zar Nicola II di Russia, il kaiser Guglielmo II, il principe Umberto di Savoia. Al cancelliere tedesco Konrad Adenauer, che a Griante Cadenabbia tornava ogni estate, fu donata la cittadinanza onoraria e, nel XXI secolo, dedicata una statua.\nOggi Griante Cadenabbia costituisce centro turistico di fama internazionale sul lago di Como, con la presenza di ville e hotel di prestigio.\nMonumenti e luoghi d'interesse.\nArchitetture religiose.\nChiesa Anglicana dell'Ascensione\nLungo la statale Regina si trova la Chiesa Anglicana, costruita a Cadenabbia tra il 1890 e il 1891.\nProgettata in stile eclettico neoromanico-neogotico dell'architetto Giuseppe Brentano\"\", la chiesa, fu edificata al servizio di una nutrita comunit\u00e0 di inglesi trasferitasi in paese verso la fine del XIX secolo.\nChiesa di San Giuseppe\nA Cadenabbia si trova la Chiesa di San Giuseppe, edificio a navata unica preceduto da portico.\nLa chiesa fu edificata nel 1600 dal mercante Carlo Brentano Mezzegra, ritratto assieme alla Sacra Famiglia nella pala d'altare ivi conservata.\nCORREZIONE: Cos\u00ec su alcuni siti: in realt\u00e0 la chiesa non ha alcun portico e fu edificata nel secondo decennio del XX secolo a cura di alcuni cittadini; la pala d'altare raffigura san Giuseppe con Ges\u00f9 Bambino, sant'Achille Martire e santa Teresa d'Avila. (Nota di Gigliola Foglia)\nChiesa dei Santi Nabore e Felice\nLa chiesa \u00e8 di probabile origine medievale, sorta sulla base di un edificio religioso fatto costruire dal primo vescovo di Como per accogliere le reliquie dei santi Nabore e Felice\"\". Elevata a parrocchiale di Griante nel 1632, la chiesa fu ristrutturata tra i secoli XVII e XVIII, con i lavori pi\u00f9 rilevanti a essere realizzati nel decennio compreso tra il 1713 e il 1722\"\".\nEsternamente, la chiesa si presenta come un edificio ad unica navata con cappelle e doppio transetto, chiusa da un tetto a falde con copertura a tegole marsigliesi.\nInternamente, la parete destra conserva i resti di un affresco Trecentesco di un\"'Adorazione dei Magi\". Sullo stesso lato, una cappella ospita la pala di \"Assunzione della Vergine\" (1597), opera di Alessandro Maganza.\nNel transetto si trovano, due tele Settecentesche di Michelangelo Bellotti aventi come tema il martirio dei due santi titolari della chiesa\".\" Di Luigi Morgari sono invece i medaglioni della volta, che introducono un ornamento a quadrature realizzato da Torildo Conconi.Adiacente alla chiesa si trova un campanile dotato di tetto a padiglione con copertura in coppi.\nUn terrazzo naturale del Sasso di San Martino a quota 472 m.s.m. ospita la Chiesa di San Martino, risalente al XVI secolo.\nUn portico tardosecentesco introduce all'ingresso, varcato il quale ci si trova all'interno di un edificio ad unica navata conclusa da un'abside che conserva una nicchia in cui, dal XVII secolo, la popolazione locale venera la statua lignea di una \"Madonna con Bambino\" databile al XV secolo. CORREZIONE: mi risulta che il portico risalga all'800. (G.Fo.)\nPoco distante dal centro storico di Griante si trova l'Oratorio di San Rocco, risalente al XVII secolo.\nArchitetture civili.\nVilla Margherita.\nRealizzata in localit\u00e0 Majolica di Cadenabbia nel 1853 su committenza dell'editore Giulio Ricordi, Villa Margherita si compone di un corpo principale di tre piani a pianta quadrata, nel quale si innestano due volumi laterali a due livelli aperti a pianterreno. Un ulteriore volume a un piano, dalla forma semicircolare, s'innesta nel centro della facciata e forma la terrazza del primo piano nobile. La facciata \u00e8 coronata da una balaustra di marmo che racchiude una copertura a padiglione. Secondo una tradizione, la villa avrebbe ospitato Giuseppe Verdi durante la composizione della \"Traviata\". CORREZIONE: Giulio Ricordi all'epoca era un ragazzino, la villa fu fatta edificare dal padre.\nVilla Bonaventura.\nRealizzata su tre livelli nel 1891 per conto di una famiglia inglese secondo un progetto dell'architetto menaggino Giacomo Mantegazza, Villa Bonaventura \u00e8 dotata da un portico a tre fornici che introduce all'ingresso e che regge la balconata del piano nobile.\nVilla Collina.\nAl 1899 risale Villa Collina (o La Collina), edificata sui resti di un'antica torre di epoca medievale per conto della famiglia milanese dei Suardi. Dopo che, negli anni 1930, un cambio di propriet\u00e0 aveva segnato l'inizio di lunghi periodi d'incuria, nel 1959 la villa divenne la residenza estiva di Konrad Adenauer\". A quest'ultimo \u00e8 intitolata la fondazione che, dal 1977, si occupa del complesso di Villa Collina, che costituisce un centro per convegni internazionali di politica e cultura\". \nVilla Maresi.\nVilla Maresi fu progettata in stile neogotico inglese da Giacomo Mantegazza e dal figlio Carlo, rimaneggiando un preesistente castello fortificato del XVI secolo appartenuto ai Ronconi. La villa \u00e8 cinta da mura merlate e comprende un mastio e una serie torrette di avvistamento, oltre ad alcune foresterie e una darsena con torrione costruite ex-novo secondo il progetto del Mantegazza.\nVilla Greppi.\nAl XVIII secolo risale Villa Greppi, gi\u00e0 appartenuta all'omonima famiglia nobiliare. La residenza, in precedenza appartenuta al nobiluomo e avvocato milanese Camillo Edler von Tanzi, \u00e8 anche chiamata \"Villa del Cedro\" per via della presenza di un vecchio cedro del Libano che, assieme ad altri alberi secolari piantumati dal Tanzi, popola il parco della villa.\nVilla Maria.\nProgettata su due piani in stile neorinascimentale da Giacomo Mantegazza, Villa Maria fu realizzata tra il 1889 e il 1892 per un committente americano. La villa \u00e8 collocata nei pressi delle rive del lago, all'interno di un ampio parco comprensivo di una serra dall'esile struttura in ferro e vetro in vetro e ferro. Internamente, conserva la cosiddetta \"Sala dorata\". \nEsternamente, Villa Maria si presenta con un corpo centrale dotato di logge a tre archi e riprende stilemi del manierismo lombardo. All'interno, si conservano uno scalone e alcuni soffitti decorati da Lodovico Pogliaghi.\nVilla il Giumello.\nL'aspetto attuale della villa si deve ad alcuni interventi del 1920, con la ristrutturazione di una vecchia casa colonica con porticato appartenuta alla famiglia Giumello. I due piani che formano l'edificio si caratterizzano per la presenza di finestre provviste di modanatura.\nVilla Petra.\nCostruita negli anni 1921-1923 su progetto di Carlo Mantegazza, Villa Petra si presenta come ornata da decorazioni a tema floreale e ringhiere in ferro battuto e si compone di un massiccio edificio a due piani, composto da un corpo aggettante e una loggia a due archi.\nSociet\u00e0.\nEvoluzione demografica.\nPrima dell'unit\u00e0 d'Italia\nDopo l'unit\u00e0 d'Italia\nGeografia antropica.\nFrazioni.\nLa frazione \"a lago\" del comune di Griante \u00e8 Cadenabbia.\nInfrastrutture e trasporti.\nTra Cadenabbia e Bellagio \u00e8 attivo un servizio di traghetti che permettono l'imbarco del proprio autoveicolo."}
{"id": "28981", "revid": "465096", "url": "https://it.wikipedia.org/wiki?curid=28981", "title": "Inverigo", "text": "Inverigo (\"Inverigh\" in brianzolo, pronuncia fonetica IPA: ) \u00e8 un comune italiano di abitanti della provincia di Como in Lombardia.\nGeografia fisica.\nInverigo si trova nella Brianza comasca occidentale, lungo il fiume Lambro.\nLo sviluppo urbano \u00e8 avvenuto in modo concentrico attorno alle residenze degli antichi signori delle frazioni che compongono il comune.\nParte del territorio comunale fa parte del Parco Regionale della Valle del Lambro.\nIl comune ha anche delle frazioni: Villa Roman\u00f2, Roman\u00f2 Brianza, Cremnago, S. Maria, La Fornacetta, Bigoncio e Guiano.\nOrigini del nome.\nIl nome del comune nasce dalla fusione della preposizione di luogo \"in\" con l'antico toponimo celtico \"w\u0101ri-ik-(o)\", che significa \"luogo o abitato a est\", probabilmente per riferimento all'area di antica colonizzazione insubre che si estendeva dalla Spina Verde a Cant\u00f9. \nIn un documento datato 996, il luogo \u00e8 menzionato come \"Euvuirico\" o \"Euvurico\".\"\"\nUn'altra ipotesi teorizza un'origine legata alla presenza di acqua, sulla base di un documento del XII secolo che riporta la dicitura \"Aiguerigium\", ove la radice \"aigue-\", identificherebbe il termine celtico per indicare l'acqua.\"\" Coerente con quest'ipotesi sarebbe anche la versione \"Imbericius\", frutto di una contrazione dall'unione dei termini latini \"imber\" (pioggia) e \"vicus\" (agglomerato di case).\"\" Meno probabile sembra invece un'ulteriore teoria, secondo la quale il toponimo potrebbe derivare dall'espressione latina \"In vere vicus\", a indicare un \"vicus\" in primavera\"\".\nStoria.\nDa Inverigo, in epoca romana, passavano la \"via Regina\", strada romana che collegava il porto fluviale di \"Cremona\" (la moderna Cremona) con \"Clavenna\" (Chiavenna) passando da \"Mediolanum\" (Milano), e la \"via Mediolanum-Bellasium\", strada romana che metteva in comunicazione \"Mediolanum\" (Milano) con \"Bellasium\" (Bellagio). A quest'epoca risale un\u2019anfora vinaria ritrovata all'interno della tenuta di Villa Mezzanotte. \nAi tempi della Signoria di Milano, gli \u201cStatuti delle acque e delle strade del contado di Milano fatti nel 1346\u201d riportano \u201cel locho da Ayverigo\u201d tra le localit\u00e0 che, all'interno della pieve di Mariano, erano incaricate della manutenzione della \u201cstrata da Niguarda\u201d.\nSotto il Ducato di Milano, Inverigo fu retto come feudo dalla famiglia Marliani in maniera quasi ininterrotta dal 1450 al 1683, salvo per una breve parentesi in cui, dal 1538\"\", per qualche anno la localit\u00e0 e tutta la pieve di Mariano furono nelle mani della famiglia Giussani. Nel 1683 Inverigo pass\u00f2 quindi alla famiglia dei Crivelli, che gi\u00e0 nel 1664 aveva avviato imponenti lavori architettonici entro i confini comunali\"\". I Crivelli mantennero il privilegio del feudo fino al XVIII secolo. Nel 1751 il comune d'Inverigo amministrava anche i cassinaggi di Alzacoda, Ghelio, Brugiata, Palazzo, Curcietto, Mandresca, Rochina, \u201cCasa Nova\u201d, Mongodio, \u201cIl Duno\u201d, Navello,\u201d Mer\u00e8 di sotto\u201d,\u201d Mer\u00e8 di sopra\u201d, Biscioia, Pampello, Molinello \u201cSanta Maria la Noce\u201d, Colombarolo e Pomelasca (o Pomellasca), ove quest'ultimo era tuttavia separato da Inverigo dal punto di vista fiscale. Quando nel 1786 la Lombardia austriaca fu suddivisa in province, il comune di Inverigo con Pomellasca, sempre facente parte della pieve di Mariano, venne inserito nella Provincia di Milano.\nUn decreto napoleonico del 1807 finalizzato a una riorganizzazione amministrativa del Regno d'Italia comport\u00f2 un allargamento del territorio d'Inverigo, al quale vennero aggregati i comuni di Brenna ed uniti, Cremnago, Roman\u00f2 ed uniti e Villa Roman\u00f2.\nL'aggregazione tuttavia abrogata in seguito alla caduta di Napoleone, quando la Lombardia torn\u00f2 in mano austriaca. In questo contesto, la nuova compartimentazione territoriale del Regno lombardo-veneto comport\u00f2 l'inserimento del comune di Inverigo con Pomelasca nella provincia di Como.\nCremnago, Roman\u00f2 Brianza, Villa Roman\u00f2 e Bigoncino entrarono definitivamente a far parte d'Inverigo nel 1929.\nMonumenti e luoghi d'interesse.\nArchitetture religiose.\nSanta Maria della Noce.\nIl Santuario di S. Maria della Noce fu eretto nel primo quarto del XVI secolo su volont\u00e0 di Carlo Borromeo, seguendo un progetto di Pellegrino Tibaldi\"\". Il santuario si trova sul sito dove nel 1501 si sarebbe verificata una presunta apparizione della Madonna ad alcuni bambini presso un noce. Completato attorno al 1660 su intervento della famiglia Crivelli, il Santuario si apre sulla storica piazza del mercato\"\", florido luogo di scambi commerciali dal XV secolo alla crisi della bachicoltura del XX secolo. Rimaneggiato e rifatto pi\u00f9 volte nel corso dei secoli, il santuario deve le sue forme attuali ad alcuni interventi architettonici avvenuti durante l'Ottocento\"\".\nIl campanile, ben pi\u00f9 antico del Santuario, \u00e8 una medievale torre squadrata in cotto, databile al XV secolo\"\", probabilmente inserita nel contesto di un sistema di torri di segnalazione che collegavano Lecco, Erba, Cant\u00f9 e Mariano.\nInternamente, il santuario ospita un affresco ciquecentesco, una pala d'altare di Francesco Crivelli raffigurante una \"Visitazione\" (XVI secolo), un'\"Orazione nell'orto\" dipinta da Antonio Campi nel 1577 e una pala di Pier Francesco Mazzucchelli del 1618 raffigurante \"San Carlo Borromeo\". Alla scuola dei pittori Nuvolone \u00e8 invece una tela del 1671 che raffigura un\"'Apparizione dell'Immacolata a Giovanni Battista Crivelli\", scena ambientata nel Viale Monumentale dei Cipressi di Inverigo.\"\"\nChiesa di San Vincenzo.\nCremnago ospita la Chiesa di San Vincenzo (1606), costruita a partire da una piccola chiesa di campagna che, in accordo con un'usanza dell'Alto Medioevo, veniva indicata con l'appellativo di \"basilica\", probabilmente in quanto veniva utilizzata per la commemorazione dei defunti e il culto dei santi. A questa denominazione si rif\u00e0 la cascina Baserga sita accanto alla chiesa (\"Baserga\" deriva proprio da \"basilica\").\nIn sacrestia si conservano quattro antichi stendardi processionali, tra i quali uno in stile gotico, realizzato nel 1884 su commissione della confraternita del Santissimo Sacramento.\"\"\nChiesa parrocchiale di Sant'Ambrogio.\nLa chiesa di Sant'Ambrogio si presenta con una struttura cinquecenteca, pi\u00f9 volte rimaneggiata tra i secoli XVIII e XX,\"\" con Paolo Mezzanotte a curare gli interventi realizzati nel corso del primo trentennio del Novecento.\"\"A quest'ultima campagna di ristrutturazioni risale la scultura che, in facciata, raffigura il santo titolare della chiesa.\"\"\nInternamente, una parete della navata ospita una grande tela su olio primoseicentesca - probabilmente un'antica pala - nella quale il santo titolare \u00e8 raffigurato in mezzo a due angeli che tengono in mano l'uno un libro, l'altro una croce astile.\"\" Nel coro trovano posto altre quattro tele, realizzate all'inizio del Settecento da Carlo Preda, raffiguranti i primi quattro Dottori della Chiesa.\"\" Alla fine dello stesso secolo risale un paliotto conservato nella sacrestia e dedicato a Sant'Ambrogio,\"\" al quale sono dedicate anche due vetrate installate al termine delle ristrutturazioni conclusesi con la riconsacrazione dell'edificio da parte dell'acrivescovo Schuster (1931).\"\" La sacrestia ospita inoltre uno stendardo datato 1898; l'opera riporta, su un lato, San Giuseppe col Bambino tra cherubini e i santi Ambrogio e Carlo Borromeo, mentre sull'altro lato Ges\u00f9 Bambino \u00e8 in compagnia della Madonna del Carmelo e dei santi Simone Stock e Pietro.\"\" \nIl campanile ospita un concerto di 6 Campane in Sib2 della Fonderia Bizzozero di Varese del 1856.\nArchitetture civili.\nVilla la Rotonda.\nVilla la Rotonda, \u00e8 opera dell'architetto neoclassico Luigi Cagnola,\"\" realizzata tra il 1813 e la met\u00e0 circa del successivo decennio, si trova sul pi\u00f9 alto colle di Inverigo\nCastello e villa Crivelli.\nVilla Crivelli, inserita in un grande giardino in parte alla francese e in parte all\u2019italiana, comprende tre corpi secenteschi uniti da un portico neoclassico dotato di colonne doriche,\"\" realizzato da Leopoldo Pollack nel 1814\"\".\nLa villa fu costruita nel 1683 da Flaminio Crivelli, sulla base di un castello bassomedievale\"\" che fin dal XV secolo era stato abitato dalla stessa famiglia Crivelli. Del Castello Crivelli rimane oggi solamente una torre. Del giardino alla francese che nel XIX secolo abbelliva la villa non resta invece pi\u00f9 nulla.\nViale Monumentale dei Cipressi.\nL'ex-Area Victory ospita il Viale Monumentale dei Cipressi dagli Obelischi alle statue. Si tratta un corso alberato di 2 km che, attraverso una prospettiva a cannocchiale, fu realizzato a pi\u00f9 riprese tra il 1664\"\" (o 1644) e il 1722 dalla famiglia Crivelli per collegare in un'unica linea visiva la Scala del Gigante, Villa Crivelli, il Santuario di Santa Maria della Noce e il Roccolo del Navello\"\". Lungo il tratto fra il Santuario e la Villa, cio\u00e8 quello pi\u00f9 antico (voluto da Giovan Battista Crivelli), \u00e8 possibile individuare l'abside della vecchia chiesa romanica di San Silvestro, inglobato da Leopoldo Pollack nel muro di sostegno di una delle due terrazze panoramiche della Villa. Sul lato opposto, che da Villa Crivelli si estende in direzione di quella che un tempo era la strada della Valassina, il viale conduce alla cosiddetta \"Scala del Gigante\", che deve il suo nome alla presenza di una mastodontica statua marmorea oggi troppo rovinata per poterne identificare le sembianze (forse un ciclope\"\" o Ercole)\".\"\nVilla Perego.\nVilla Perego, edificata per volere del canonico Giovanni Perego tra il 1738 e il 1745, venne progettata dall'architetto Carlo Giuseppe Merlo, realizzando l'esterno in stile neoclassico e l'interno in stile rococ\u00f2.\nTra il 1794 (o 1793) e il 1796 (o 1798) venne ristrutturata dall'architetto Simone Cantoni, il quale si occup\u00f2 delle scuderie,\" del parco\" e della realizzazione di una terrazza panoramica. \nA lato delle scuderie si trova una cappella dedicata all'Immacolata, forse gi\u00e0 esistente al momento di costruzione della villa, edificio sacro che ospita l'affresco di una \"Crocifissione con la Madonna e san Giovanni, assieme ai santi Gregorio Magno, Giovanni Battista, Agostino Aurelio, Benedetto da Norcia, Ambrogio e Stefano\". Il dipinto, attribuito al Bergognone si trovava nella cappella del convento milanese di Sant'Erasmo in via Borgonuovo, edificio comprato dai Perego sul finire del XIX secolo. \nIl complesso nel quale la villa \u00e8 inserita comprende anche alcune serre attribuite a Giuseppe Piermarini. \nDurante la seconda guerra mondiale, villa Perego ospit\u00f2 in via provvisoria parte delle collezioni del Museo teatrale alla Scala.\"\"\nVilla Mezzanotte.\nVilla Mezzanotte (gi\u00e0 Villa Gallarati), fu dimora dell'architetto Paolo Mezzanotte. La villa, inserita in un giardino simmetrico rispetto al viale d'accesso e dotato d'impianto prospettico monumentale, comprende un edificio padronale con alcuni rustici, tra cui un roccolo.\nVilla Sormani.\nVilla Sormani \u00e8 situata all'interno della tenuta di Pomelasca, immersa in un parco comprensivo di piante di numerose specie, tra cui cedri, faggi, sequoie giganti, tigli e palme. L'aspetto della villa fu convertito da uno stile seicentesco a uno neoclassico per opera di Carlo Amati.\nCultura.\nIstruzione.\nBiblioteca Comunale.\nLa Biblioteca Comunale ha sede negli spazi dell'ex asilo nido, nella frazione di Villa Roman\u00f2, accanto alla Scuole Elementari, in via Carlo Bianchi.\nMedia.\nRadio e Tv.\nA Inverigo \u00e8 esistita tra il 1977 e il maggio 1983 una delle prime emittenti radiofoniche della Brianza, Radio Nevada International FM 102,9 e 104,4\u00a0MHz. Questa ultima frequenza veniva esercitata attraverso un ripetitore da 250 W posizionato in collina. Il trasmettitore, acquistato dalle forze armate americane di stanza a Monte Penice, permetteva a Radio Nevada International di raggiungere le zone sud di Milano.\nStazione molto seguita al tempo, soprattutto tra i giovani, aveva tratto il curioso nome da un pacchetto di gomme da masticare presente sul tavolo della riunione dei soci al momento della fondazione. Fu invece il pittore Emilio Alberti a ideare e dipingere il tricheco quale logo della radio. \nUn'altra curiosit\u00e0 relativa a questa emittente consisteva nella sede: inizialmente posizionata a Carugo, successivamente trasloc\u00f2 presso il Bar da Teresina a Cremnago di Inverigo, in Via Sabotino n. 23, dove per gli ultimi anni R.N.I. ebbe sede. Qui erano stati ricavati due locali dedicati alla stazione da dove le trasmissioni avvenivano 24 ore su 24 e 7 giorni su 7. Gli avventori del locale pubblico, quindi, potevano assistere alle trasmissioni della radio in diretta dal locale.\nNel maggio del 2013 viene presentato \"Radio Nevada International (ovvero l'Italia al tempo delle radio libere)\".\nEsattamente dopo trent'anni dalla chiusura della radio, grazie al supporto dell'associazione culturale inverighese \"Il Muretto Culturale\" e all'appoggio dell'amministrazione locale, viene sviluppato un documentario sulla storia di Radio Nevada International, nel quale vengono ricostruite con accuratezza le vicende uniche e divertenti di questa particolare emittente, grazie alla testimonianza della gran parte dei protagonisti di allora, oltre all'inserimento dei jingles originali trasmessi da Radio Nevada International e di alcune foto d'epoca.\nIl documentario \u00e8 stato prodotto dall'associazione sopra citata con la collaborazione di Alioscia Mazzetto di Radio Deejay e Donnie de Moiti\u00e8 in collaborazione con Davide Rizzi e Valentina Peretti. Il documentario vede inoltre la speciale partecipazione di Leo Valli, noto attore, che mosse i primi passi proprio come imitatore e speaker a Radio Nevada International\nCinema.\nLa serie televisiva \"Una grande famiglia\", andata in onda durante l'aprile-maggio del 2012, \u00e8 ambientata e in parte girata ad Inverigo. In alcune scene si vedono la piazza del mercato, la fabbrica \"Poliform\" (in TV Rengoni), il viale dei cipressi e il bar \"Fumagalli\" (stazione di polizia).\nEconomia.\nDal primo dopoguerra sino ai primi anni 1990, Inverigo \u00e8 stato oggetto di un passaggio da economia rurale all'industria artigianale e industriale; in particolare a Inverigo hanno sede alcune delle pi\u00f9 importanti aziende del settore dell'arredamento.\nInfrastrutture e trasporti.\nInverigo \u00e8 al centro delle principali arterie di comunicazione dell'Alta Brianza, sulla linea ferroviaria delle Ferrovie Nord Milano e a pochi chilometri dalla Milano-Lecco.\nIn particolare \u00e8 presente una stazione posta nel tratto pi\u00f9 panoramico della linea Milano-Asso.\nAmministrazione.\nSindaco: Ape"}
{"id": "28982", "revid": "1888309", "url": "https://it.wikipedia.org/wiki?curid=28982", "title": "Laglio", "text": "Laglio (\"Laj\" in dialetto comasco, pronuncia fonetica IPA: ) \u00e8 un comune italiano di 876 abitanti della provincia di Como in Lombardia. Si estende sulla sponda occidentale del Lago di Como a 15\u00a0km di distanza dal capoluogo lariano.\nGeografia fisica.\nIl paese \u00e8 posto ad un'altitudine di 202 m s.l.m. sulla sponda occidentale del lago di Como, si snoda lungo il tracciato dell'antica strada romana, la Regina, ed occupa una fascia di territorio posta fra il Monte Colmegnone (1383 m s.l.m.) e il Lago. Il fianco del Colmegnone \u00e8 solcato dalla vallata del torrente Caradello, protagonista di frane e gravi allagamenti in paese durante l'alluvione del 27 luglio 2021.\n\u00c8 formato da cinque frazioni: Germanello, Ossana, Soldino, Tic\u00e9e, Torriggia.\nOrigini del nome.\nIl nome \u00e8 legato a un'origine romana. Il toponimo \"Laglio\" deriva infatti dal nome del comandante Romano Lallius, mentre il nome della frazione di Torriggia (in dialetto \"Turigia\") da \"turris\", ossia \"torre, insediamento di difesa e di guardia\".\nStoria.\nCome confermato dal ritrovamento, all\u2019inizio del XX secolo, di una lapide funerariale, le origini di Laglio risalgono all'epoca romana, quando il territorio ospitava guarnigioni militari e doganali. A testimonianza di ci\u00f2 resta ancor'oggi l\u2019antica torre situata in localit\u00e0 Torriggia. Da Laglio, in epoca romana, passava la \"via Regina\", strada romana che collegava il porto fluviale di \"Cremona\" (la moderna Cremona) con \"Clavenna\" (Chiavenna) passando da \"Mediolanum\" (Milano). I coloni romani, considerata la dolcezza del clima, terrazzarono le pendici delle montagne del lago impiantando la coltura della vite e dell'ulivo.\nIn epoca paleocristiana, Laglio dipendeva dalla pieve di Nesso, una delle grandi pievi che comprendeva un vasto territorio sulle sponde lacustri, nata nell'XI secolo, antica plebs d'importanza storica ed economica fondata dai coloni della Magna Grecia inviati sul Lario da Giulio Cesare. Il ricordo di quella comunit\u00e0 \u00e8 rappresentato all'interno della parrocchiale di Nesso, nella cappella del fonte battesimale, sui costoloni della cupola, dove sono dipinti i santi patroni di tutti i paesi appartenenti all'antica pieve.\nIl comune di \"Lallio\", che nel XII secolo \u00e8 attestato come entit\u00e0 amministrativa autonoma, viene citato dagli annessi agli Statuti di Como del 1335 come la comunit\u00e0 che, all'interno della pieve di Nesso, aveva il compito della manutenzione del tratto di via Regina fino alla \"valesellam que dividit territorium de Lallio a territorio de Brieno\".\nNei secoli successivi il comune segu\u00ec il destino della pieve di Nesso all'interno del Ducato di Milano, infeudata da Lucrezia Crivelli nel 1497 e, dal 1647 fin'oltre la met\u00e0 del XVIII secolo, dai Gallio-D'Alvito.\nNel 1751 il territorio comunale si estendeva gi\u00e0 ai cassinaggi di Soldino, Ticerio, Ossona, Germanello e Torriggia.\nUn decreto di riorganizzazione amministrativa del Regno d'Italia napoleonico datato 1807 sanc\u00ec l'aggregazione dei comuni di Brienno e Carate al comune di Laglio. La decisione fu tuttavia abrogata con la Restaurazione.\nTra il 1927 al 1948 Laglio fu comune singolo con Brienno, mediante un'unione temporanea che a partire dal 1928, comport\u00f2 un cambio della denominazione del comune in \"Laglio - Brienno\".\nIl 27 luglio 2021, durante una bomba d'acqua abbattutasi sul basso Lario, si verific\u00f2 una frana che scaric\u00f2 in paese mezzo milione di metri di cubi di detriti.\nSimboli.\nLa ruota e le stelle - Lo stemma civico di Laglio sormontato in capo di una fascia di nero caricata di tre stelle d'argento, a sei punte, venate di nero simboleggiano le Frazioni; su sfondo rosso, una ruota da mulino al naturale dentata di otto, in colore oro, rappresenta le industrie delle reti metalliche; le acque azzurre e le ondine in argento sono il lago su cui si affaccia il paese e si specchiano le montagne.\nOggi, l'attivit\u00e0 cantieristica s'\u00e8 ridotta, molte fabbriche di tele metalliche hanno cessato l'attivit\u00e0, la pesca ha una presenza simbolica e il settore agro-silvo-pastorale \u00e8 da tempo inesistente.\nMonumenti e luoghi d'interesse.\nArchitetture religiose.\nChiesa di San Giorgio.\nLa chiesa di San Giorgio fu costruita tra il 1619 e il 1630, anno in cui fu elevata al rango di parrocchiale\"\". L'edificio fu realizzato sulla fondamenta di una preesistente chiesa, attestata gi\u00e0 nel XII secolo\"\". Internamente, conserva stucchi del XVIII secolo realizzati da Stefano Salterio, nonch\u00e9 opere di pittura e scultura dello stesso periodo.\nOratorio dei Confratelli del Santissimo Sacramento.\nSul lato destro della chiesa di San Giorgio si trova l'Oratorio dei Confratelli del Santissimo Sacramento, ornato anch'esso da decorazioni settecentesche e da una pala d'altare raffigurantente la Madonna del Rosario, opera di Carlo Innocenzo Carloni. L'Oratorio conserva inoltre un altare in stucco realizzato da Stefano Salterio.\nChiesa di San Gerolamo.\nLa chiesetta di S. Gerolamo di Germanello fu eretta nel 1782. \u00c8 un tempietto a cupola che segna il punto terminale delle quattordici cappellette della Via Crucis che salgono dalla riva del lago.\nChiesa di San Bartolomeo.\nNell'anno 1756 venne ricostruita a Torriggia la chiesa di S. Bartolomeo apostolo di dimensioni pi\u00f9 ampie della precedente, per l'aumento della popolazione, a navata unica con una sola cappella laterale sulla destra dedicata alla Madonna del Rosario. Nel 1781 venne benedetta la via Crucis. Nel 1929 venne rifatta la facciata. La statua in legno di S. Bartolomeo apostolo \u00e8 opera di un artista della Val Gardena.\nArchitetture civili.\nVilla Oleandra.\nVilla Oleandra fu edificata nel Settecento, sul luogo di un antico insediamento romano. Verso la met\u00e0 del XIX secolo, presso la villa avrebbe soggiornato Nathaniel Hawthorne.\"\" Di propriet\u00e0 di alcuni avi di Emilio Vitali fin dal 1870,\"\" la villa pass\u00f2 successivamente nelle mani della famiglia Heinz,\"\" che nel 2001 la vendette a George Clooney, il quale \u00e8 solito trascorre l'estate nel paese rivierasco ospitando altri personaggi famosi (tra i quali Barack Obama). \nCollegata a Villa Oleandra si trova Villa Margherita, dal 2004 anch'essa di propriet\u00e0 dell'attore statunitense.\nAltro.\nPiramide di Frank.\nLa cosiddetta \"Piramide di Frank\" \u00e8 il monumento funebre di Giuseppe Frank (1771-1842), noto professore appartenente ad una famiglia di medici d'origini austriache, docente all'Universit\u00e0 di Pavia ed allievo del Volta. Il mausoleo, eretto nel 1851 su progetto di Adolfo Sironi poi modificato da Francesco Durelli, domina il cimitero comunale con i suoi venti metri di altezza. La scelta di erigere la piramide in quella posizione fu del Marchese del Mayno, esecutore testamentario del medico. La tomba monumentale \u00e8 ricoperta in granito grigio di San Fidelino e nel mezzo della facciata ospita il grande medaglione in marmo di Carrara con l'effigie in bassorilievo del Frank, opera dello scultore comasco Luigi Agliati. Sotto al medaglione si legge il testo in lettere cubitali fuse in ghisa. Sui lati si aprono tre porte in ordine egizio protette da cancelli in ferro battuto. All'interno un elegante avello in pietra di Viggi\u00f9 e dietro esso una grande lapide funeraria in pietra di Viggi\u00f9. . Joseph Frank decise di erigere ugualmente una piramide che imitasse il colosso funebre di Caio Cestio in Roma. Don Vincenzo Barelli, parroco di Laglio e studioso di archeologia, fu tutt'altro che benevolo nei confronti della Piramide ma, suo malgrado, dovette benedirla il giorno dell'inaugurazione. Il monumento dest\u00f2 un certo scalpore anche per il fatto che non recasse alcun simbolo cristiano.\nBuco dell'Orso.\nSul versante del Monte Colmegnone sopra la frazione di Torriggia si trova la caverna del \"Buco dell'Orso\" (a circa 600 m di altitudine), raggiungibile a piedi in circa un'ora e mezza (non visitabile poich\u00e9 sede del locale acquedotto) all'interno della quale nel 1849 furono rinvenute numerose ossa fossili di Ursus spelaeus, oggi conservate presso il Museo di Storia Naturale di Milano\"\".\nIl Buco dell'Orso \u00e8 costituito da tre laghetti sotterranei e altri ambienti in parte inesplorati, ed \u00e8 ricco di concrezioni calcaree e di acqua sorgiva.\nCrocifisso di Torriggia.\nAll'imbocco di una strada che serviva ad unire gli antichi centri abitati del territorio (Brienno, Torriggia, dalla Tana della Volpe Germanello, Ossana, Soldino, la Valle Sopra Ponte, Carate Urio, Moltrasio sino a Rovenna) vi era un crocifisso in legno. Era un artistico crocifisso a misura d'uomo, realizzato a Ortisei dagli artigiani della Val Gardena. Fu donato, negli anni che seguirono la Prima Guerra Mondiale, dall'ing. Barosi e posto nel prato, poi spostato per la costruzione della via Regina nuova che ha interrotto l'antica mulattiera.\n\"Erbul dii pegul\".\nLungo una strada campestre che porta alle Selve e finisce a L'Erbul dii pegul vi erano quadri della Via Crucis appesi ai castagni che costeggiavano la strada e panchine andate distrutte. Anche il castagneto delle selve di Torriggia rischia di essere distrutto, da un insetto. \nInfrastrutture e trasporti.\nStrade ed autostrade.\nLaglio \u00e8 facilmente raggiungibile da Como tramite la Strada Statale 340 Regina. Per chi proviene da Milano e dalla Svizzera l'uscita autostradale consigliata \u00e8 quella di \"Como Nord\"; da qui si seguono le indicazioni per Menaggio.\nTrasporto pubblico.\nIl paese \u00e8 collegato alle stazioni di Como Lago e di Como San Giovanni dall'autolinea C10/20 \"Como-Argegno\", gestita da ASF autolinee.\nNavigazione sul lago di Como.\nIl 12 aprile 1981, la Gestione Governativa della Navigazione sul lago di Como, sospendeva lo scalo dei battelli all'imbarcadero di Torriggia. L'imbarcadero di Torriggia fu costruito nel 1880 e dopo oltre cent'anni cessava il suo servizio."}
{"id": "28983", "revid": "1888309", "url": "https://it.wikipedia.org/wiki?curid=28983", "title": "Laino", "text": "Laino (\"La\u00ecn\" in dialetto comasco, pronuncia fonetica IPA: ) \u00e8 un comune italiano di 527 abitanti della provincia di Como in Lombardia.\nIl comune \u00e8 situato nella Val d'Intelvi. Patria di molti artisti intelvesi, conserva ancora l'antico tessuto abitativo.\nGeografia fisica.\nLaino si adagia su di un terrazzo boscoso nella zona settentrionale della Valle d'Intelvi, \u00e8 percorso dal torrente Lirone che si forma fra i monte di Lenno e la Cima di Doaria e confluisce nel ramo del Telo che scende verso il lago di Lugano sboccando a Osteno.\nOrigini del nome.\nCome spiegato dallo storico Conti nel libro \"Memorie storiche della Valle Intelvi\", il toponimo deriverebbe dal nome di un certo \"Jnus\", presunto fondatore della frazione di Jno che, nonostante parzialmente sepolta da una frana, costitu\u00ec il nucleo originario di Laino.\nStoria.\nCome attestato da alcuni reperti oggi conservati presso il Museo Archeologico di Como, il territorio Laino era gi\u00e0 frequentato in et\u00e0 romana. Alla fine dell'Ottocento vennero infatti trovati una tomba romana e, in localit\u00e0 San Vittore, un paio di orecchini d\u2019oro filigranati a forma di cestello e alcuni frammenti ritenuti romani.\nLa pi\u00f9 antica testimonianza storica di un insediamento vero e proprio sul territorio \u00e8 rappresentata invece da un'epigrafe sepolcrale di un tale Marcelliano, suddiacono milanese che nel 556 aveva vatto edificare un castello nella localit\u00e0 di San Vittore, sul limitare dell\u2019altopiano. Nel VII secolo, il castello avrebbe costituito un \"castrum\" dei bizantini. Durante il periodo della dominazione longobarda, la fortificazione faceva parte della \"iudicaria\" del Seprio. Un\u2019altra lapide ritrovata nella stessa localit\u00e0 di San Vittore, ancor'oggi chiamata \u201cCastello\u201d, testimonia invece il passaggio di propriet\u00e0 dell'edificio alla famiglia Trivulzio di Milano in seguito alla Guerra decennale, durante la quale Laino parteggi\u00f2 per i comaschi.\nIn seguito, il comune di \"comune de Laygno\" segu\u00ec le vicende del resto della Val d'Intelvi e della relativa pieve. Laino pass\u00f2 dunque sotto la famiglia dei Camuzzi e, da questi, infeudata dapprima ai Trivulzio, poi ai Rusca (1416) per concessione dei Visconti prima e degli Sforza poi, quindi ai Marliani (1583) e, infine, ai Riva-Andreotti (1713), feudatari fin'oltre la met\u00e0 del XVIII secolo.\nNel 1751 il territorio del comune di Laino si estendeva ai cassinagi di Castello, Molino di Quaglio e Chuscia.\nDurante il Medioevo e fino al XVIII secolo, Laino diede i natali a intere famiglie di maestri intelvesi, i pi\u00f9 celebri dei maestri comacini che con le loro opere si distinsero in tutta Italia ed Europa. In questo contesto occorre ricordare come Laino fosse dotata di una scuola di disegno, fondata sul finire del XVII secolo dai pittori Giulio Quaglio il Vecchio e Giulio Quaglio il Giovane, cos\u00ec come della cosiddetta \"Societ\u00e0 di Belle Arti\", una scuola regolare attiva dal 1750 per i giovani della valle.\nSotto il Ducato di Milano, nel XVIII secolo Laino ospit\u00f2 la sede della Pretura e della Podesteria della Valle, elevandosi al rango di signoria. La sede del Consiglio Generale Intelvense fu invece contesa tra Laino e Pellio Inferiore, disputa che si concluse con l'ordine di assegnazione a Laino da parte del Conte Melchiorre Riva-Andreotti.\nTra il XVII e il XVIII secolo vi vivevano facoltose famiglie, gi\u00e0 dall'Ottocento Laino era centro di villeggiatura estiva.\nUn decreto di riorganizzazione amministrativa del Regno d'Italia napoleonico datato 1807 sanc\u00ec l'aggregazione di Laino al comune di San Fedele, decisione che fu tuttavia abrogata con la Restaurazione.\nSotto il Regno lombardo-veneto, Laino fu il centro operativo segreto della \u201cGiovine Italia Intelvese\u201d.\nLe attivit\u00e0 principali erano l'agricoltura, la silvicoltura e l'allevamento di bovini.\nDi Laino l'unica filanda della Val d'Intelvi.\nSimboli.\nLo stemma comunale si presenta come uno scudo sormontato da un elmo, da cui si diramano una serie di svolazzi colorati.\nSullo scudo si identificano quattro sezioni: partendo dall'alto verso il basso, in una prima sezione si trova un fondo azzurro con, al centro, una stella d'oro; la seconda sezione consiste in una campitura di colore rosso; nella terza sezione \u00e8 rappresentato un capriolo fuggente al naturale in fascia erbosa; infine, nella quarta sezione, si trova nuovamente il colore rosso che conclude lo stemma a punta.\nLa particolare foggia dello stemma del ciniero e degli svolazzi fu ufficialmente riconosciuta da Vittorio Emanuele III.\nMonumenti e luoghi d'interesse.\nArchitetture religiose.\nChiesa parrocchiale di San Lorenzo\nLa Chiesa di San Lorenzo, a struttura romanica ma modificata nei secoli successivi fino al XVIII, fu elevata a parrocchiale dal vescovo Volpi nel 1579 (fino ad allora era faceva parte della parrocchia di Castiglione) e, nel 1755\"\", a prepositurale per opera del vescovo Neuroni.\nIn origine, la chiesa si presentava con un piccolo sagrato a cui si accedeva passando attraverso un ingresso ad arco circondato da un muro ornato da edicolette, che per\u00f2 fu molto rimaneggiato in seguito ad alcuni interventi di ristrutturazione eseguiti attorno al 1960.\nL'aspetto attuale della chiesa si deve a una serie di interventi di riqualificazione avvenuti tra i secoli XVI e XVII secolo. Per quanto riguarda l'esterno, nel XVI secolo l\u2019edificio fu alzato e divenne a tre navate. Le ristrutturazioni interne furono curate in un primo momento da Giovanni Antonio Colomba, autore peraltro delle decorazioni della controfacciata, e da Gian Battista Barberini in un secondo momento.\nLa facciata, originariamente a capanna, ospita reperti edilizi romanici, forse di riuso, e un portale barocco seicentesco. Il campanile, che presenta una struttura portante medievale del XII secolo, nel corso dei secoli venne ulteriormente innalzato, intonacato e dotato di una cuspide. Al periodo romanico risalgono, sulla facciata, due monofore riscoperte durante un restauro avvenuto attorno al 1960, mentre sul campanile alcune bifore con colonnine a stampella.\nL'interno \u00e8 a tre navate coperte con volta a crociera. L'ornamentazione interna \u00e8 molto articolata e comprende numerose opere del Barberini, tra cui:\nLa chiesa conserva inoltre tele ad olio di Giulio Quaglio e paliotti in scagliola policroma .\nOratorio di San Vittore\nL'Oratorio di San Vittore, di origine romanica, si trova su un rilievo fuori dal paese non distante dalla riva scoscesa del torrente Lirone, lungo la strada per Osteno.\nCostruito intorno al 1400 sopra le mura del castrum edificato nel VI secolo dal suddiacono Marcelliano, ha un portico con affreschi quattrocenteschi e un portale del 1587. Nel portico, alla sinistra della porta, \u00e8 situata una sorta di altare su cui ogni 8 maggio, in occasione della festa patronale di San Vittore, viene depositato del pane da benedire. Sopra all'altare si osservano i resti di un affresco, molto deteriorato, che raffigura il santo titolare della chiesetta mentre, a cavallo, reca in mano la bandiera del cristianesimo.\nAll'interno, due lesene separano il presbiterio dall'unica navata. Le lesene, il coro e la volta della navata sono ornate da stucchi e statue (tra cui una raffigurante San Vittore) di Gian Battista Barberini. La chiesetta conserva inoltre un paliotto a stucco in bassorilievo del XVIII-XIX secolo, nonch\u00e9 numerose opere pittoriche di Domenico Quaglio: una tela d'altare settecentesca raffigurante \"Ges\u00f9 Crocifisso, con ai piedi San Vittore e San Lorenzo raccolti in preghiera\" e alcuni affreschi tardosecenteschi che ornano la volta e le quattro lunette laterali, che raffigurano rispettivamente \"Le Virt\u00f9 Teologali ed alcuni angeli\" e alcuni episodi della vita di San Vittore.\nOratorio di San Giuseppe\nIn localit\u00e0 Cappelletta si trova l'Oratorio di San Giuseppe, costruito tra il 1703 e il 1706 sui resti di una cappella cinquecentesca appartenuta alla famiglia Frisoni, di cui rimane un affresco di \"Madonna con Bambino e Santi\".\nL'edificio, sormontato da un tiburio ottagonale, \u00e8 con pianta a croce greca. I quattro bracci della croce, coperti da volte a botte, consistono in tre cappelle e un corpo di fabbrica che costituisce l'ingresso.\nL'oratorio venne acquistato da Giulio Quaglio che ne fece la sua chiesetta, affrescandone la volta del tiburio con una \"Gloria di San Giuseppe\" (1716). Allo stesso autore viene attribuita la pala dell\u2019altare maggiore, raffigurante il \"Transito di San Giuseppe\". La chiesa conserva inoltre ricchi stucchi di Leonardo Retti e paliotti in scagliola del XVIII secolo eseguiti dall'artista Molciani.\nAltro\nArchitetture militari.\nIn localit\u00e0 San Vittore \u00e8 possibile osservare i ruderi delle mura dell'antico castello, anticamente collocato in posizione dominante sulla Valle Intelvi e su quella di Osteno. Il castello comprondeva opere di fortificazione relativamente modeste, fatto che ne fa supporre una costruzione non pianificata, dettata da esigenze di urgenza."}
{"id": "28984", "revid": "1652635", "url": "https://it.wikipedia.org/wiki?curid=28984", "title": "Lambrugo", "text": "Lambrugo (\"Lambr\u00fcgh\" in dialetto brianzolo, pronuncia fonetica IPA: ), \u00e8 un comune italiano di abitanti della provincia di Como in Lombardia.\nGeografia fisica.\nTerritorio.\nIl territorio comunale ha una caratteristica forma triangolare e confina a est coi comuni di Costa Masnaga e Nibionno, a sud con quelli di Inverigo, a ovest con quello di Lurago d'Erba, a nord con quello di Merone.\nLambrugo dista circa 30 chilometri dal capoluogo lombardo e 14 dal capoluogo di provincia, la citt\u00e0 di Como.\nIl comune ha le seguenti frazioni Cadea, Cascina Giulia, Galletto, Momberto, Piazza, Resegone.\nGeologia e idrografia.\nL'altitudine \u00e8 compresa tra i 238 ed i 340 m s.l.m. con una altezza media di 290 m s.l.m. registrata presso la sede comunale. Il territorio \u00e8 quindi prevalentemente collinare e contraddistinto da numerose aree boschive.\nIl territorio comunale \u00e8 attraversato dal corso del fiume Lambro ed \u00e8 compreso nel Parco regionale della Valle del Lambro.\nSismologia.\nDal punto di vista sismico Lambrugo presenta un rischio molto basso ed \u00e8 stata classificata come il comune zona 4 (bassa sismicit\u00e0) dalla protezione civile nazionale.\nClima.\nIl clima di Lambrugo \u00e8 quello caratteristico delle pianure settentrionali italiane con inverni freddi e abbastanza rigidi ed estati che risentono di elevate temperature; la piovosit\u00e0 si concentra principalmente in autunno e in primavera. Il paese appartiene alla zona climatica E.\nOrigini del nome.\nSecondo ipotesi toponomastiche, il caratteristico nome di Lambrugo deriverebbe dalla composizione delle parole celtiche \"Lamber\" (Lambro) e \"bruig\" (borgo) nella definizione di \"borgo presso il Lambro\", proprio a descrivere l'originaria posizione dell'abitato.\nStoria.\nLe prime tracce della storia di Lambrugo risalgono al V-IV secolo a.C., all'epoca della dominazione celtica dell'area del Lambro le cui prime testimonianze sono state trovate in un'area sopraelevata rispetto all'attuale livello del fiume dal momento che questo aveva un tempo acque molto pi\u00f9 alte.\nDopo la dominazione romana, Lambrugo inizi\u00f2 un periodo di sviluppo notevole solo a partire dall'XI secolo quando qui si trasfer\u00ec un ramo collaterale della nobile famiglia milanese dei Carcano che fece erigere un castello e sulla met\u00e0 del secolo fece erigere un monastero benedettino di clausura, dotandolo di ampi possedimenti. Da questa divisione col tempo si originarono due distinti comuni che per\u00f2 vennero unificati solo nel XVIII secolo sotto l'amministrazione austriaca. Sempre dal medioevo e sino al Settecento, l'area venne inclusa nella Pieve di Incino, inclusa a sua volta nel contado civile della Martesana.\nIl paese venne infeudato nel 1380 alla potente famiglia milanese dei Dal Verme che mantenne la signoria sino al 1656 quando pass\u00f2 dapprima alla famiglia Giussani e poi, il 5 aprile 1691 ai Crivelli, nella persona di Enea I, marchese di Agliate, ciambellano imperiale, decurione di Milano ed ambasciatore del ducato spagnolo di Milano nella Confederazione Elvetica e nei Grigioni.\nNel 1527, il borgo venne conquistato da Gian Giacomo Medici, fratello del futuro papa Pio IV e zio materno di san Carlo Borromeo, che si impadron\u00ec del castello locale e devast\u00f2 il monastero eretto nell'abitato, distruggendone l'intero archivio come rappresaglia. Il suo intento, approfittando della debolezza di Francesco II Sforza e del suo governo fantoccio sul Ducato di Milano, era quello di conquistare per s\u00e9 l'area del Lario.\nNel 1751 il territorio di Lambrugo si estendeva gi\u00e0 ai cassinaggi di Momberto e Carpaneia.\nLa decadenza comunale ebbe inizio con la soppressione del monastero ad opera della Repubblica Cisalpina nel 1798, saccheggiato dai soldati napoleonici\"\". I terreni vennero infatti venduti separatamente e gli stabili porzionati agli abitanti locali, contribuendo per\u00f2 alla diffusione dell'alte della filatura della seta. Gi\u00e0 all'inizio dell'Ottocento nell'ex-convento sorse infatti una delle prime filande della zona; all'inizio del XX secolo sorse anche uno stabilimento di tessitura.\nUn decreto di riorganizzazione amministrativa del Regno d'Italia napoleonico datato 1807 sanc\u00ec l'aggregazione di Lambrugo al comune di Lurago ed uniti, decisione che fu tuttavia abrogata con la Restaurazione.\nDurante la Seconda guerra mondiale il comune fu teatro di alcune operazioni di resistenza nel basso comasco, condotte dal partigiano Giancarlo Puecher Passavalli, medaglia d'oro al valor militare.\nNel 1967 al comune venne aggregata la frazione di Cadea, gi\u00e0 parte del comune di Lurago d'Erba.\nSimboli.\nLo stemma ed il gonfalone del comune sono stati concessi con decreto del presidente della Repubblica, in data 30 ottobre 1992.\nMonumenti e luoghi d'interesse.\nArchitetture religiose.\nChiesa parrocchiale di San Carlo Borromeo.\nLa prima chiesa dedicata a san Carlo nel borgo di Lambrugo venne realizzata nel 1615 per volont\u00e0 dei nobili Giussani. La dedicazione al santo arcivescovo di Milano era dovuta ad una visita pastorale che questi aveva condotto nel territorio lambrughese nel 1567 e nuovamente nel 1574. La chiesa rimase il luogo di culto principale del paese sino al 1902 quando venne creata la parrocchia di Lambrugo, indipendente dalla prepositura di Lurago d'Erba da cui per secoli aveva dipeso. Dal 1910 iniziarono quindi i lavori di costruzione di una nuova chiesa mentre la precedente venne in un primo tempo sconsacrata e poi utilizzata attualmente come salone dell'oratorio.\nLa nuova chiesa, di forme maestose in stile neoromanico, si staglia su un costolone montuoso contraddistinguendo il panorama stesso del comune. Realizzata nei primi del Novecento\"\", dispone di tre navate e contiene diversi affreschi del pittore milanese Enrico Volonterio e decorazioni ad ornamenti del pittore Primo Busnelli di Meda. All'interno dell'altare maggiore si trova un bassorilievo marmoreo rappresentante la \"Deposizione di Cristo\" proveniente dall'antico monastero cittadino.\nMonastero benedettino di Santa Maria.\nIl monastero di Lambrugo venne eretto a partire dalla met\u00e0 dell'XI secolo e venne da subito sottoposto all'autorit\u00e0 della Pieve di Incino, composto inizialmente da un solo \"casamento da nobile di quattro stanze con sotto cucina e magazzino e sopra una sala adibita a refettorio\". Col tempo, per meglio servire alle esigenze della comunit\u00e0 monastica, venne eretta una chiesa, consacrata ufficialmente nel 1518.\nNel 1527 Gian Giacomo Medici, fratello del futuro papa Pio IV e zio materno di san Carlo Borromeo, riusc\u00ec ad impadronirsi del locale castello e devast\u00f2 il monastero distruggendone l'intero archivio come rappresaglia.\nNel 1574, Carlo Borromeo, in visita pastorale a Lambrugo, propose alle suore del monastero di clausura un trasferimento a Milano, senza tuttavia ottenere successo\"\".\nCol Seicento, venne imposta definitivamente la clausura sul monastero e raggiunse contemporaneamente il picco massimo del proprio splendore, sviluppandosi architettonicamente ed acquisendo ulteriori propriet\u00e0 terriere. Il monastero divenne meta delle pi\u00f9 importanti famiglie nobili della Brianza che qui trovarono modo di alloggiare e dar carriera religiosa alle loro figlie. Lo stesso cardinale Federico Borromeo visit\u00f2 questo monastero almeno sette volte documentate tra il 1605 ed il 1630. Fu nel Seicento che venne eretta la torre piccionaia ancora oggi visibile che \u00e8 divenuta nel tempo uno dei simboli caratteristici del borgo. Questo periodo di splendore dur\u00f2 per\u00f2 meno di un secolo dal momento che i costi proibitivi che esso riportava lo costrinsero quasi a chiudere per bancarotta se non fosse stato per l'istituzione di una delle prime scuole gratuite per il popolo nell'area che ne evit\u00f2 la soppressione gi\u00e0 sotto la dominazione degli Asburgo. La chiusura venne invece decretata nel 1798 con l'avvento della Repubblica Cisalpina che procedette ad incamerare tutti i beni dell'ormai ex struttura religiosa, vendendoli poi separatamente a privati.\nCol Novecento, il monastero \u00e8 tornato a rivivere in gran parte come struttura religiosa: dal 1904 trovarono ospitalit\u00e0 le Suore Giuseppine che qui aprirono un collegio che dal 1954 pass\u00f2 alle Suore Figlie di Ges\u00f9 di Verona che perdurarono sino al 1967 quando ancora una volta la struttura venne smembrata. Nel 1974 l'amministrazione comunale acquis\u00ec una parte del monastero oggi adibita a municipio mentre il resto, assieme alla chiesa, permane di propriet\u00e0 di privati. Della ex-chiesa, risalente al XVI secolo ma utilizzata come fienile in seguito alla sconsacrazione, restano solo il campanile e qualche volta a crociera\"\". .\nArchitetture civili.\nVilla Puecher.\nVilla Puecher risale alla fine dell'Ottocento ed era la villa di famiglia dove Giancarlo Puecher Passavalli si rifugi\u00f2 assieme al padre ed al resto della famiglia dopo l'inizio dei bombardamenti anglo-americani su Milano a seguito dell'armistizio dell'8 settembre. Da qui il Puecher inizi\u00f2 la sua attivit\u00e0 di partigiano nell'area di Erba che prosegu\u00ec alacremente negli anni successivi. Nel secolo precedente alla villa aveva gi\u00e0 soggiornato Luigi Puecher Passavalli, arcivescovo di Iconio e parente di Giancarlo.\nCostruita in stile eclettico, unendo elementi medievali, rinascimentali e barocchi, il modello era quello delle strutture della nuova borghesia di fine secolo.\nIl piccolo portico di ingresso alla villa, retto da esili pilastri in cemento decorativo, \u00e8 sovrastato dal balcone belvedere in facciata e contornato da finestre ad arco.\nIl giardino, all'italiana, si staglia dietro alla villa e vi si ha accesso direttamente dal salone centrale al piano inferiore.\nSociet\u00e0.\nEtnie e minoranze straniere.\nNel 2014 risiedevano ad Lambrugo 157 cittadini stranieri, ovvero il 6,4 % della popolazione totale.\nLingue e dialetti.\nNel Comune \u00e8 relativamente diffuso il dialetto comasco, mentre \u00e8 molto presente il dialetto brianzolo che differisce dal primo in pi\u00f9 punti. Come tutti i dialetti lombardi occidentali, anche il biranzolo, \u00e8 sostanzialmente una lingua romanza derivata dal latino.\nReligione.\nLa maggioranza della popolazione \u00e8 cattolica. L'immigrazione di cittadini comunitari ed extra-comunitari ha portato all'insediamento di minoranze di musulmani e ortodossi.\nNel Comune \u00e8 presente una parrocchia cattolica appartenente all'arcidiocesi ambrosiana di Milano ed unita in unit\u00e0 pastorale con quella di Lurago d'Erba.\nEconomia.\nDominato per secoli dall'agricoltura, oggi sul territorio del comune di Lambrugo il tema centrale per l'economia \u00e8 rappresentato dal comparto tessile di produzione perlopi\u00f9 artigianale, con attivit\u00e0 connesse di tintura dei tessuti e stampa. Sono presenti inoltre piccole industrie di minuteria metallica e di lavorazione del legno.\nInfrastrutture e trasporti.\nStrade.\nLambrugo \u00e8 attraversata dalla ex Strada statale 342 Briantea, che collega Bergamo a Varese attraverso Como.\nFerrovie e trasporto pubblico.\nLambrugo \u00e8 servita dalla fermata ferroviaria di Lambrugo-Lurago, che si trova a nord del centro abitato di Lambrugo, lungo il tratto ferroviario Milano-Asso.\nAmministrazione.\nGemellaggi.\nIl 6 aprile 2008 \u00e8 stato suggellato un patto di reciproca amicizia tra i comuni di Lambrugo e di Rajcza, collocato al confine polacco. Il patto \u00e8 stato firmato al termine del viaggio della delegazione polacca e di alcuni ragazzi che li ha portati a visitare alcune tra le pi\u00f9 famose bellezze della provincia di Como, tra cui Bellagio.\nIl patto sottolineava il reciproco sforzo dei sindaci e degli abitanti ad avere un futuro prospero e di amicizia insieme.\nCultura.\nLambrock Festival.\nDall'estate del 2011 l'associazione culturale Mondo Delle uoVa di Arosio (Co) organizza al campo sportivo di Lambrugo il Lambrock Festival, nel mese di giugno, dove si esibiscono band locali e di fama nazionale (Diaframma, Lactis Fever, Aim).\nLambrugo nella letteratura.\nLambrugo \u00e8 citata in diverse opere letterarie: "}
{"id": "28985", "revid": "1888309", "url": "https://it.wikipedia.org/wiki?curid=28985", "title": "Lanzo d'Intelvi", "text": "Lanzo d'Intelvi (\"L\u00e1anz\" in dialetto comasco, : ) \u00e8 una localit\u00e0 italiana di abitanti, sede del comune di Alta Valle Intelvi in provincia di Como, nel quale \u00e8 stata incorporata nel 2017.\nStoria.\nIl ritrovamento, sul Monte Casl\u00e8, di resti di una costruzione e di numerosi massi dotati di coppelle testimonia la presenza umana fin dalla preistoria\"\". Altre coppelle si trovano su un erratico di grandi dimensioni, detto Sasso di Verceia, localizzato al Pian delle Noci.\nAll'et\u00e0 romana risalgono invece due massi avelli riportati alla luce presso la chiesa parrocchiale di Scaria, dal 1929 frazione di Lanzo.\nDurante il Medioevo, Scaria e Lanzo fecero dapprima parte del feudo di Campione, retto dagli abati del monastero milanese di Sant'Ambrogio\"\". Successivamente, al tempo del Ducato di Milano, i due centri furono inseriti nel feudo della Valle Intelvi, seguendone le sorti fino al XVIII secolo.\nA partire dal 1\u00ba gennaio 2017, insieme agli ex comuni di Pellio Intelvi e Ramponio Verna, si \u00e8 fuso a seguito di un referendum popolare tenutosi il 20 novembre 2016, nel nuovo comune di Alta Valle Intelvi.\nSimboli.\nLo stemma del comune era stato concesso con regio decreto del 24 agosto 1928 e si blasonava:\nIl ferro d'alabarda, simile ad una punta di lancia, \u00e8 un'arma parlante che richiama il nome del Comune.\nMonumenti e luoghi d'interesse.\nArchitetture religiose.\nDopo le pestilenze preservate dalla Madonna Nera (1469) il papa Paolo II promosse la costruzione di santuari lauretani. Fu cos\u00ec che anche a Lanzo, nella seconda met\u00e0 del Cinquecento, si costru\u00ec una cappella lauretana. Ampliata nel 1673 ad opera dell'architetto lanzese Pietro Spazzi, la cappella fu elevata a Santuario con decreto del vescovo di Como Monsignor Alessandro Macchi il 23 agosto del 1942. Il Santuario della Madonna di Loreto ripropone la santa casa della Madonna e fu eletto luogo di ritrovo per i lanzesi emigrati.\nD'interesse \u00e8 anche la chiesa di San Siro, di origine romanica\"\". Iniziata nel 1476 fu completata nel corso del XVI secolo e rimaneggiata nel XIX\"\". Al suo interno, affreschi del primo Cinquecento\"\" raffiguranti i primi quattro Dottori della Chiesa.\nA valle dell'abitato di Lanzo, artisticamente rilevanti sono anche le architetture religiose di Scaria, che ospita anche il Museo diocesano d'arte sacra.\nArchitetture civili.\nVilla Turconi.\nLanzo d'Intelvi ospita Villa Turconi. La Villa fu realizzata in stile neomedievale tra il 1918 ed il 1923 su disegno del pittore Alberto Ferrero, con la collaborazione dell'architetto Aristide Conti, su committenza del direttore della Banca Popolare Italiana di Milano, Leonardo Turconi. L'edificio ha l'aspetto di un maniero neomedievale e presenta particolari decorativi di notevole interesse, fra i quali le parti scultoree ed i ferri battuti opera dello scultore Vittorio Novi, che cur\u00f2 particolarmente l'inserimento delle pietre policrome. Per la realizzazione dell'edificio vennero impiegate maestranze locali di Picapreda, guidate dal Novi stesso. Il Turconi, ricco possidente e appassionato d'arte e di archeologia, utilizz\u00f2 la villa come quadreria per la sua collezione di ben 93 dipinti d'autore. Successivamente l'edificio pass\u00f2 in propriet\u00e0 alla Fabbrica del Duomo di Milano e poi al Comune di Lanzo, attuale proprietario del complesso che viene aperto al pubblico nel periodo estivo, da aprile ad ottobre, e utilizzato per esibizioni temporanee.\nAltre architetture civili.\nA Lanzo si trovano inoltre Villa Cirla, progettata da Giuseppe Sommaruga\"\", e Villa Poletti.\nAltro.\nFino agli anni settanta era in funzione la Funicolare di Lanzo d'Intelvi che la univa alla frazione Santa Margherita di Valsolda.\nDalla chiesa di San Siro si snoda la strada che porta alla Sighignola e al cosiddetto \"Balcone d'Italia\", un punto panoramico che offre un colpo d'occhio sul Lago di Lugano e sulle Alpi occidentali.\nSociet\u00e0.\nTradizioni e folclore.\nIl territorio di Lanzo conserva anche antiche tradizioni. Fra queste la Festa della Madonna Nera, una statua \ncopia di quella conservata nel Santuario della Madonna di Loreto. La statua viene esposta l'ultimo sabato di gennaio e la domenica viene portata in processione a spalle dagli alpini del gruppo di Lanzo. La festa con addobbi, ceri accesi, fal\u00f2, l'incanto dei canestri regala lo spettacolo finale di giorni dedicati alla fede, alle tradizioni e ai ricordi.\nEconomia.\nTurismo.\nLanzo d'Intelvi ospita un piccolo comprensorio d'impianti di risalita per la pratica dello sci e dello \"snowboard\".\n\u00c8 attiva anche una pista per lo sci di fondo, cui si accede da Via Boffalora, gestita dalla locale Unione Sportiva Lanzo Intelvi (USLI).\nInfrastrutture e trasporti.\nDal 1907 al 1977 \u00e8 stata attiva una funicolare che univa Santa Margherita al comune di Santa Margherita di Valsolda; nell'attuale territorio comunale sorgeva la stazione della funicolare, che fungeva da capolinea."}
{"id": "28986", "revid": "1318658", "url": "https://it.wikipedia.org/wiki?curid=28986", "title": "Lasnigo", "text": "Lasnigo (\"Lasnigh\" in dialetto vallassinese, : ) \u00e8 un comune italiano di 459 abitanti della provincia di Como in Lombardia. Il comune fa parte del cosiddetto Triangolo Lariano.\nOrigini del nome.\nAttestato come Asenigo, secondo alcuni il suo nome deriverebbe dal nome latino di persona Asina, con l'aggiunta del suffisso \"-icus\". Altre teorie ipotizzano invece un'origine dall'espressione \"Asuicus\" , condensazione delle parole \"Assi\" e \"vicus\", cio\u00e8 \"vico di Asso\".\nStoria.\nIl ritrovamento, nel territorio lasnighese, di punte di freccia in selce e di capanne preistoriche\"\" lascia intendere che la zona fosse frequentata dall'uomo gi\u00e0 prima degli albori della storia.\nDa Lasnigo, in epoca romana, passava la \"via Mediolanum-Bellasium\", strada romana che metteva in comunicazione \"Mediolanum\" (Milano) con \"Bellasium\" (Bellagio). La presenza romana sul territorio lasnighese \u00e8 inoltre attestata da alcuni reperti d'epoca, tra cui:\nNel periodo medievale Lasnigo costiuiva un borgo circondato da mura\"\" e provvisto di due torri fortificate.\nNel XII secolo, Lasnigo parteggi\u00f2 per Milano durante la Guerra decennale contro Como. Nella successiva guerra tra i comuni lombardi e l'imperatore Federico Barbarossa, Lasnigo ader\u00ec, assieme ad Asso, alla Lega Lombarda. A seguito della pace di Costanza, Lasnigo torn\u00f2 alle dipendenze dell'Arcidiocesi di Milano\"\".\nNel XIII secolo, a seguito di una serie di esondazioni del Lambro, gli abitanti abbandonarono la zona attorno alla chiesa di sant'Alessandro per spostarsi sulla sponda opposta del fiume\"\".\nUn atto del 1414 testimonia la presenza di un castello a Lasnigo.\nInserito nel Ducato di Milano a partire dal 1409\"\", il paese di Lasnigo faceva parte della comunit\u00e0 generale della Valassina, che a partire dal 1441 divenne, assieme alla pieve di Incino oggetto di varie concessioni feudali da parte dei duchi milanesi. Il primo feudatario fu Tomaso Tebaldi di Bologna, al quale nel 1533 subentrarono gli Sfondrati. Nel 1751, il comune di Lasnigo e il relativo cassinaggio di Dossellino risultavano infeudati all'ultimo esponente della famiglia degli Sfondrati, alla morte del quale (1788) tutta la Valassina ritorn\u00f2 alla Regia Camera del Ducato di Milano per mancanza di discendenti in grado di ereditare il beneficio feudale.\nUn decreto di riorganizzazione amministrativa del Regno d'Italia napoleonico datato 1807 sanc\u00ec, per il comune di Lasnigo, l'annessione dei soppressi comuni di Magreglio, Barni, Caglio e Sormano ed uniti. La decisione fu tuttavia abrogata con la Restaurazione.\nNel 1977 la localit\u00e0 Fornace fu teatro del ritrovamento archeologico di un'antica fornace, la cui esistenza era gi\u00e0 attestata nel 1430.\nMonumenti e luoghi d'interesse.\nArchitetture religiose.\nChiesa di Sant'Alessandro.\nLa chiesa di Sant'Alessandro, posta sul culmine di una collinetta nelle vicinanze di Lasnigo lungo la strada che collega Erba a Bellagio, \u00e8 una delle costruzioni romaniche pi\u00f9 significative della Valassina, con un campanile del XIII secolo e un ciclo d'affreschi interni di notevole bellezza del XV secolo, da ammirare la \"Crocifissione\" di Andrea De Passeri di Torno del 1513. Bello l'esterno circondato dalle cappelle settecentesche della Via Crucis.\nChiesa della Presentazione della Beata Vergine Maria.\nVoluta da san Carlo Borromeo\"\", la chiesa della Presentazione della Beata Vergine Maria (1640-1680) \u00e8 attestata come parrocchiale negli atti della visita pastorale dell'arcivescovo Andrea Carlo Ferrari datata 1898. All'interno della chiesa si conserva un dipinto attribuito alla scuola del Luini, raffigurante \"Ges\u00f9 Bambino e la Madonna con i santi Giovanni Battista e Pietro\".\nEconomia.\nIl territorio di Lasnigo comprende numerose localit\u00e0 che devono il loro nome alle attivit\u00e0 economiche in esse anticamente svolte:\nFino alla met\u00e0 del Novecento Lasnigo ospitava numerosi \"picasass\", ossia artigiani dediti alla lavorazione della pietra, seguendo una tradizione risalente al XVIII secolo.\nPer lungo tempo e fino alle soglie del III millennio l'economia si basava prevalentemente su attivit\u00e0 agro-pastorali, su una piccola torcitura sulla produzione di carbone da legna e sulle attivit\u00e0 legate alla presenza di due mulini ad acqua.\nI residenti trovano oggi perlopi\u00f9 impiego al di fuori dei confini comunali."}
{"id": "28987", "revid": "124607023", "url": "https://it.wikipedia.org/wiki?curid=28987", "title": "Anzio", "text": "Anzio \u00e8 un comune italiano e localit\u00e0 balneare di abitanti della citt\u00e0 metropolitana di Roma Capitale nel Lazio. L'antica citt\u00e0 di Anzio, in latino \"Antium\" (le attuali Anzio e Nettuno), fu per un lungo periodo capitale della popolazione dei Volsci, finch\u00e9 non venne assorbita nello Stato romano. \nGeografia fisica.\nTerritorio.\nAnzio si trova nell'Agro romano, il cui limite meridionale \u00e8 segnato dal fiume Astura. \u00c8 situata a 58\u00a0km a sud di Roma e a 26\u00a0km a ovest da Latina. Il centro della citt\u00e0 si sviluppa sull'omonimo promontorio, proteso sul Tirreno.\nClima.\nIl clima di Anzio \u00e8 tipicamente mediterraneo.\nStoria.\nEt\u00e0 latino-volsca.\nNell'antichit\u00e0 \"Antium\" (le attuali Anzio e Nettuno) fu per un lungo periodo capitale della popolazione dei Volsci, finch\u00e9 non venne assorbita nello stato romano. Una parte importante della citt\u00e0 di \"Antium\" si trovava sull'altura oggi occupata dalla Villa Bell'aspetto o Villa Borghese.\nFrequenti furono i combattimenti tra i Volsci e i Romani, soprattutto nel V secolo a.C., quando Anzio ne era la capitale. A questi scontri, si alternarono anche trattati di pace, tant'\u00e8 che il primo trattato tra Roma e Cartagine include, oltre Roma e le citt\u00e0 latine, anche Anzio, Ardea, Circei e Terracina.\nAnzio fu alleata di Aricia, quando nel 506 a.C. gli Aricini dovettero difendersi dall'attacco loro portato dagli Etruschi, alla fine sconfitti nella battaglia di Aricia.\nAd Anzio si ritir\u00f2 in esilio Coriolano, dove fu accolto dal nobile anziate Attio Tullio, con il quale organizz\u00f2 la strategia di sollevazione contro Roma, che tra il 489 a.C. e il 488 a.C., port\u00f2 i Volsci ad arrivare al IV miglio della via Latina Ad Anzio fu ucciso Coriolano, mentre si apprestava a difendere il proprio operato al Foro.\nNel 484 a.C., nel territorio prospiciente la citt\u00e0, i Volsci sconfissero duramente in battaglia l'esercito romano, condotto da Lucio Emilio Mamercino, costringendolo ad una vergognosa fuga nottetempo.\nNel 469 a.C. i Romani conquistarono e distrussero la citt\u00e0 Volsca di Cenone, emporio e porto di Anzio e nel 468 a.C., dopo aver perso contro i Romani la battaglia di Anzio, gli Anziati si arresero ai Romani, che lasciarono un presidio armato in citt\u00e0. L'anno successivo Roma dedusse una colonia nel territorio di Anzio. Nel 459 a.C. Roma, dopo aver conquistato Ardea e sottomesso i Rutuli, assedi\u00f2 nuovamente Anzio, conquistandola, dopo che sia i Volsci, che i coloni romani, si erano ribellati al controllo di Roma.\nEt\u00e0 romana.\nLa citt\u00e0 ospit\u00f2 Cicerone quando, tornato dall'esilio, vi riorganizz\u00f2 i resti delle sue biblioteche, desiderando metterli in un posto sicuro. I romani pi\u00f9 eminenti vi costruirono bellissime ville in riva al mare. Gli imperatori della dinastia Giulio-Claudia la visitavano frequentemente e Mecenate vi possedeva una villa. Ad Anzio nacquero gli imperatori Caligola e Nerone. Quest'ultimo fond\u00f2 una colonia di veterani in citt\u00e0 e costru\u00ec un nuovo porto, le cui rovine sono tuttora esistenti.\nEt\u00e0 medievale e moderna.\nL'unico insediamento rimasto in epoca medioevale a perpetuare la storia dell'antica Antium di cui si perse persino il nome, a favore di Nettuno, a memoria dell'antico tempio dedicato al dio del mare che vi sorgeva, altro non era che il quartiere pi\u00f9 antico della \"civitas\" romana. Nel 1348, non lontano dal centro abitato di Nettuno, venne combattuta, fra genovesi e veneziani, una celebre battaglia navale che si risolse con la vittoria di questi ultimi.\nAlla fine del Cinquecento papa Clemente VIII, che aveva acquistato per la Camera apostolica la signoria su Anzio per 400.00 scudi, diede disposizioni a mons. Bartolomeo Cesi di provvedere a salvaguardare lo scarso patrimonio edilizio della borgata. Un secolo pi\u00f9 tardi, nell'ultimo decennio del Seicento, per volont\u00e0 di papa Innocenzo XII venne ricostruito il porto che diede l'avvio a una notevole ripresa economica della zona, protrattasi durante tutto il XVIII secolo.\nEt\u00e0 contemporanea.\nNel 1831 la signoria su Anzio e Nettuno, passo dalla Camera Apostolica alla famiglia Borghese.\nAttorno alla met\u00e0 del XIX secolo, durante il pontificato di Pio IX, nacque l'attuale e moderna citt\u00e0 di Anzio, che fino ad allora era stata poco pi\u00f9 che una spiaggia su cui venivano tirate in secca le barche da pesca, grazie al riparo offerto da Capo d'Anzio. Il villaggio di pescatori divenne una cittadina che nel 1856 si costitu\u00ec, separandosi da Nettuno, in comune autonomo. Nel 1870 il territorio, seguendo le sorti dello Stato Pontificio a cui apparteneva, venne definitivamente integrato nel Regno d'Italia.\nNegli ultimi decenni dell'Ottocento e nei primi del Novecento, Anzio acquist\u00f2 le connotazioni di un elegante centro balneare, meta di soggiorno di alcune note famiglie dell'aristocrazia e dell'alta borghesia romane. Risalgono a quel periodo alcuni villini e il Casin\u00f2 - detto il \"Paradiso sul mare\" - interessante edificio liberty di Cesare Bazzani completato nel 1924, attualmente propriet\u00e0 comunale. Fellini vi gir\u00f2 le scene del Grand Hotel di Rimini in Amarcord, mentre Sordi alcuni interni di Polvere di stelle.\nIl 17 novembre 1939 venne unita amministrativamente a Nettuno andando a formare l'agglomerazione di Nettunia, ma cinque anni e mezzo pi\u00f9 tardi, il 3 maggio 1945, se ne separ\u00f2.\nDal dopoguerra fino agli anni 1970 il territorio di Anzio sub\u00ec una grande trasformazione urbanistica, con la creazione ex novo di interi quartieri nell'entroterra anziate. Numerosi i quartieri di notevole pregio architettonico sorti in questo periodo, tra i quali spiccano: Anzio2, Lo Zodiaco, Anzio Colonia.\nLo sbarco alleato.\nAnzio \u00e8 conosciuta internazionalmente per essere stata teatro di una delle pi\u00f9 celebri azioni della seconda guerra mondiale, lo sbarco che da lei prende il nome. Il giorno 22 gennaio 1944 gli eserciti alleati iniziarono a sbarcare su un'ampia fascia costiera.\nAnzio e Nettuno rappresentarono tuttavia i perni di tutta l'operazione. Anzio fu il centro abitato che sub\u00ec pi\u00f9 danni. Oltre alle vittime civili, gran parte del patrimonio edilizio della citt\u00e0 and\u00f2 distrutto o semidistrutto, tra cui Palazzo Sinimberghi sito in piazza Pia con la facciata ricoperta di pitture in graffito di Luigi Fontana (pittore attivo a cavallo del XIX-XX secolo). Lo sbarco si protrasse anche nei giorni successivi ed ebbe termine solo il 31 gennaio, quando approdarono le ultime unit\u00e0 anglo-americane. In totale sbarcarono oltre centomila uomini con una gran quantit\u00e0 di materiale bellico.\nI tedeschi, colti di sorpresa, iniziarono a reagire energicamente solo tre giorni dopo l'inizio dell'azione, quando si era gi\u00e0 costituita una solida testa di ponte attorno ad Anzio, Nettuno e nelle zone limitrofe. Purtuttavia l'obiettivo di una rapida conquista della vicina capitale, che aveva spinto gli Alleati a progettare lo sbarco, non venne raggiunto. Roma, situata a soli cinquanta chilometri di distanza, o poco pi\u00f9, venne infatti liberata solo quattro mesi e mezzo pi\u00f9 tardi, il 4 giugno 1944.\nMonumenti e luoghi d'interesse.\nNumerosi i resti di ville romane lungo tutta la costa: opere d'arte come \"La Fanciulla di Anzio\", \"Il Gladiatore Borghese\" oggi al Louvre, e \"l'Apollo del Belvedere\", conservato in Vaticano, furono tutte rinvenute in dimore patrizie dell'antica Antium.\nSociet\u00e0.\nEtnie e minoranze straniere.\nAl 31 dicembre 2015 ad Anzio risultano residenti cittadini stranieri (11,40%), le nazionalit\u00e0 pi\u00f9 rappresentate sono:\nInfrastrutture e trasporti.\nStrade.\nAnzio \u00e8 interessata dalla strada statale 207 Nettunense e dalla strada statale 601 Ostia-Anzio.\nFerrovie e tranvie.\nNel comune \u00e8 servito dalla FR8 (ferrovia regionale del Lazio) tramite le stazioni di Padiglione, Lido di Lavinio, Villa Claudia, Marechiaro, Anzio Colonia e la stazione di Anzio.\nIn passato la stazione di Anzio sorgeva in un'area pi\u00f9 vicina alla costa, sulla preesistente ferrovia litoranea proveniente da Albano Laziale, inaugurata il 26 marzo 1884 dalla Societ\u00e0 Anonima per la Ferrovia Albano-Anzio Nettuno (FAAN), poi passata alle Ferrovie Secondarie Romane (FSR); la variante di tracciato realizzata pi\u00f9 a monte fu attivata dalle Ferrovie dello Stato nel 1934.\nFra il 1910 e il 1930 gli spostamenti lungo la costa erano serviti inoltre dalla tranvia Anzio-Nettuno, sostituita da una filovia, a sua volta soppressa nel 1944.\nPorti.\nUn servizio di aliscafi della societ\u00e0 Vetor e Laziomar la collega con l'isola di Ponza.\nMobilit\u00e0 urbana.\nI trasporti urbani e interurbani di Anzio vengono svolti con autoservizi di linea gestiti da Cotral.\nAmministrazione.\nTra il 1940 e il 1945 fu aggregato con Nettuno, al comune di Nettunia.\nGemellaggi.\nAnzio da tempo ha stretto relazioni di gemellaggio con le citt\u00e0 di:\nRapporti di collaborazione e amicizia sono stati invece intrapresi con le cittadine di:"}
{"id": "28988", "revid": "1888309", "url": "https://it.wikipedia.org/wiki?curid=28988", "title": "Lenno", "text": "Lenno (\"Lenn\" in dialetto locale, : ) \u00e8 una frazione di abitanti del comune italiano di Tremezzina della provincia di Como in Lombardia.\nOrigini del nome.\nIl toponimo deriverebbe da \"Lemnos\" e sarebbe da attribuire alla presenza di alcuni coloni, provenienti dall'omonima isola greca, inviati sul territorio per volere di Gaio Giulio Cesare.\"\"\nGeografia fisica.\nLenno si trova sulla sponda occidentale del lago di Como, adagiato in una profonda insenatura che si addentra fra il promontorio del Lavedo e la punta di Portezza, in una zona denominata per la sua bellezza dal cardinale Durini, nel XVII secolo, \"golfo di Venere\" . L'istmo che salda alla montagna il promontorio di Lavedo \u00e8 di origine alluvionale, creato forse da un cambiamento del corso del torrente Perlana che sbocca ora vicino a Campo a sud del promontorio.\nStoria.\nNel I secolo d.C., l'istmo del promontorio di Lavedo ospitava la villa denominata \"Commedia\" di Plinio il Giovane in contrapposizione alla villa denominata \"Tragedia\" in posizione pi\u00f9 elevata.\nCampo fu teatro di battaglia durante la guerra decennale tra Como e Milano, fra il 1118 e il 1127, quando partecip\u00f2 alla guerra contro l'Isola Comacina, alleata dei milanesi.\nA Campo i richiami alla storia sono tanti, in un tratto dell'antica via Regina inserita nel nodo di stradine che costituiva il \"Castrum romano\" troviamo piazza Campidoglio che ci ricorda che da qui sono passate le legioni romane e ai tempi di Giulio Cesare i coloni greci provenienti dall'isola di Lemnos che hanno dato il nome a Lenno. All'epoca romana risalgono alcune tombe antiche, rinvenute presso la Chiesa Collegiata di Santo Stefano\"\". \nLa strada che dalla via Regina va al lago \u00e8 intitolata al capitano Mattia del Riccio incaricato nel 1178 dalla Repubblica delle tre Pievi (Gravedona Dongo, Sorico) di contrastare il passaggio verso la Germania dei tesori razziati a Milano dal Barbarossa.\nLenno fu comune autonomo dal 21 gennaio 2014. L\u2019aggregazione con le altre frazioni del comune moderno ha comunque antiche radici, tanto da essere gi\u00e0 stata sperimentata in epoca napoleonica e fascista.\nOnorificenze.\nLenno \u00e8 tra le citt\u00e0 decorate al valor militare per la guerra di liberazione, insignita della croce di guerra al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nMonumenti e luoghi d'interesse.\nArchitetture religiose.\nChiesa collegiata di Santo Stefano e Battistero di Santo Stefano.\nRielaborata pi\u00f9 volte nel corso dei secoli\"\", la chiesa collegiata di Santo Stefano nasce come chiesa romanica, eretta laddove un tempo si trovavano probabilmente alcune terme romane che si suppone facessero parte di una \"villa,\" sulle quali era stato successivamente costruito un edificio religioso paleocristiano. Della chiesa romanica originaria restano oggi solo la base del campanile e la cripta. Quest'ultima \u00e8 databile all'XI secolo ed \u00e8 divisa in tre navate da otto colonne sormontate da capitelli di reimpiego risalenti al periodo paleocristiano. A fianco della scalinata di accesso alla cripta campeggia un affresco gotico che raffigura una santa. Di epoca rinascimentale \u00e8 invece quello che, nella prima cappella di destra, riporta un'Adorazione dei Magi. Le navate laterali della chiesa, gi\u00e0 esistenti verso la fine del XVI secolo, furono ottenute dalla chiusura di un portico che correva lungo tre lati esterni dell'edificio. Al Seicento risalgono invece il pulpito, il coro in legno, le decorazioni delle cappelle laterali. Nello stesso periodo si costruirono le coperture interne delle navate e del presbiterio, decorate tuttavia nel Settecento. Alle spalle collegiata, che per lunghi secoli costitu\u00ec la sede della pieve di Lenno, si trovavano un tempo le chiesette di Santa Maria e di San Zeno; tutti gli edifici religiosi, cos\u00ec come le abitazioni dei canonici e il vicino cimitero, erano circondati da un muro difensivo.\"\"'\nBen conservato nel suo aspetto romanico \u00e8 il Battistero di Santo Stefano - un tempo dedicato a San Giovanni Battista - situato nella piazza fuori dal lato sinistro della collegiata a partire dall'ultimo quarto dell'XI secolo. Realizzato in sasso di Moltrasio, si presenta come un edificio a pianta ottagonale\"\" - tipica dei battisteri tradizionali - chiusa da un'abside originariamente semicircolare\"\" ma successivamente ingrandita e modificata secondo una forma poligonale\"\". Le pareti esterne sono adornate da archetti pensili sorretti da lesene angolari e semicolonne.\"\" L'edificio \u00e8 sormontato da una piccola lanterna a base quadrata, disposta in maniera asimetrica rispetto al resto del battistero, nella quale si apre una bifora a doppia ghiera\"\".\nAbbazia dell'Acquafredda.\nIl complesso dell'ex-Abbazia dell'Acquafredda, fu fondato nel 1142 da alcuni frati dell'ordine cistercense\"\". Devastata da un incendio nel 1527, l'abbazia fu soppressa nel 1785\"\".\nLa chiesa dell'abbazia, nata come un edificio romanico,\"\" fu rimaneggiata nel XVII secolo e ristrutturata nel 1774. Della struttura romanica originaria resta oggi solo un'abside.\"\"\nArchitetture civili.\nVilla del BalbianelloVilla del Balbianello \u00e8 stata sfruttata da alcuni registi stranieri. In \"\" (2002), il regista George Lucas vi ambient\u00f2 la residenza della senatrice Padm\u00e9 Amidala sul \"pianeta dei laghi\" Naboo. La villa compare anche in \"Casino Royale\" (2006).\nVilla Monastero.\nUn portale in pietra a linee miste conduce alla propriet\u00e0 di Villa Monastero. Probabilmente costruita ove sorgevano alcuni edifici militari legati alle fortficazioni dell'Isola Comacina, la villa si trova nell'area che, dal 1209-1211 al 1786, ospit\u00f2 un convento di benedettine provenienti dal monastero dei Santi Faustino e Giovita, anticamente situato sull'isola. Quando poi la propriet\u00e0 fu convertita in residenza di villeggiatura, i lavori di ristrutturazione compresero la demolizione tanto del convento quanto di un oratorio dedicato a San Giovanni fatto costruire dalle suore nel corso dei secoli.\nVilla Aureggi.\nAl 1886 risale Villa Aureggi, collocata all'interno di un giardino che comprende, tra le altre, una pianta di osmanto. La villa compone di un corpo centrale a tre livelli sormontato da un timpano curvilineo e da due volumi laterali pi\u00f9 bassi. La facciata presenta finestre incorniciate e lesene angolari che, al pianterreno, contengono elementi in bugnato. Un tempo, la villa era collegata alla vicina torre di Villa.\nTorre di Villa.\nRealizzata in sasso di Moltrasio tra i secoli XIV e XV con funzioni di casello daziario, Torre di Villa si erge ad un'altezza di oltre 19 metri.\nCasa Brenna Tosatto.\nCasa Brenna Tosatto \u00e8 un edificio in stile liberty progettato a inizio Novecento dal pittore e architetto Mario Tosatto. La casa conserva una collezione di quadri, realizzati da Mario Tosatto, dal figlio Antonio e da alcuni loro amici. All'interno della casa spiccano anche una scala a chiocciola decorata in ferro battuto e un tavolo a forma di missoltino.\"\"\nAmministrazione.\nGemellaggi.\nLenno \u00e8 gemellata con:"}
{"id": "28989", "revid": "1888309", "url": "https://it.wikipedia.org/wiki?curid=28989", "title": "Lezzeno", "text": "L\u00e8zzeno (\"Lecen\" in dialetto locale, \"L\u00e9scen\", pronuncia in dialetto comasco IPA: ) \u00e8 un comune italiano di abitanti della provincia di Como in Lombardia.\nStoria.\nIl territorio lezzenese era gi\u00e0 frequentato in epoca romana, come attestato dal ritrovamento di una lapide tombale del I-II secolo.\"\"\nDurante la guerra decennale, Lezzeno ospitava parte delle fortificazioni che costituivano il sistema difensivo dell'Isola Comacina, schierata dalla parte di Milano: una rocca, in localit\u00e0 Castello, e una torre collocata sulla punta di Cavagnola.\"\"\nGli annessi agli Statuti di Como del 1335 riportano il \u201ccomune de Lezino plebis Insule\u201d come la localit\u00e0 che, all'interno all'interno della pieve di Isola, aveva il compito della manutenzione del tratto di \"via Regina\" compreso tra il \"ponte de Camozia in sursum\" fino al \"pontem de Colono\".\nAnche da un punto di vista ecclesiale, Lezzeno dipese a lungo dalla pieve di Isola, entro la quale svolgeva le funzioni di viceparrocchia e dalla quale si stacc\u00f2 nel 1780, quando la chiesa dei Santi Quirico e Giulitta venne elevata a sede di una parrocchia autonoma dal vescovo di Como Giambattista Muggiasca.\nSempre inserito nella stessa pieve, nel XVI secolo Lezzeno risulta parte del \"feudo d'Isola\", a sua volta compreso in quel \"feudo di Colico\" concesso dapprima ad Antonio Maria Quadrio (1555) e poi alla famiglia Alberti. Nel 1640 il duca di Milano Filippo IV concesse Lezzeno e il resto della pieve d'Isola all'abate comasco Marco Gallio e, in seguito, ai suoi familiari. All'estinzione dell'ultimo erede dei Gallio, nel 1686 il feudo ritorn\u00f2 alla Regia Camera del Ducato di Milano.\nInserito nella stessa pieve fino al termine del XVIII secolo, nel 1751 Lezzeno era soggetto a un pagamento quindecennale per l'avvenuta redenzone dall'infeudazione e si componeva di due comunit\u00e0 separate:\nMonumenti e luoghi d'interesse.\nArchitetture religiose.\nLa parrocchia di Lezzeno, dedicata ai Santi Quirico e Giulitta, si estende sulla ex-statale lariana lungo circa sette chilometri\"\" e comprende numerose architetture religiose dislocate in ben 17 frazioni disseminate lungo la statale stessa.\nChiesa dei Santi Quirico e Giulitta.\nTra i luoghi di culto ricordiamo la chiesa parrocchiale dedicata ai Santi Quirico e Giulitta: risale forse intorno al 1490 - 1520. Venne poi ampliata nel XVI secolo e la facciata attuale, preceduta da un protiro a pianta rettangolare, attuale risale al 1929. Il campanile, datato 1856, ospita una lapide tombale romana del I-II secolo, rinvenuta all'interno del nel territorio comunale lezzenese\"\".\nAll'interno della chiesa, il presbiterio e la cappella di San Francesco comprendono rispettivamente opere pittoriche e decorazioni realizzate da Giulio Quaglio. \nOratorio di Santa Marta.\nAccanto alla parrocchiale sorge l'oratorio dedicato a Santa Marta (sec. XIV) ristrutturato di recente: sono visibili due affreschi ai lati dell'altare - Deposizione e Annunciazione (sec. XV) - e delle decorazioni in gesso sulla volta dell'altare stesso (sec. XVII). Inoltre il paliotto dell'altare, in scagliola, sempre del XVII secolo e infine le due panche in noce, una delle quali \u00e8 datata 1619.\nChiesa della Santissima Trinit\u00e0.\nUn'altra chiesa recentemente restaurata \u00e8 quella dedicata alla Santissima Trinit\u00e0: sorge in localit\u00e0 Casacca e la si raggiunge tramite una scalinata che parte dalla frazione di Calvasino ed \u00e8 adorna, ai lati, di cappellette affrescate con le stazioni di Via Crucis (1908). La chiesa della Santissima Trinit\u00e0, sulla parete di fondo, presenta un dipinto databile verso il XVI secolo.\nSantuario Madonna delle Lacrime.\nIl Santuario Madonna delle Lacrime (1690-1704), in stile barocco, venne eretto in seguito all'evento miracoloso avvenuto, secondo la tradizione, il 6 agosto 1688.\nChiesa della Madonna dei Ceppi.\nUn'altra chiesetta \u00e8 situata ai piedi della montagna ed \u00e8 dedicata alla Madonna dei Ceppi. Non presenta alcun aspetto artistico importante, salvo la statua in marmo della Madonna con il Bambino, che pare risalire al XV secolo. Il gruppo alpini di Lezzeno si fa carico della manutenzione di questa chiesetta.\nSociet\u00e0.\nIstituzioni, enti e associazioni.\nTra le attivit\u00e0 ludico-ricreative e culturali spiccano: il Centro Ricreativo e Bocciodromo Comunale; il museo storico della nautica e motonautica di Eugenio Molinari, situato presso gli omonimi cantieri, la Cartofila, l'A.C. Lezzeno, il Trekking Lezzeno, la Canottieri \"La Sportiva\"; il Corpo Musicale, fondato nel 1807 e oggi forte di 50 elementi, il Gruppo Alpini Lezzeno.\n\u00c8 tutt'oggi funzionante la Casa di Riposo per Anziani \"Villa Citterio\", in localit\u00e0 Pesca\u00f9.\nEconomia.\nL'economia era un tempo caratterizzata da tante piccole e floride attivit\u00e0 artigianali per le quali \u00e8 nota la sobriet\u00e0 e l'operosit\u00e0 dei Lezzenesi stessi. Oggi risulta notevolmente ridimensionata dalla crisi economica, che ha colpito in particolar modo le attivit\u00e0 della lavorazione del filo di ferro.\nSono presenti inoltre officine meccaniche e pollivendoli ambulanti (i cd. \"girarrosti\"), varie attivit\u00e0 professionali, scuole di sci nautico. In espansione l'attivit\u00e0 turistica ricettiva.\n\u00c8 presente una banca propria, fondata nel 1963: Banca di Credito Cooperativo di Lezzeno."}
{"id": "28990", "revid": "31886", "url": "https://it.wikipedia.org/wiki?curid=28990", "title": "Limido Comasco", "text": "Limido Comasco (\"Limed\" o \"Limid\" in dialetto locale, : o ) \u00e8 un comune italiano di abitanti della provincia di Como in Lombardia.\nGeografia fisica.\nIl territorio si estende su una fascia prevalentemente pianeggiante, al limite della collina. \u00c8 delimitato a ovest dal Torrente Bozzente e ad est dalla Roggia Mascazza. Nel suo territorio \u00e8 inclusa la frazione di Cascina Restelli; vi sono inoltre altri due agglomerati: Cascina Castigliona e Cascina Resta. Nel 1971 il comune di Limido Comasco aveva una superficie di ettari 448.\nIl clima \u00e8 temperato, con inverni freddi ed estati calde e afose. Il mese pi\u00f9 freddo \u00e8 gennaio, mentre il pi\u00f9 caldo \u00e8 luglio. Il mese pi\u00f9 piovoso \u00e8 novembre, mentre il pi\u00f9 secco \u00e8 febbraio. Solitamente nevica in media due/tre volte all'anno, tra dicembre e febbraio, occasionalmente pu\u00f2 nevicare anche in marzo e novembre. La temperatura pi\u00f9 bassa mai registrata si attesta a -17.8 gradi, registrata il 6 febbraio 2012, mentre la massima ha raggiunto i 39.0 gradi l'11 agosto 2003.\nOrigini del nome.\nLimido trae probabilmente il proprio nome dal latino \"limes,-itis\" (limite, linea di confine), indicando forse il confine imminente con la provincia di Varese, o pi\u00f9 probabilmente il limite tra la pianura e la collina. Un'altra ipotesi meno probabile rimanda alla voce \"limet\" (margine erboso di campi), che si ritrova in lombardo occidentale o all'omonimo lemma relitto nel dialetto di Bormio, col significato di \"sentiero fra i campi\".\nNel \"Dizionario corografico-universale dell'Italia\", edito nel 1854, il paese era chiamato anche Limito, forse per somiglianza ad alcune dizioni in lingua locali dove avviene lo scambio della dentale finale in \"-d\" con \"-t\". Difatti, ancora pi\u00f9 anticamente, il paese fu designato come \"Limit\" e \"L\u00ecmid\". Questi toponimi ricorrono nel \"Liber Notitiae Sanctorum Mediolani\" di Goffredo da Bussero nel XIII secolo.\nStoria.\nEt\u00e0 antica.\nPur mancando carte che ne attestino documentalmente la formazioni del primo agglomerato, Limido ha certamente origini molto remote. Nel VII secolo l'intera pianura padana era passata al cristianesimo e conseguentemente quasi ovunque gli antichi luoghi di culto nativo furono sostituite da chiese cristiane. Fra queste ci potrebbe essere l'antica chiesa di S. Abbondio (Santo morto nel 469 d.C. Si tratta di un presbitero greco che divenne vescovo di Como e patrono della citt\u00e0).\nQuesta dedicazione non trova peraltro riscontri nella diocesi di Milano, alla quale Limido \u00e8 sempre appartenuto.\nE anche questo dato legittima l'ipotesi di una origine dell'agglomerato di Limido pi\u00f9 remota rispetto all'insorgenza delle cascine impiantate sul versante orientale del torrente Bozzente e separate, a occidente, dalla roggia Mascazza.\nMedioevo.\nNel corso dei secoli il territorio di Limido Comasco fece parte del Contado del Seprio e del Ducato di Milano. A partire dal V-VI secolo segu\u00ec le vicende politiche e religiose della Pieve di Appiano.\nLa pi\u00f9 antica menzione storica dell'esistenza di Limido \u00e8 una pergamena dell'XI secolo, inerente ad una donazione di un certo Benedetto del fu Domenico di Limido. Al 1130 \u00e8 attestata la presenza, tra i capitani e Valvassori milasesi, di un certo \"Johannes de Limidi\".\nEt\u00e0 moderna.\nNel XVII secolo il paese era chiamato \"Lim\u00ectto\"' da padre Leonetto da Clivone, fermatosi nel 1566 in paese quale visitatore apostolico della diocesi ambrosiana su mandato del cardinale Carlo Borromeo.\nA seguito dello conquista del Contado del Seprio da parte dei Visconti, Limido fu inserito nel feudo di Appiano, istituito dalla famiglia milanese.\nIl 6 ottobre 1650 Limido viene concesso in feudo ad Alfonso Del Rio Noriega e successivamente, dopo essere passato nelle mani di Branda Castiglioni e del capitano di ventura Giovanni Salier, nel 1739 giunge nelle mani dell'ultimo feudatario, il conte Carlo Litta Biumi. Nel \"Compartimento territoriale specificante le cassine\" del 1751, Limido era sempre inserito nel Ducato di Milano (governato dagli austriaci), in pieve di Appiano. Il suo territorio comprendeva anche i cassinaggi di Resta e Castiglione (quest'ultima \u00e8 conosciuta oggi con il nome di Cascina Castigliona). Dalle risposte ai 45 quesiti della giunta del censimento del 1751 emerge che il comune, sempre infeudato al conte Carlo Litta al quale la comunit\u00e0 non versava alcun tipo di contribuzione, contava in tutto 368 anime. Ufficiali del comune erano il console, il sindaco ed il cancelliere. Incaricato delle riscossioni dei carichi e del pagamento delle spese era un solo esattore che veniva eletto pubblicamente. Il comune era sottoposto alla giurisdizione di un podest\u00e0 feudale. Il console prestava giuramento alla banca criminale del Vicariato del Seprio di Gallarate.\nIl \"comune di Limito\" compare nell\"Indice delle pievi e comunit\u00e0 dello Stato di Milano\" del 1753. Nel \"Nuovo compartimento territoriale dello Stato di Milano\" (editto 10 giugno 1757), pubblicato dopo la \"Riforma al governo e amministrazione delle comunit\u00e0 dello stato di Milano\" del 1755, il comune di Limido, al quale risulta unito quello di Cassina Restelli, venne inserito con la denominazione di \"Limido con Cassina Restelli\" tra le comunit\u00e0 della pieve di Appiano, nel territorio del Ducato.\nNel 1771 il comune contava 571 abitanti (\"Statistica anime Lombardia\", 1771).\nCon la successiva suddivisione della Lombardia austriaca in province (editto 26 settembre 1786 c), il comune di Limido con Cassina Restelli, sempre collocato nella pieve di Appiano, venne inserito nella Provincia di Varese.\nIn forza del nuovo compartimento territoriale per l'anno 1791, la pieve di Appiano, di cui faceva parte il comune di Limido, venne inclusa nel XXXI distretto censuario della provincia di Milano (Compartimento Lombardia, 1791).\nA seguito della suddivisione del territorio in dipartimenti, prevista dalla costituzione della Repubblica Cisalpina dell'8 luglio 1797 (Costituzione 20 messidoro anno V), con legge del 26 marzo 1798 il comune di Limido con Cassina Restelli venne inserito nel dipartimento del Verbano, distretto di Appiano (legge 6 germinale anno VI).\nEt\u00e0 contemporanea.\nCon successiva legge del 26 settembre 1798 il comune venne trasportato nel dipartimento dell'Olona, distretto XX di Appiano (legge 5 vendemmiale anno VII). Nel gennaio del 1799 contava 507 abitanti (determinazione 20 nevoso anno VII).\nSecondo quanto disposto dalla legge 13 maggio 1801, il comune di Limido con Cassina Restelli, inserito nel distretto secondo di Varese, venne a far parte del ricostituito dipartimento del Lario (legge 23 fiorile anno IX), trovando per la prima volta Como come capoluogo.\nCon la riorganizzazione dei dipartimenti, avviata a seguito della legge di riordino delle autorit\u00e0 amministrative (legge 24 luglio 1802) e resa definitivamente esecutiva durante il Regno d'Italia, Limido con Cassina Restelli venne in un primo tempo inserito nel distretto XXXI ex milanese di Appiano (Quadro distretti dipartimento del Lario, 1802), classificato comune di III classe (Elenco comuni dipartimento del Lario, 1803), e successivamente collocato nel distretto I di Como, Cantone VI di Appiano. Il comune di Limido con Cassina Restelli nel 1805 contava 516 abitanti (decreto 8 giugno 1805 a).\nIl successivo intervento di concentrazione disposto per i comuni di II e III classe (decreto 14 luglio 1807), vide l'aggregazione del comune di Limido ed uniti al comune di Mozzate, che fu inserito nel distretto I di Como, Cantone VII di Tradate. Prima della aggregazione Limido contava 514 abitanti (decreto 4 novembre 1809 b).\nTale aggregazione venne confermata con la successiva compartimentazione del 1812 (decreto 30 luglio 1812).\nCon l'attivazione dei comuni della provincia di Como, in base alla compartimentazione territoriale del regno lombardo-veneto (notificazione 12 febbraio 1816), il comune di Limido con Cassina Restelli venne inserito nel distretto XXIII di Appiano.\nIl comune di Limido con Cassina Restelli, dotato di convocato, fu confermato nel distretto XXIII di Appiano in forza del successivo compartimento delle province lombarde (notificazione 1\u00ba luglio 1844).\nCol compartimento territoriale della Lombardia (notificazione 23 giugno 1853), il comune di Limido, che comprendeva la frazione di Cassina Restelli, venne inserito nel distretto V di Appiano. La popolazione era costituita da 812 abitanti.\nIn seguito all'unione temporanea delle province lombarde al regno di Sardegna, in base al compartimento territoriale stabilito con la legge 23 ottobre 1859, il comune di Limido Comasco con 851 abitanti, retto da un consiglio di quindici membri e da una giunta di due membri, fu incluso nel mandamento XIII di Appiano, circondario I di Como, provincia di Como.\nAlla costituzione nel 1861 del Regno d'Italia, il comune aveva una popolazione residente di 905 abitanti (Censimento 1861). In base alla legge sull'ordinamento comunale del 1865 il comune veniva amministrato da un sindaco, da una giunta e da un consiglio. Nel 1924 il comune risultava incluso nel circondario di Como della provincia di Como. In seguito alla riforma dell'ordinamento comunale disposta nel 1926 il comune veniva amministrato da un podest\u00e0.\nIn seguito alla riforma dell'ordinamento comunale disposta nel 1946 il comune di Limido Comasco veniva amministrato da un sindaco, da una giunta e da un consiglio.\nEmigrazione.\nA fine Ottocento e inizio Novecento molti residenti si trasferirono in Sudamerica, in particolare in Argentina e Uruguay, alla ricerca di migliori condizioni di vita. Le rimesse di quegli emigranti consentirono di finanziare la costruzione della rete idrica comunale\"\", come ricordava una lapide posta nell'acquedotto (oramai abbattuto nell'estate 2007 durante i lavori di ristrutturazione del comune), che riportava il nome dei benefattori. Nel 1960 fece visita al paese il presidente uruguaiano Benito Nardone Cetrulo (1906-1964).\nEconomia.\nLimido Comasco ha un'economia basata sulla produzione agricola (in particolare di ortaggi, cereali e frutta), sull'industria (abbigliamento e tessile) e sull'allevamento del bestiame.\nRisultano insistere sul territorio del comune 75 attivit\u00e0 industriali con 277 addetti pari al 37,03% della forza lavoro occupata, 29 attivit\u00e0 di servizio con 229 addetti pari al 3,88% della forza lavoro occupata, altre 46 attivit\u00e0 di servizio con 188 addetti pari al 30,61% della forza lavoro occupata e 8 attivit\u00e0 amministrative con 41 addetti pari al 6,15% della forza lavoro occupata. Risultano occupati complessivamente 748 individui, pari al 33,02% del numero complessivo di abitanti del comune.\nInfrastrutture e trasporti.\nAttraversata dalla viabilit\u00e0 provinciale, fra il 1910 e il 1934 la localit\u00e0 era servita da una fermata posta lungo la Tranvia Como-Appiano Gentile-Mozzate.\nAmministrazione.\nAlle ultime elezioni amministrative del 26-05-2019 \u00e8 stato rieletto, per la seconda volta, il sindaco Danilo Caironi."}
{"id": "28991", "revid": "287204", "url": "https://it.wikipedia.org/wiki?curid=28991", "title": "Lipomo", "text": "Lipomo (\"Lip\u00f2mm\" in dialetto brianzolo, : ) \u00e8 un comune italiano di abitanti della provincia di Como in Lombardia.\nIl territorio del comune appartiene alla diocesi di Como.\nOrigini del nome.\nAlla Guerra decennale tra Como e Milano si fa risalire l'ipotesi pi\u00f9 accreditata sulle origini del toponimo \u00abLipomo\u00bb. All'interno del poema del cosiddetto \u00abAnonimo Cumano\u00bb, che canta appunto la guerra decennale, il testo (curato dal padre somasco Giuseppe Maria Stampa) fa riferimento a \u00abLepomum\u00bb e \u00abLeppomum\u00bb, anche se probabilmente si tratta di un errore di scrittura nel riportare l\u2019originale \u00abLeponium\u00bb. Quest\u2019ultimo sembrerebbe derivare da \u00abLaeponius\u00bb, ossia il nome di un comandante della postazione militare negli avamposti di Como a cui sarebbe stata assegnata una villa o un fondo nella zona dell\u2019attuale Comune di Lipomo.\nSecondo un'altra teoria, il toponimo deriverebbe invece dall'unione delle parole greche \u00ablipo\u00bb (da \u00ableipo\u00bb, mancare) e \u00abomoios\u00bb, \u00absimile\u00bb: quindi diseguale, non uniforme, in relazione al terreno irregolare e a balze caratteristico della zona. Una terza ipotesi, meno attendibile, sosterrebbe invece una derivazione dal francese: \u00ablieu-pommes\u00bb, ossia luogo delle mele, con riferimento alla coltivazione di questi frutti, oppure luogo delle patate (in francese: \u00abpommes de terre\u00bb)\"\".\nStoria.\nPreistoria ed et\u00e0 antica.\nLe pi\u00f9 antiche tracce di civilt\u00e0 del paese riguardano il \u00abSass sura Lipomm\u00bb (il sasso sopra Lipomo) e il \u00abSasso di Mezzo\u00bb, due massi di natura micacistica ritrovati lungo le pareti del Monte Croce, in una zona boschiva non lontana dalla localit\u00e0 Tarliscia. Sulla superficie dei massi si sono ritrovate alcune incisioni rupestri, tra le quali cinque coppelle dalla forma rituale (sembra richiamino la costellazione del Cigno). Risalendo all'epoca in cui le scodelle furono scolpite, si pu\u00f2 giungere alla conclusione che la zona era gi\u00e0 popolata fra il Mille e l'Ottocento a.C..\nLipomo venne rifondata dopo la conquista romana di Como nel 59 a.C. ad opera di Cesare.\nRiguardo alla storia di Lipomo durante l'et\u00e0 antica, ci si affida a fonti frammentarie. Ad esempio, secondo una storia tramandata dagli anziani, si narra che nel XVIII secolo sarebbero stati ritrovati resti umani e duecento monete romane. Si \u00e8 cos\u00ec ipotizzato che in epoca imperiale Lipomo, data la sua vicinanza a Como, possa essere stata una localit\u00e0 di villeggiatura al riparo dalle invasioni delle genti del Lario. Secondo recenti ricerche sembra inoltre che la zona della \u00abCurt Granda\u00bb, una corte posta nella zona pi\u00f9 antica dell'abitato, possa essere stata sede di un accampamento romano non permanente\"\".\nPer quanto riguarda la storia altomedioevale del paese, sono da segnalare i resti di un antico insediamento. Si tratta delle fondamenta di alcune case di probabile epoca medievale, quasi certamente coeve alla parte inferiore delle chiesa parrocchiale. Lipomo dunque esisteva gi\u00e0 al tempo dei Comuni, come appare dagli scritti di alcuni storiografi comaschi riportanti la distruzione del paese ad opera degli abitanti di Cant\u00f9 nel 1050, avvenuta nel contesto delle contese tra Como e Milano che nel giro di mezzo secolo avrebbero portato alla guerra decennale.\nDopo il trattato del 1196 Lipomo venne acquartierato alla pieve di Zezio. Sempre inserito nella stessa pieve, nel 1335 il \"comune de Lepomis\" viene citato dagli annessi agli Statuti di Como tra i comuni incaricati della manutenzione stradale tra il ponte di Zezio e il confine con Albese.\nDal Medioevo ai giorni nostri.\nQuando nel 1535 il Ducato di Milano cadde sotto la dominazione spagnola, Lipomo segu\u00ec la stessa sorte.\nCome tutti i nuclei della Pieve di Zezio, Lipomo nel 1656 si affranc\u00f2, pagando un dazio in base al numero di famiglie presenti sul territorio, dalle soggezioni feudali. Si tratt\u00f2 di una decisione del governo spagnolo che, alla ricerca di nuovi fondi per rimpinguare le sempre dissestate casse statali, nel 1647 aveva deciso di vendere determinate zone come feudo a un nobile, lasciando ai centri inclusi nella zona stessa la possibilit\u00e0 di riscattarsi dietro il pagamento di denaro.\nTestimonianza della dominazione spagnola fu la presenza della famiglia de Herra, che per lungo tempo possedettero gran parte del patrimonio fondiario e immobiliare del paese.\nQuando nel XVIII secolo fu pubblicato il Catasto Teresiano, la localit\u00e0 Tarliscia, fino ad allora unit\u00e0 indipendente, venne aggregata definitivamente a Lipomo.\nIn epoca napoleonica Lipomo fu aggregato al XXII distretto di Como, mentre con l'avvento della Repubblica Cisalpina pass\u00f2 nel Distretto I di Como. In seguito all'incoronazione di Napoleone a imperatore del 6 marzo 1805, Lipomo venne quindi inserito nel Cantone II di Como, inglobato nel gi\u00e0 citato Distretto I di Como. Nel 1809 divenne quartiere di Como, per riprendere la sua indipendenza dopo il Congresso di Vienna.\nA met\u00e0 del secolo XIX venne istituita la prima scuola in paese.\nNel periodo risorgimentale si ricorda la figura del notaio comasco Tomaso Perti, che possedeva terreni in quel di Tarliscia. Podest\u00e0 di Como, ricopr\u00ec la carica di capo del governo provvisorio di Como, durante le Cinque Giornate di Milano. Un altro rappresentante della famiglia, l'avvocato Antonio Perti, fu il secondo sindaco della storia di Lipomo dopo la proclamazione dell'unit\u00e0 d'Italia (il primo fu Antonio Marelli). Due medici, Innocenzo Regazzoni e Fermo Coduri, presero parte alle guerre di Indipendenza.\nEroe della seconda guerra mondiale fu invece Enrico Cantaluppi, originario di Lipomo, il cui ritratto campeggia dal giugno 2000 nella sala consiliare. Enrico Cantaluppi, il cui nome di battaglia era \u00abFani\u00bb, venne fucilato il 24 gennaio del 1945 a Como, in via Barelli. Alla sua memoria sono dedicate, a Lipomo, la via principale che collega il centro con il quartiere di Como-Lora e la statale Briantea, oltre alle scuole elementari di via Cadorna.\nLe attivit\u00e0 economiche rimasero legate all'agricoltura fino alla conclusione del secondo conflitto mondiale. Nel 1946, gli ultimi esponenti della famiglia de Herra e i loro eredi Melano di Portula e Tanzi di Milano decisero di liquidare e vendere tutte le ingenti propriet\u00e0 fondiarie e immobiliari presenti sul territorio di Lipomo e ritirarsi nel proprio palazzo di Via del Ges\u00f9 7 a Milano. Da allora si registr\u00f2 un notevole sviluppo industriale con conseguente aumento demografico.\nLe attivit\u00e0 industriali presenti operano nel settore tessile (tessiture, tintorie e stamperie) e metalmeccanico (officine, costruzioni meccaniche, lavorazione di laminati e di ferro battuto).\nMonumenti e luoghi d'interesse.\nArchitetture civili.\nVilla Fulvia.\nVilla Fulvia (XVII secolo), che deve il suo nome alla contessa Fulvia Sormani maritata de Herra, \u00e8 una villa in stile eclettico tipico dell'Ottocento con relativa casa padronale e un parco di stile misto, molto ampio e recintato. Originariamente denominata \"Cascina Selva\", Villa Fulvia nacque come storico luogo di residenza della famiglia de Herra, le cui propriet\u00e0 terriere comprendevano la quasi totalit\u00e0 della superficie territoriale del comune. Gli archivi comunali testimoniano come l'aspetto definitivo dell'accesso che dalla strada provinciale Como-Lecco porta alla villa risalga alla seconda met\u00e0 dell'Ottocento. Nello specifico, l'imbocco del viale prospettico in salita verso la villa fu risistemato intorno al 1879, attraverso alcuni lavori che comportarono un leggero spostamento della provinciale ed un riassetto dell\u2019innesto delle strade per Lipomo (l'odierna via Cantaluppi) e per Camerlata (l'odierna via Oltrecolle, allora detta via della Pestonaggia). Opere di prolungamento del viale e di sistemazione della cancellata sono invece descritte in una lettera risalente al 1883, firmata dalla stessa Fulvia Sormani vedova de Herra. Quando nel 1946 i de Herra decisero di ritirarsi nel proprio palazzo di Milano, la villa e gran parte dei terreni che la famiglia aveva a Lipomo furono cedute alle Figlie di Santa Maria della Provvidenza. Nel corso dell\u2019anno scolastico 1974-75, in concomitanza alla necessit\u00e0 di istituire una sede di scuola media che potesse far fronte al crescente numero di alunni lipomesi, l'amministrazione comunale entr\u00f2 in trattativa con le suore per l'affitto di alcuni locali della villa. Fu cos\u00ec che, nel successivo anno scolastico 1975-76, la villa ospit\u00f2 tre classi di prima media. In seguito, attraverso opportuni interventi di ristrutturazione e ampliamento, le Figlie di S. Maria della Provvidenza trasformarono la villa in una casa di riposo per anziane.\nAll'interno, la villa conserva alcune sale affrescate\"\".\nAltro.\nNel basamento di quella che era una volta la Cassina dell'Oca, lungo via Cadorna, si notano un paio di corsi di ciottoli posati a \u00ablisca di pesce\u00bb, secondo una tipica tecnica costruttiva dell'epoca romanica.\nLa tipologia architettonica della \u00abcolombera\u00bb della \u00abCurt dei Tunela\u00bb, in via Volta, richiama un'origine antica e fa pensare alla tipologia costruttiva di un castello (o di un sistema di torri di difesa), risalente all'epoca dei secoli fra il XIV e il XVI.\nArchitetture religiose.\nChiesa dei Santi Vito e Modesto.\nLa Chiesa dei Santi Vito e Modesto fu eretta parrocchiale in seguito a uno smembramento dalla pieve di Zezio il 1\u00ba aprile 1632, ad opera del Vescovo di Como mons. Lazzaro Carafino che concesse alla comunit\u00e0 il diritto di patronato della neocostituita parrocchia. Oggetto d'importanti interventi architettonici nel 1848, la chiesa venne riconsacrata dal Vescovo di Como mons. Alessandro Macchi il 12 aprile 1947 per concedere alla comunit\u00e0 che aveva rinunciato al diritto di patronato l'Indulgenza Plenaria concessa dal papa Pio XII. Secondo alcune ipotesi, la posizione sopraelevata in corrispondenza visiva con il castello Baradello e altre postazioni circostanti induce a pensare che originariamente la chiesa fosse una cappella situata ai piedi di una torre fortificata facente parte di un sistema segnaletico militare romano\"\". Nel corso dei secoli, la chiesa \u00e8 andata incontro a numerosi interventi che ne hanno modificato l'aspetto. Nello specifico, sul finire nel XVI secolo la chiesa viene descritta dapprima da mons. Feliciano Ninguarda (1590), che testimonia come la chiesa avesse \"\u201cunica navata, unico altare non consacrato e torre campanaria eminente quadrata con una campana [...] un sacrario fatto in rapporto alla necessit\u00e0\u201d\" e, in seguito, da mons. Filippo Archinti (1597), il quale riferisce che \"\u201cL\u2019altar maggiore \u00e8 sotto il soffitto, aderente alla parete [...] Il luogo dell\u2019\u2019icona c\u2019\u00e8, dipinta sulla parete, l\u2019immagine del Cristo Crocifisso, della Beata Vergine Maria e di San Vito\u201d\". Interventi corposi si registrarono nel corso della seconda met\u00e0 del Seicento, al tempo del parroco don Gian Pietro Gallo; cos\u00ec raccontano il convisitatore Savino ed il cancelliere Francesco Maria Rusca, delegati di mons. Carlo Ciceri: \"\u201cla chiesa stessa di nuova forma, secondo un disegno moderno ed abbastanza capiente in rapporto alla popolazione, di lunghezza e larghezza adeguata, disposta verso oriente, soffittata a volta\u201d\". In seguito, durante l'Ottocento la navata esistente e il sagrato vennero prolungati, mentre la navata meridionale fu costruita ex-novo. Successivamente, il battistero fu spostato dalla navata destra a sinistra e la porta d'ingresso inizialmente prevista sulla testata della navata laterale sud fu soppressa, in modo tale da permettere che chi saliva dal paese di entrare immediatamente in chiesa senza dover girare intorno al sagrato. Al suo posto venne posizionato l\u2019altare di Sant\u2019Antonio, in seguito sostituito dall\u2019attuale. Il campanile, presenta alcune forme architettoniche tipiche del romanico comasco.\nChiesa dello Spirito Santo.\nNel 1986, in occasione delle celebrazioni del XVI centenario della Diocesi di Como, si decise di dotare Lipomo di una nuova parrocchiale che potesse meglio rispondere alla crescita demografica della comunit\u00e0. Il terreno per l'edificazione della nuova chiesa fu donato dalle Figlie di Santa Maria della Provvidenza, che nella Cattedrale di Como offrirono simbolicamente una zolla alla parrocchia di Lipomo. Donazione che si concretizzo l'anno successivo quando le suore misero a disposizione circa 7.000 mq. Al termine dell'esaminazione di ben 36 progetti di realizzazione giunti in parrocchia, la costruzione della nuova chiesa fu assegnata al progetto dell\u2019arch. Pier Carlo No\u00e8 e l\u2019ing. Paolo Biscotti con la seguente motivazione: \"\u201cil progetto interpreta il contesto urbanistico e la preesistenza della chiesa storica sul colle, confermando i valori ambientali e simbolici del Comune di Lipomo. La nuova aula assembleare si integra con la chiesa esistente, senza entrare in antagonismo spaziale\u201d\". Il 12 novembre 1988 in concomitanza con la festa di Santa Maria della Provvidenza, mons. Teresio Ferraroni benediceva la posa della prima pietra della Chiesa dello Spirito Santo, che venne consacrata il 3 ottobre 1993 dal mons. Alessandro Maggiolini. La chiesa conserva un dipinto di una Sacra Famiglia, rinvenuto in parrocchia negli anni '80, che fu attribuito da alcuni a Leonardo da Vinci da altri a scuola leonardesca. Il dipinto, restaurato negli ultimi anni, venne esposto nella chiesa di san Giacomo a Como in occasione della Citt\u00e0 dei Balocchi.\nAltri edifici religiosi.\nLa Cappellina ai Caduti di guerra fu eretta tra il 1871 e il 1872 come cappella della cella mortuaria del vecchio cimitero comunale. Il luogo fu in essere fino agli anni Settanta, quando il cimitero fu smantellato e l'area fu bonificata e destinata a parco. La Cappellina fu tuttavia conservata e intitolata ai caduti di guerra. Sul percorso tra la Chiesa dei Santi Vito e Modesto e Villa Fulvia si incontra un'altra cappella. Si tratta della Cappella sepolcrale della famiglia De Herra, realizzata nel 1882 in concomitanza con la demolizione di un vecchio cimitero che, in virt\u00f9 della sempre pi\u00f9 crescente popolazione comunale da un lato e dell\u2019approvazione del primo regolamento di igiene del 1866 dall'altro, doveva essere trasferito nel luogo dove oggi si trovano la Cappellina ai Caduti e il parco dedicato ai Caduti di Nassiriya.\nUna cappella si trova anche all'interno del parco di Villa Fulvia."}
{"id": "28992", "revid": "122760651", "url": "https://it.wikipedia.org/wiki?curid=28992", "title": "Locate Varesino", "text": "Locate Varesino (\"Luc\u00e0a\" in dialetto locale, : ) \u00e8 un comune italiano di abitanti della provincia di Como in Lombardia.\nGeografia fisica.\nLa parte collinare del territorio comunale \u00e8 posta a nord del capoluogo: prevalentemente composta da boschi di conifere, \u00e8 ricompresa all'interno del Parco della Pineta di Appiano Gentile e Tradate. La porzione meridionale \u00e8 invece pianeggiante e occupata da aree residenziali e agricole. L'estremit\u00e0 meridionale ha boschi cedui ed \u00e8 lambita dal Fontanile di Tradate o \"Raboeu\". Al confine con Carbonate scorre il Cavo Gradeluso, creato artificialmente in epoca austriaca.\nIl centro abitato \u00e8 per tradizione diviso in \"rioni\" denominati in lingua locale: \"Canton S\u00f2tt\", \"Baci\u00f2cch\", \"La Vigana\" e \"Canton Svizzer\".\nStoria.\nDa \"Locatum\", nome romano di Locate Varesino, passava la \"Via Mediolanum-Bilitio\", che metteva in comunicazione \"Mediolanum\" (Milano) con \"Luganum\" (Lugano) passando da \"Varisium\" (Varese).\nLocate fece dapprima parte del Contado del Seprio e quindi del Ducato di Milano, in cui rimase fino all'epoca napoleonica. Da un punto di vista ecclesiastico, fu a lungo parte della pieve di Appiano.\n\u201cEl locho da Loch\u00e0\u201d viene citato dagli \u201cStatuti delle acque e delle strade del contado di Milano fatti nel 1346\u201d tra le localit\u00e0 che, all'interno della pieve di Appiano, hanno in carico la manutenzione della cosiddetta \u201cstrata da Bol\u00e0\u201d.\nNel 1468 Ludovico il Moro, diretto verso il Sacro Monte di Varese, sost\u00f2 a Locate.\nDurante le dispute che, attorno al 1510, videro contrapposti gli eserciti di papa Giulio II e di Luigi XII, il paese fu devastato dal passaggio delle truppe confederate.\nInserito nella stessa pieve anche durante il periodo della Lombardia austriaca, nel 1786 il comune di Locate fu collocato nella provincia di Gallarate, per poi essere spostato in quella di Milano nel 1791.\nUn decreto di riorganizzazione amministrativa del Regno d'Italia napoleonico datato 1807 sanc\u00ec l'annessione di Locate al comune di Mozzate, decisione che fu abrogata con la Restaurazione.\nAnnesso al Regno Lombardo-Veneto, Locate fu poi conquistato dalle truppe piemontesi ed entr\u00f2 nel Regno d'Italia. Un Regio Decreto del 1863 sanc\u00ec il cambio di denominazione in \"Locate Varesino\" (R.D. 8 febbraio 1863, n. 1.192).\nDal 1928 al 1950 Locate Varesino fu frazione del comune di Seprio.\nNel 1996 Locate Varesino fu il teatro una sparatoria in cui il maresciallo dei Carabinieri Sebastiano D'Imm\u00e8 rimase gravemente ferito e in seguito alla quale, qualche giorno dopo, mor\u00ec.\nInfrastrutture e trasporti.\nIl comune di Locate Varesino \u00e8 servito dalla linea ferroviaria FN Saronno-Varese-Laveno Mombello tramite la stazione di Locate Varesino-Carbonate, situata tra i comuni di Locate Varesino e Carbonate.\nAmministrazione.\nLocate entr\u00f2 in provincia di Como per la prima volta nel 1802."}
{"id": "28993", "revid": "1185919", "url": "https://it.wikipedia.org/wiki?curid=28993", "title": "Lomazzo", "text": "Lomazzo (\"Lomazz\" nel dialetto locale, : ) \u00e8 un comune italiano di abitanti della provincia di Como in Lombardia.\nStoria.\nDalla preistoria all'Alto Medioevo.\nRitrovamenti archeologici dell'et\u00e0 del ferro attestano la presenza di insediamenti umani a Lomazzo gi\u00e0 dal VI-V secolo a.C. La sua posizione a mezza strada fra Milano e Como, laddove declinano e sfumano le colline di formazione glaciale per lasciare posto alla Pianura Padana, fece s\u00ec che i Romani (dapprima Gneo Pompeo Strabone, quindi Gaio Scipione e infine Gaio Giulio Cesare) per attuare la loro politica di romanizzazione della Gallia, vi deducessero coloni, cui assegnarono le terre da coltivare.\nAl periodo gallico risalgono inoltre alcune urne cinerarie, riportate alla luce assieme a monete tardo-romane durante i lavori di costruzione della stazione ferroviaria di Lomazzo.\nVa certamente riportato al tempo di Cesare lo sviluppo insediativo pi\u00f9 significativo, che ha immesso Lomazzo nella storia, come testimoniano i reperti di una necropoli romana del I secolo a.C. e un'iscrizione dedicatoria alle Matrone di Tito Sestio Agathon, che il nome fa riconoscere come uno dei ragguardevoli 500 coloni di cultura greca portati da Cesare, allora proconsole della Gallia Cisalpina.\nNel IV secolo, dopo una prima infiltrazione cristiana probabilmente tramite una guarnigione militare che colloc\u00f2 una cappella castrense dedicata a San Lorenzo nel fortilizio che presidiava il centro abitato, la popolazione di Lomazzo si convert\u00ec al Cristianesimo per opera di Ambrogio, vescovo di Milano, ed eresse una chiesa dedicata ai Santi Vito e Modesto. Quando tra il secolo VI e VII giunsero i Longobardi, di religione ariana, condivisero per un certo tempo l'uso della chiesa alternandosi a turno, fino a quando, aumentati di numero e convertiti al cattolicesimo, si dotarono della nuova chiesa di San Siro, affiliandosi per\u00f2 alla diocesi di Como.\nLomazzo visse cos\u00ec un'esperienza singolare: la comunit\u00e0, appartenente civilmente dal secolo IX al Contado del Seprio era religiosamente divisa in due parrocchie, gravitanti l'una sulla diocesi di Milano (fino al 1974), l'altra su quella di Como, nonostante insistessero su un unico compatto centro abitato, le cui contrade s'intersecavano.\nBasso Medioevo.\nIn et\u00e0 comunale, quando Milano e Como si spartirono il Contado del Seprio separarono Lomazzo anche civilmente: la parrocchia di San Vito form\u00f2 un comune sotto la giurisdizione di Milano, quella di San Siro un comune sotto Como. Per questa posizione di cucitura, Lomazzo appariva uno dei nodi strategici. Fortificato con mura e fossati, divenne punto di scontro e d'incontro, tanto che nel 1249 e nel 1286 le delegazioni di Milano e di Como, gi\u00e0 schierate su opposti fronti di guerra, conclusero a Lomazzo le trattative di pace. Nel 1286 era presente anche l'arcivescovo Ottone Visconti, fondatore della signoria viscontea, di cui Lomazzo fece parte a partire dal 1287 circa con l'annessione del Seprio a Milano.\nNel 1395 Lomazzo \u00e8 nel territorio del Ducato di Milano, di cui rester\u00e0 parte fino all'epoca napoleonica.\nLe famiglie pi\u00f9 ragguardevoli di Lomazzo (tra cui i Carcano e i Clerici) posero dimora anche in citt\u00e0, dove occupavano posti di prestigio negli organi comunali e presso la corte viscontea prima, e poi sforzesca. Oltre che fornire funzionari e uomini d'arme, erano in grado di finanziare con prestiti la camera ducale.\nIn particolare dalla famiglia Carcano di Lomazzo uscirono personaggi che a Milano godettero di grande prestigio, come Donato, che alla caduta dei Visconti fu nominato capitano della Repubblica Ambrosiana (1447-1450). Suo figlio, il beato Michele Carcano (1427- 1484), divenuto, dopo l'incontro con san Bernardino da Siena, francescano dell'Osservanza nel convento di S. Croce in Como, era uno dei predicatori pi\u00f9 ricercati in Italia, da Roma a Firenze, da Siena a Venezia; oratore ufficiale all'Aquila in occasione della traslazione della salma di san Bernardino da Siena nella nuova basilica a lui intitolata. Per combattere l'usura e venire in soccorso ai poveri, invent\u00f2 e fond\u00f2 in molte citt\u00e0 i Monti di Piet\u00e0, soffrendo pi\u00f9 volte il bando dallo Stato di Milano per i maneggi degli usurai a corte.\nMa ebbe l'appoggio ducale quando per una pi\u00f9 efficace amministrazione delle opere pie, promosse la riforma ospedaliera, che port\u00f2 alla fondazione degli ospedali maggiori di Milano, di Como e di Piacenza.\nDal Cinquecento al Settecento.\nIl nipote Gerolamo Carcano venne insignito del titolo senatoriale e nel 1514 ottenne dal duca Massimiliano Sforza il privilegio d'istituire a Lomazzo un mercato di merci e bestiame, cui affluivano persone da un vastissimo circondario. Il mercato fu confermato nel 1517 da Francesco I di Francia e nel 1540 da Carlo V d'Asburgo, trasferendo il privilegio di esercirlo a Cesare Carcano, nipote del senatore Gerolamo, morto senza figli.\nGi\u00e0 nel 1538 Giacomo Antonio Carcano, fratello maggiore di Cesare, era stato riconosciuto feudatario di Lomazzo e dei paesi vicini di Rovellasca, Cirimido, Guanzate e Fenegr\u00f2. Lomazzo, capoluogo del feudo passato in eredit\u00e0 nel 1543 a Gian Battista Arconati (figlio di Elena Carcano), divenne allora sede di podest\u00e0 feudale, ossia di un pretore per l'amministrazione della giustizia in autonomia dal podest\u00e0 di Como (cui era prima soggetto Lomazzo Comasco) e dal Vicario podestarile di Gallarate (cui era soggetto Lomazzo Milanese). Nel 1611 Filippo III di Spagna eresse il feudo a contea degli Arconati, che la mantennero fino all'estinzione della famiglia nel 1772.\nGli intensi rapporti sociali che le famiglie notabili di Lomazzo trattenevano con gli ambienti del potere spagnolo ed ecclesiastico a Milano aprivano a vari personaggi la carriera amministrativa e militare presso i re di Francia, di Spagna e i papi; e procuravano alle famiglie borghesi sbocchi professionali e mercantili. Tra gli altri si affermarono a Milano come orefici i lomazzesi Corbella.\nLa ricaduta in luogo di queste esperienze e relazioni sociali si manifestava con una mentalit\u00e0 libera e aperta, che ispirava comportamenti di grande tolleranza e incoraggiava l'iniziativa per il migliore sviluppo della comunit\u00e0.\nLa popolazione di Lomazzo, nonostante la formale esistenza di un feudatario, svilupp\u00f2 in autonomia la vita comunale con la libera elezione dei suoi quattro sindaci, scelti unitariamente e con poteri delegati \"in solidum\" dai capifamiglia dei due distretti (milanese e comasco), tanto pi\u00f9 che le principali incombenze dei due comuni consistevano nell'amministrazione di un corposo patrimonio collettivo terriero costituitosi nei secoli con lasciti e donazioni a favore dei poveri dell'intera comunit\u00e0, al di sopra dei confini \u00abcatastali\u00bb.\nEgualmente i parroci delle due parrocchie, pur di diversa diocesi, fino al Concilio di Trento erano eletti in accordo e armonia dai capifamiglia di ambedue le comunit\u00e0, che insieme partecipavano alle spese e al mantenimento degli arredi sacri delle due chiese parrocchiali. Fatto singolare: nella parrocchia di San Vito, ambrosiana, vi furono fino al 1790 circa due parroci \u00abporzionari\u00bb, che presiedevano alle funzioni a turno, secondo un uso piuttosto diffuso bench\u00e9 gi\u00e0 riprovato dal Concilio di Basilea.\nAmbedue le chiese nel corso dei secoli XV, XVI e XVII vennero dotate di numerose cappelle (cinque in ognuna delle due parrocchiali, oltre a San Lorenzo), con assegnato un cappellano ciascuna, cos\u00ec che, oltre ai parroci, prosperavano a Lomazzo una decina di sacerdoti, per lo pi\u00f9 rampolli di famiglie locali, dei quali molti svilupparono la carriera ecclesiastica in posti prestigiosi della diocesi milanese.\nDalla parrocchia di San Siro dipendevano anche due chiese filiali: San Remigio di Caslino (ora frazione del comune di Cadorago) e San Bartolomeo di Manera (oggi frazione del comune di Lomazzo), erette in chiese parrocchiali autonome nel 1921.\nGrazie a lasciti e donazioni benefiche, gi\u00e0 dal secolo XVI a Lomazzo, che contava a quel tempo circa 1.000 abitanti, fu istituita una condotta medica e una chirurgica, con obbligo di assistenza gratuita ai poveri, cui si fornivano gratuitamente anche le medicine.\nL'economia restava prevalentemente agricola, sorretta e resa autonoma da un significativo artigianato di servizio (fabbri e ramai, sarti, falegnami) e da piccole imprese commerciali (macellai, prestinai, droghieri, merciai), con sbocchi commerciali (trafficanti di cereali e di bestiame) verso Como, Varese e la Svizzera.\nIl XIX secolo.\nLa vita di Lomazzo trascorse su questo sfondo politico, economico, sociale e culturale fino alle riforme teresiane e napoleoniche.\nIl primo scossone all'impianto storico amministrativo fu dato da Napoleone, che unific\u00f2 istituzionalmente i due comuni, da secoli giuridicamente distinti anche se praticamente gi\u00e0 da sempre abituati a collaborare, e port\u00f2 anche la parte ex-milanese in Provincia di Como. L'unificazione giuridica di Lomazzo Comasco con Lomazzo Milanese secondo la circoscrizione attuale fu poi ratificata dal governo del Regno Lombardo-Veneto costituito dopo la Restaurazione, il 24 aprile 1816, con atto eccezionale: sebbene la foga ideologica reazionaria dell'epoca avesse portato al generale annullamento delle riforme amministrative napoleoniche, l'irrazionalit\u00e0 talmente palese della spaccatura longitudinale di un unico centro abitato convinse a fare, solo per Lomazzo, una singolare deroga.\nLa stagione risorgimentale fu vissuta a Lomazzo in modo intenso, come si deve desumere dallo spiegamento del tricolore sul campanile di San Siro nelle giornate insurrezionali del marzo 1848.\nTra i pi\u00f9 vivaci mazziniani lombardi si annovera il marchese Gaspare Rosales, sindaco di Lomazzo per un ventennio (1866-1885), dopo l'unit\u00e0 d'Italia.\nIl 21 aprile 1884, in seguito a una supplica presentata tre anni prima dai capifamiglia di San Vito all'Arcivescovo di Milano Nazari di Calabiana, e all'impegno preso di versare nuovamente la decima parrocchiale (sconfessando cos\u00ec la rivolta del 1848), il parroco di Lomazzo ambrosiana, don Carlo Vigan\u00f2, lomazzese di nascita, ottenne il titolo di prevosto con diritto alla cappa, alla ferula e alla palmatoria.\nIn quegli anni cominci\u00f2 lo sviluppo industriale, grazie anche alla Ferrovia Nord Milano che per congiungere la linea Milano-Saronno con Como passava da Lomazzo. La presenza della ferrovia attrasse a Lomazzo un illuminato imprenditore, Francesco Somaini, futuro deputato al Parlamento, che insedi\u00f2 nel 1893 un grande cotonificio, a quel tempo all'avanguardia; giacch\u00e9 non usava pi\u00f9 energia idraulica, ma a vapore, e, dopo qualche anno, energia elettrica, che venne messa a disposizione anche per illuminare Lomazzo e i comuni limitrofi.\nIl cotonificio (attivo fino al 1974) dava lavoro a pi\u00f9 di mille dipendenti, che giungevano da ogni parte. Francesco Somaini costru\u00ec un convitto per le ragazze operaie, assistite da suore, che accudivano alla mensa e al guardaroba; e per gli operai di Lomazzo realizz\u00f2 un intero quartiere di alloggi, attrezzato con asilo infantile e asilo-nido, dimostrando una sensibilit\u00e0 sociale precorritrice e \u00abinedita\u00bb.\nIl XX secolo.\nDopo gli anni \u201820 del Novecento a Lomazzo s'insediarono svariate nuove industrie, dal calzaturificio ai detersivi: un altro settore, quest'ultimo, d'avanguardia, che avrebbe cambiato la vita domestica e non solo.\nFrattanto nel 1925 il territorio di Lomazzo fu attraversato e servito dalla prima autostrada costruita in Italia, che collegava Milano con Como. Lomazzo, ancora oggi come allora, smista e convoglia il traffico automobilistico di passeggeri e merci di tutto il distretto collinare a nord-ovest di Como e anche di alcune aree meridionali del Canton Ticino.\nLomazzo ha dato il suo contributo di sangue per la Patria, con i suoi 70 caduti e 10 dispersi nella prima guerra mondiale; nonch\u00e9 28 caduti nella seconda. La lotta di liberazione ha visto l'apporto attivo di ben trenta partigiani lomazzesi.\nNel secondo dopoguerra il borgo si espandeva, per il richiamo immigratorio offerto dalla possibilit\u00e0 di occupazione, con un incremento progressivo della popolazione, che \u00e8 passata dai 4.855 abitanti del 1951 ai 7.968 abitanti censiti nel 2001.\nAlla crescita urbanistica si affiancava lo sviluppo dei servizi, in risposta alle nuove esigenze. Alle scuole materna ed elementare si aggiunse la scuola media, quindi la scuola media superiore, come sezione staccata della scuola d'Arte di Cant\u00f9.\nNell'immediato dopoguerra Lomazzo \u00e8 diventato sede di una sezione dell'Inam, con poliambulatorio specialistico, premessa per riconoscere Lomazzo come una delle sedi dell'attuale Distretto Sud Ovest nell'ambito dell'Azienda Socio Sanitaria Territoriale Lariana. A supporto del servizio sanitario e della protezione civile \u00e8 attivo un Comitato della Croce Rossa Italiana e un servizio di Continuit\u00e0 Assistenziale che copre 12 comuni.\nNel 1975 \u00e8 stata inaugurata la Casa per Anziani, che conta 120 posti letto, al servizio di un vasto bacino di utenza, in cui sono compresi 12 comuni, associati per la gestione della casa.\nLa vitalit\u00e0 sociale di Lomazzo, gi\u00e0 esplosa tra Ottocento e Novecento, con la costituzione del Corpo Musicale, dei Vigili del Fuoco (a servizio di un vasto comprensorio) e dei movimenti cooperativi, si va esprimendo su tutti i versanti sportivi, ricreativi, culturali e di volontariato sociale, con la costituzione di numerosi gruppi che animano la comunit\u00e0 con le loro iniziative, raggiungendo talvolta livelli di eccellenza, per cui Lomazzo \u00e8 stata sede di campionati nazionali (di marcia e di motociclismo), ovvero ospita strutture di protezione civile come quella dell'Associazione Radioamatori Italiani, il cui centro operativo \u00e8 punto di riferimento per 23 comuni del circondano e vanta esperienze di grande successo nel settore delle telecomunicazioni sul piano internazionale.\nDall'11 luglio 2006, con decreto del Presidente della Repubblica, il Comune di Lomazzo \u00e8 insignito del titolo di citt\u00e0.\nMonumenti e luoghi d'interesse.\nArchitetture civili.\nArco della Pace.\nSulla strada che conduce da Saronno a Como, Lomazzo riceve i visitatori con la struttura imponente dell'Arco della Pace, che da tempi immemorabili sorge all'entrata della citt\u00e0, a ricordo della grande pace di Lomazzo. Questa costruzione d\u00e0 testimonianza dell'importanza ottenuta da Lomazzo durante il passato ed \u00e8 uno dei principali simboli del paese. L'arco attuale risale al 1875.\nTorre.\nLa costruzione pi\u00f9 imponente della citt\u00e0 \u00e8 una torre in mattoni, in perfetto stile lombardo-medioevale, eretta nel 1904 per garantire con la sua cisterna l'approvvigionamento idrico del paese. La sua costruzione si deve all'ingegnere Giuseppe Sanguettola.\nVilla Carcano-Raimondi, anche detta Villa Somaini.\nLa casa \u00e8 parte del complesso di villa Somaini ed \u00e8 una propriet\u00e0 privata, perci\u00f2 non \u00e8 visibile internamente. Le stanze di villa Carcano-Raimondi sono considerate gli esempi migliori di architettura rinascimentale lombarda in Italia. Per questo motivo, nel 1939 la villa e il relativo parco secolare sono tutelati dallo Stato italiano.\nCotonificio Somaini.\nL'antica manifattura fu aperta nel 1893 dall'industriale Francesco Somaini (nonno dell'omonimo scultore contemporaneo). La struttura costituisce un esempio perfetto d'industria tessile del XIX secolo. Tutte le costruzioni conservano il loro aspetto originale e le loro parti esterne non sono mai state modificate. Merita attenzione anche l'interessante villaggio operaio, collocato non lontano dallo stabilimento.\nA partire dal 2010 nei rinnovati edifici del cotonificio si \u00e8 insediato ComoNExT - Innovation Hub, il parco scientifico tecnologico e incubatore di imprese della Provincia di Como.\nArchitetture religiose.\nChiesa di San Siro.\nLa Chiesa di San Siro, realizzata in stile barocco, risale al 1732. La chiesa fu costruita nel luogo dove si trovava una \"capella\" attestata nella pieve di Fino a partire dal XIII secolo e gi\u00e0 elevata al rango di \"parrocchiale\" nel 1505.\nL'interno \u00e8 impreziosito da affreschi pregevoli di Luigi Morgari e antichi elementi scultorei. La chiesa inoltre conserva un antico dipinto della scuola di Pier Francesco Mazzucchelli detto il Morazzone. Altri ottimi dipinti abbelliscono la piccola chiesa laterale di San Giuseppe, costruita nel 1629; tutte le decorazioni risalgono a tale epoca.\nBrolo e chiesa di San Vito.\nLa piazza davanti alla chiesa di San Vito, denominata Brolo San Vito, fu il teatro della stipulazione del trattato di pace fra le citt\u00e0 di Como e Milano, durante il periodo medioevale. L'evento \u00e8 ricordato su una pietra commemorativa. Il progetto della chiesa di San Vito (fine XVIII secolo-1812) \u00e8 stato realizzato dall'architetto ticinese Simone Cantoni; la chiesa conserva un altare dello scultore contemporaneo Francesco Somaini, che tuttavia ha sostituito il precedente e che con il rinnovamento del presbiterio ha compromesso le linee neoclassiche dell'edificio.\nLa chiesa \u00e8 sede della parrocchia dei Santi Vito e Modesto, che dal 1981 fa parte della Diocesi di Como dopo circa sei secoli di appartenenza a quella di Milano per mezzo della pieve di Appiano. Nello specifico, una chiesa di San Vito a Lomazzo nel contesto della suddetta pieve \u00e8 attestata nel 1398 come \"capella\", nel 1564 come \"rettoria\" e, infine, come \"parrocchiale\" dal XVI secolo.\nInfrastrutture e trasporti.\nLa fermata ferroviaria di Lomazzo \u00e8 posta sulla linea Saronno-Como, attivata nel 1898 come trasformazione della preesistente tranvia Como-Fino-Saronno, risalente al 1880; tale impianto \u00e8 servito da treni regionali e treni RegioExpress svolti da Trenord nell'ambito del contratto di servizio stipulato con la Regione Lombardia."}
{"id": "28995", "revid": "1888309", "url": "https://it.wikipedia.org/wiki?curid=28995", "title": "Lurago Marinone", "text": "Lurago Marinone (\"L\u00fcragh\" in dialetto locale, : ) \u00e8 un comune italiano di abitanti della provincia di Como in Lombardia.\nGeografia fisica.\nLurago Marinone si trova ai margini del Parco della Pineta di Appiano Gentile e Tradate, circa 18\u00a0km a sud-ovest di Como e 30\u00a0km a nord-ovest di Milano.\nStoria.\nAntichit\u00e0 e Medioevo.\nAlcuni scavi effettuati all'esterno dell'antica chiesa di San Giorgio hanno riportato alla luce massi avelli, tombe e alcuni oggetti romani databili al I secolo a.C..\nIl paese appartenne al Contado del Seprio. Un'iscrizione recante la data 1216 \u00e8 visibile nell'antica parrocchiale di San Giorgio, ma il comune \u00e8 citato anche in alcuni documenti anteriori al Duecento. Il fatto che la piccola chiesa risalga in parte al VII secolo suggerisce per\u00f2 un'origine ben pi\u00f9 remota nel tempo. Inoltre alcuni scavi archeologici all'esterno dell'edificio hanno fatto rinvenire un blocco di pietra raffigurante fattezze umane, che si suppone risalente a oltre il 2000 a. C.\nIl nucleo originario di Lurago era situato proprio sulle colline attorno all'antica parrocchiale; solo nel XV secolo l'abitato si espanse nella zona pianeggiante. Il paese era sede di un castello, distrutto dai Milanesi nel 1284 secondo una notizia non verificabile. Il complesso divenne residenza della famiglia Carcano almeno dal 1574. Tra le tracce rimaste vi \u00e8 un glorioso portale con arco a tutto sesto risalente al XV secolo ora inglobato negli edifici di pi\u00f9 recente costruzione. Il luogo dove sorgeva la fortificazione \u00e8 oggi occupato dall'ottocentesca Villa Adele ed \u00e8 tradizionalmente noto col toponimo di \"Castell\".\nGli \u201cStatuti delle acque e delle strade del contado di Milano fatti nel 1346\u201d riportano \"\u201cel locho di Luyr\u00e0 d\u2019i Marinoni\u201d\" come una delle localit\u00e0 che, all'interno della pieve di Appiano, ha in carico la manutenzione della cosiddetta \"\u201cstrata da Bol\u00e0\u201d\".\nA fine Trecento Lurago, seguendo le sorti del Milanese, divenne parte del Ducato di Milano fino all'epoca napoleonica.\nEt\u00e0 moderna e contemporanea.\nNel 1574 il cardinale Carlo Borromeo, in visita pastorale, ordin\u00f2 la costruzione di una nuova chiesa che sorse al posto dell'oratorio della Madonna di San Rocco. La nuova parrocchiale di San Giorgio fu completata solo sul finire del XVII secolo.\nSempre inserito nella pieve di Appiano fino al XVIII secolo, nel 1650 il comune di Lurago Marinone fu infeudato da Alfonso Del Rio Noriega. In seguito, il feudo di Lurago fu oggetto di numerosi passaggi di mano, fino a quando pass\u00f2 ai Litta.\nA partire dal 1715 il vescovo di Tortona Giulio Resta costru\u00ec l'oratorio della Beata Vergine lungo la strada che conduceva a Limido Comasco e rinnov\u00f2 un edificio preesistente rendendolo un sontuoso palazzo con giardino all'italiana. Alla sua morte, avvenuta nel 1743, tutti i beni di propriet\u00e0 di mons. Resta passarono alla famiglia Litta e nel 1810 ai fratelli Antonio e Pompeo Litta Biumi: il primo fu per anni primo deputato del paese mentre il secondo si distinse come storico, patriota e uomo politico nell'Italia del Risorgimento. Una discendente di Antonio, Carolina Litta Rusca, fu cofondatrice dell'asilo infantile: a lei \u00e8 dedicata una delle vie principali del paese.\nNel 1751 il territorio comunale di Lurago Marinone si estendeva gi\u00e0 ai cassinaggi di Mirasole, Restina e San Giorgio.\nQuando nel 1786 la Lombardia austriaca fu divisa in province, Lurago Marinone segu\u00ec il destino della pieve di Appiano all'interno della neonanta Provincia di Gallarate.\nUn decreto di riorganizzazione amministrativa del Regno d'Italia napoleonico datato 1807 sanc\u00ec l'annessione di Lurago Marinone da parte del comune Guanzate. L'aggregazione fu tuttavia abrogata con la Restaurazione, quando il comune di Lurago Marinone venne ricostituito come entit\u00e0 comunale autonoma ma spostata nella provincia di Como.\nInfrastrutture e trasporti.\nAttraversata dalla viabilit\u00e0 provinciale, fra il 1910 e il 1934 la localit\u00e0 era servita da una fermata posta lungo la Tranvia Como-Appiano Gentile-Mozzate."}
{"id": "28997", "revid": "125776696", "url": "https://it.wikipedia.org/wiki?curid=28997", "title": "Magreglio", "text": "Magreglio (\"Magrej\" in dialetto vallassinese, pronuncia fonetica IPA: ) \u00e8 un comune italiano di 651 abitanti della provincia di Como in Lombardia. Il comune, che ospita la sorgente del fiume Lambro, si trova nel cosiddetto Triangolo Lariano.\n\u00c8 spesso meta di percorsi ciclistici, sia amatoriali sia agonistici: la Madonna del Ghisallo, cui \u00e8 dedicata il Santuario posto alla fine della salita del Ghisallo che parte da Bellagio, \u00e8 la protettrice dei ciclisti.\nOrigini del nome.\nIl toponimo deriva dall'espressione latina \"Ager magris\", rappresentativa del fatto che i pascoli fossero particolarmente asciutti, la quale col tempo divent\u00f2 dapprima \"Macrilium\", poi \"Magrelli\" e infine \"Magreglio\".\nStoria.\nLe pi\u00f9 antiche testimonianze storiche della presenza dell'uomo sul territorio magregliese sono alcuni reperti archeologici, risalenti al neolitico e all'et\u00e0 del ferro, scoperti presso il cosiddetto \"Bus de la Stria\". Al II-III secolo risalgono invece due vasi riportati alla luce da alcune tombe scoperte nei pressi del Ghisallo.\nIn epoca romana da \"Magrelium\", nome latino di Magreglio, passava la \"via Mediolanum-Bellasium\", che metteva in comunicazione e collegava Milano con Bellagio.\nIn origine, Magreglio costituiva probabilmente un alpeggio degli abitanti di Barni.\nIn epoca medievale il territorio faceva parte del feudo di Civenna e Limonta e ospitava due fortificazioni: una situata tra Barni e Magreglio, l'altra ove oggi si trova la localit\u00e0 detta \"Castello\".\nLa pi\u00f9 antica menzione storica di Magreglio \u00e8 in un documento datato 833. La localit\u00e0 del Ghisallo \u00e8 invece citata per la prima volta in un documento del 1135, concernente una controversia sul transito verso Bellagio sorta tra il comune di \"Magrelli\" e un certo Ottone, abate del monastero maggiore di Sant'Ambrogio a Milano.\nDal XIV al XVIII secolo Magreglio segu\u00ec il destino del resto della Valassina, concessa in feudo dai duchi di Milano dapprima ai Dal Verme (1441), poi al bolognese Tomaso Tebaldi (1469) e infine agli Sfondrati (1533), famiglia che esercit\u00f2 i propri benefici feudali fino all'estinzione della propria linea dinastica nel 1778, evento che sanc\u00ec il ritorno di Magreglio e di tutta la Valassina nelle disponibilit\u00e0 della Regia Camera del Ducato.\nNel 1763 in paese erano presenti numerose coltivazioni di papavero bianco.\nUn decreto di riorganizzazione amministrativa del Regno d'Italia napoleonico datato 1807 sanc\u00ec l'annessione di Magreglio da parte del comune di Lasnigo. La decisione fu abrogata con la Restaurazione.\nDal 1927 al 1950 Magreglio fece parte del comune di Civenna.\nA partire dall'inizio del Novecento e per tutto il secolo Magreglio fu una localit\u00e0 di villeggiatura, frequentata perlopi\u00f9 da famiglie milanesi.\nMonumenti e luoghi d'interesse.\nArchitetture religiose.\nSantuario della Madonna del Ghisallo.\nIl Santuario della Madonna del Ghisallo sorge nel 1623 su una precedente chiesetta .\nL'immagine venerata \u00e8 una Madonna del Latte di mano popolare, anche se fine ed esperta, del XVI secolo.\nDal 1949 la Madonna del Ghisallo, grazie all'azione dell'allora parroco Don Ermelindo Vigan\u00f2, \u00e8 stata proclamata Patrona dei ciclisti. Nella chiesetta sono conservati i cimeli: maglie e biciclette dei principali campioni. Altri oggetti appartenuti ai vari ciclisti si possono osservare nel vicino Museo del ciclismo.\nChiesa di Santa Marta.\nLa chiesa di Santa Marta fu eretta nel 1570 e nel 1613 divenne sede dell'omonima parrocchia, creata dall'arcivescovo Federico Borromeo per scorporamento da quella di Barni.\nL'interno della chiesa fu decorato nel 1891, in seguito ad alcuni lavori di ampliamento. Sull'altarmaggiore, un paliotto argenteo e un tabernacolo bronzeo, opere cesellate da Eugenio Bellosio.\nArchitetture civili.\nNel centro storico si possono osservare alcuni portali pregevoli, il Monastero del XVI secolo (oggi Ca' Mojana) e la Ca' del Tay con le caratteristiche lobbie.\nIn piazza della chiesa si trova inoltre Casa Begni (XVI secolo).\nAree naturali.\nFonte del Lambro e Bocc de Pegur.\nA 29 minuti dal borgo, passando per i Castagneti e risalendo il Lambro si arriva alla Menaresta, fonte del fiume stesso, un sifone naturale dal quale periodicamente sgorga acqua. Salendo l'erta a fronte della Menaresta, celata da una roccia, si entra nel Bocc di Pegur, una serie di grotte comunicanti con stalagmiti.\nAltro.\nBelvedere Romeo.\nIl piazzale del Santuario del Ghisallo ospita il Belvedere Romeo, da cui si possono osservare la Grigna (2409 m) e le montagne che le fanno corona, il ramo di Lecco, il centro e l'alto lago sino alle montagne.\nMasso avello e Bus de la Stria.\nRisalendo verso i Castagneti \u00e8 possibile osservare al confine del giardino di una villa il Masso avello rimasto a Magreglio, utilizzato come vasca; pi\u00f9 avanti, seguendo l'antica strada dei Vitt, si transita presso il Bus de la stria, dove sono stati trovati reperti preistorici.\nCultura.\nMusei.\nNell'ottobre 2006 \u00e8 stato inaugurato il Museo del ciclismo del Ghisallo, situato sull'omonimo piazzale alla destra del Belvedere Romeo. Gestito dall'omonima Fondazione, presieduta da Fiorenzo Magni, indimenticato campione del ciclismo, consente di conoscere il mondo delle due ruote non solo per la presenza di memorabilia (bici, maglie, eccetera), ma anche grazie a proeizione di filmati e la facile consultazione di archivi digitali.\nEconomia.\nTurismo.\nDal passo del Ghisallo si raggiungono facilmente in auto le piste da sci del Monte S.Primo, gi\u00e0 comune di Bellagio (circa 6\u00a0km).\nAmministrazione.\nIl primo sindaco repubblicano (1952-1954).\nIl primo sindaco di Magreglio fu l'ingegnere Attilio Prevost (1890-1954), pioniere della cinematografia italiana e Croce di guerra al valor militare per la sua attivit\u00e0 di fotografo e cine-operatore del Regio Esercito durante la Grande Guerra. Venne eletto nel giugno del 1952 per acclamazione (una formula usata in passato con la quale gli elettori, senza alcuna previa intesa, liberamente e spontaneamente, proclamavano eletta una determinata persona), e fu il primo sindaco del Dopoguerra, dopo il podest\u00e0 di Civenna che amministrava anche Lasnigo, Barni e Magreglio. Mantenne l'incarico fino alla morte avvenuta il 3 maggio 1954. \n&lt;br&gt;Durante il suo mandato fece costruire l'attuale Municipio con l'aiuto dell'architetto Mario Cavall\u00e9, mentre verso la fine della Guerra aveva donato alla sala parrocchiale l'impianto cinematografico. Con una petizione firmata dai magregliesi il 28 maggio 1954, l'amministrazione comunale gli dedic\u00f2 una via."}
{"id": "28998", "revid": "1318658", "url": "https://it.wikipedia.org/wiki?curid=28998", "title": "Maslianico", "text": "Maslianico (\"Maslianigh\" in dialetto comasco, : ) \u00e8 un comune italiano di abitanti della provincia di Como in Lombardia.\nIl campo sportivo di Maslianico veniva usato dal FC Chiasso durante la parentesi nel campionato italiano (1914-1923).\nMaslianico ha la societ\u00e0 sportiva dilettante di calcio pi\u00f9 vecchia della provincia di Como, fondata nel 1902.\nLa parrocchia di Maslianico fa parte della Comunit\u00e0 della Beata Vergine del Bisbino.\n\u00c8 il settimo comune pi\u00f9 piccolo d'Italia.\nStoria.\nDal Medioevo alla costituzione del Regno Lombardo-Veneto.\nGi\u00e0 attestato come comune autonomo nel XII secolo, nel 1335 il \"\u201ccomune de Marsilianigo\u201d\" risulta inserito nella pieve di Zezio e incaricato della manutenzione del tratto di via Regina da \"dicta schalla in sursum\" fino \"\"ad fenestram que est in domo derupata que est prope viam\u201d\".\nInserito nella stessa pieve anche nel XVI secolo, nel 1644 il comune di Maslianico risulta far parte della pieve di Nesso. Tre anni dopo sia il comune sia una porzione della pieve stessa furono infeudati da un membro della famiglia Gallio, la quale esercit\u00f2 i propri benefici feudali sul territorio maslianichese fin'oltre la met\u00e0 del XVIII secolo.\nNel 1751 Maslianico comprendeva gi\u00e0 i cassinaggi di Cocera, Serena, Molino, \u201cFolla della Carta\u201d, Majetto, Folla, \u201cMolino novo\u201d, Cassina, [Carpusie], Giardino, Sovernigo, Campagniaga e Vergnanico. Cinque anni pi\u00f9 tardi, il comune venne scorporato dalla pieve di Nesso per essere inserito nella nuova pieve di Zezio superiore.\nUn decreto di riorganizzazione amministrativa del Regno d'Italia napoleonico datato 1807 sanc\u00ec l'annessione, da parte del comune di Rovenna con Stimianico, del territorio di Maslianico. La decisione fu tuttavia abrogata con la Restaurazione, che comport\u00f2 la ricostituzione del comune di Maslianico all'interno del Regno Lombardo-Veneto.\nDal Risorgimento ai giorni nostri.\nAll'alba del 20 marzo 1848, vi transit\u00f2 il colonnello ticinese Antonio Arcioni, che giungeva con nove esuli italiani a dar manforte ai comaschi alle Cinque Giornate di Como: ebbe uno scontro a fuoco con i Croati propri a Maslianico, torn\u00f2 per farsi medicare a Chiasso, rientr\u00f2, si imbarc\u00f2 a Tavernola, sbarc\u00f2 a Sant'Agostino e diede un utile contributo alla presa della Caserma San Francesco.\nNella prima decade di agosto del 1848 vi pass\u00f2 Giuseppe Mazzini, diretto all'esilio in Svizzera, che deposit\u00f2 ai gendarmi ticinesi la sua carabina.\nNel gennaio del 1851, vi venne arrestato il comasco Luigi Dottesio, in occasione di un viaggio di ritorno da Capolago a Como, poi fatto impiccare dal Radetzky a Venezia, il successivo 11 ottobre.\nNel febbraio del 1944 espatri\u00f2 di qui in Svizzera il latinista antifascista Concetto Marchesi.\nSia il 27 maggio 2002 sia tra il 27 luglio e il 2 agosto 2021 Maslianico fu colpito da eccezionali precipitazioni che provocarono frane ed esondazioni di alcuni dei corsi d'acqua che attraversano il territorio comunale.\nSimboli.\nLo stemma e il gonfalone del comune di Maslianico sono stati concessi con il decreto del presidente della Repubblica del 9 aprile 2008.\nNello stemma compaiono gli elementi che meglio rappresentano il territorio e la sua storia: il palo ondato azzurro per il fiume; le macine per i mulini e le cartiere; gli attributi tradizionali dei santi Ambrogio (il pastorale) e Teresa del Bambino Ges\u00f9 (le rose) per le sue chiese.\nMonumenti e luoghi d'interesse.\nArchitetture religiose.\nChiesa di Sant'Ambrogio.\nGi\u00e0 attestata nel 1290, la chiesa di Sant'Ambrogio fu elevata al rango di parrocchiale nel 1736.\"\" e oggetto di importanti modifiche architettoniche tra il 1744 e il 1749. A una fase precedente a questi interventi risale l'affresco di \"Sant'Ambrogio che ferma Teodosio\" (XVII secolo), riportato alla luce durante alcuni lavori nel 1974. \nNon \u00e8 da escludere che la dedicazione dell'edificio religioso derivi da qualche legame tra le fattorie della zona e analoghe economie situate in territori di Ramponio Verna e/o di Campione d'Italia appartenenti all'abbazia milanese di Sant'Ambrogio.\"\" Al tempo della visita pastorale di Filippo Archinti (1597), presso la chiesa si trovava un monastero femminile. \nAl suo interno, la chiesa conserva affreschi del comasco Giovanni Paolo Recchi e, nel coro rifatto nel 1845,\"\" un altare trasportato a Maslianico dal soppresso convento di San Giovanni in Pedemonte. In precedenza, l'altare della chiesa di Sant'Ambrogio ospitava una pala del XVII secolo, raffigurante una \"Crocefissione tra San Giovanni, la Madonna, e i santi Ambrogio e Marta\". Le due statue in controfacciata, raffiguranti i santi Ambrogio e Giovanni sono databili al periodo in cui la chiesa divenne sede di parrocchia.\"\" \nDalla chiesa di Sant'Ambrogio proviene anche una vetrata, conservata nella casa parrocchiale, che rappresenta il santo titolare. Oggetto di rimaneggiamenti, la vetrata comprende elementi databili al tardo Quattrocento.\nChiesa di Santa Teresa.\nDedicata a Santa Teresa del Bambino Ges\u00f9, la parrocchiale fu costruita in stile neo-romanico negli anni 1935-1936, per poi essere elevata al titolo di Santuario dal vescovo Alessandro Macchi nel 1937.\nSociet\u00e0.\nEtnie e minoranze straniere.\nSecondo le statistiche ISTAT al 1\u00ba gennaio 2017 la popolazione straniera residente nel comune era di 265 persone, pari all'8% della popolazione.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nEconomia.\nDopo essere stato a lungo un territorio ricco di mulini per la macinazione del frumento (a tal fine fu costruita la Roggia Molinaria, un canale di derivazione delle acque del Breggia), tra la seconda met\u00e0 del XIX secolo e la fine del successivo Maslianico si scopr\u00ec un centro molto attivo nell'industria della carta. Tra le varie cartiere aperte in paese, si ricorda uno stabilimento della Burgo.\nSul territorio di Maslianico sono presenti due valichi di confine con la Svizzera, entrambi che conducono nel territorio del comune elvetico di Vacallo:\nInfrastrutture e trasporti.\nFra il 1911 e il 1938 la localit\u00e0 ospitava un'importante fermata della tranvia Como-Cernobbio-Maslianico, in seguito sostituita da una filovia."}
{"id": "28999", "revid": "1888309", "url": "https://it.wikipedia.org/wiki?curid=28999", "title": "Menaggio", "text": "Menaggio (\"Menas\" in dialetto comasco, AFI: ) \u00e8 un comune italiano di abitanti della provincia di Como in Lombardia. Il comune fa parte della Comunit\u00e0 Montana Valli del Lario e del Ceresio situato sulla sponda occidentale del lago di Como all'imbocco dell'omonima valle.\n\u00c8 costituito da un centro e tre frazioni: Croce, Loveno e Nobiallo.\nOrigini del nome.\nIl toponimo Menaggio venne citato nei documenti medievali come \"Menasi\" (943), \"Menasiae\" (962), \"Menaxi\" (977), \"Menasio\" (1169) e \"Menascio\" (1169).\nContrastanti sono le ipotesi sull'origine toponomastica. Gli storiografi classici lo derivavano dal patronimico \"Minicio\", con riferimento a un'epigrafe latina del II secolo trovata a Santa Maria\"\" e qui trasportata da Francesco Calvi; l'iscrizione fa riferimento a un tal \"Lucui Minicio Exorato\", funzionario dell'imperatore Vespasiano\"\" e aristocratico romano della \"gens oufentina. Secondo altri, il toponimo sarebbe l'unione della radice indoeuropea \"Men-\" (\"monte\") alla parola celtica \"uigg\" (\"acqua\")\".\nStoria.\nIl territorio fu originariamente abitato da popolazioni Liguri preindoeuropee, in cui si innestarono popolazioni nomade di origine celtica, dando vita alla cultura di Golasecca. All'insediamento da parte di alcune trib\u00f9 di Galli verso la fine del IV sec. a.C. segu\u00ec, con la vittoria del 196 a.C., da parte di Claudio Marcello ai danni delle popolazioni degli Insubri e dei Comensi, il periodo della dominazione romana.\nDa Menaggio, in epoca romana, passava la \"via Regina\", strada romana che collegava il porto fluviale di \"Cremona\" (la moderna Cremona) con \"Clavenna\" (Chiavenna) passando da \"Mediolanum\" (Milano). All'epoca romana risalgono alcune tombe e lapidi ritrovate nel territorio (tra cui una dedicata a \"Lucius Mincius Exoratus\", dal quale secondo alcuni deriverebbe il toponimo).\nNel 386, la fondazione della Diocesi di Como comport\u00f2 l'istituzione di Menaggio a capo dell'omonima pieve, retta dal \"presbiter\" (poi \"arciprete\") della chiesa di Santo Stefano e dotata di un battistero collocato in riva al lago e dedicato a San Giovanni.\nDopo la caduta dell'Impero romano il territorio fu invaso dapprima dai Goti e poi, nel 535 dai Bizantini. A questi subentrarono, nel 568, i Longobardi, i quali dotarono Menaggio di una torre di segnalazione.\nDopo la costruzione del castello (X secolo),\"\" durante la guerra decennale Menaggio si schier\u00f2 dalla parte dei milanesi e, nel 1124, fu attaccata dai comaschi. Durante l'assedio, gli abitanti di Menaggio utilizzarono il campanile del battistero di San Giovanni come torre.\nNel 1140 (o 1144) Corrado III di Svevia concesse Menaggio in feudo a un certo Ardizzone de Castello.\nNel XIII secolo ulteriori dispute coinvolsero numerose famiglie della nobilt\u00e0 comasca e milanese. In questo contesto, nel 1295 Menaggio fu conquistato dai comaschi, i quali misero in fuga il feudatario Littardo de Castello (che si rifugi\u00f2 a Bellagio) e consegnarono il castello menaggino a Matteo I Visconti.\nIl particolare legame tra la \"via Regina\" e Menaggio si ritrova ancora negli Statuti di Como del 1335, i quali citano il \"comune burgi de Menaxio\" come la localit\u00e0 capopieve incaricata della manutenzione del tratto di strada che andava dai \"\u201cmaronellos seu arbores que sunt in somo ad introitum Saxi Ranzii\u201d\" fino \"\u201cad casaritium quod est in medio Saxo Rantio in costa\u201d\".\nTra i secoli XII-XVI Menaggio costitu\u00ec una postazione strategica nel i traffici del lago, che garant\u00ec al comune un controllo dei pedaggi sui trasporti.\nNel primo quarto del XVI secolo Menaggio divenne oggetto delle mire espansionistiche da parte dei Grigioni della Repubblica delle Tre Leghe, nel mentre venuti in possesso della citt\u00e0 di Lugano. Dopo aver messo a ferro e fuoco il paese nel 1516 e nel 1521, un attacco del 1523 comport\u00f2 la distruzione del castello menaggino.\nCon la cacciata dei Grigioni dalle terre del medio Lario da parte dei milanesi, Menaggio ritorn\u00f2 a far parte del Ducato di Milano fino al termine del XVIII secolo. In questo contesto, al difficile periodo della dominazione spagnola, caratterizzato da due secoli di brigantaggio, segu\u00ec, dal 1714, un periodo sotto gli austriaci.\nSempre a capo dell'omonima pieve, nel 1751 Menaggio aveva gi\u00e0 giurisdizione sui cassinaggi di \u201cCassina Casale\u201d, Pastura, Sovenga, Castello, \u201cMolino del Maglio\u201d, \u201cMolino del Ponte\u201d, \u201cCassina del Cheglio\u201d, \u201cCasa a San Michele\u201d e \u201cCassina a Calchera\u201d.\nUn decreto di riorganizzazione amministrativa del Regno d'Italia napoleonico datato 1807 stabil\u00ec l'annessione dei comuni di Croce, Loveno ed uniti e Griante ed uniti, decisione che fu revocata dalla Restaurazione.\nSuccessivamente all'unit\u00e0 d'Italia, a partire dalla \"Belle \u00e9poque\" Menaggio vide la realizzazione di numerose ville (soprattutto a Loveno) e di alberghi di lusso quali il Grand'Hotel e il Victoria.\nUn Regio Decreto datato 1928 sanc\u00ec l'annessione, da parte del comune di Menaggio, del soppresso comune di Croce (R.D. 13 maggio 1928, n. 1161), mentre l'anno successivo il territorio comunale fu ulteriormente ampliato grazie all'aggregazione del comune di Loveno sopra Menaggio (R.D. 25 marzo 1929, n. 553).\nMenaggio era nell'autunno del 1944 sede del \"Centro antiribelli\" della 6\u00aa compagnia dell'11\u00aa Brigata nera comandata da Emilio Castelli, vice federale di Como. Il Centro antiribelli fu responsabile di numerose torture e della morte di 19 partigiani, tra cui l'assassinio di Enrico Caronti detto Romolo, il 23 dicembre 1944. Il 26 aprile 1945 il centro ospit\u00f2 Benito Mussolini durante il suo tentativo di fuga dall'Italia.\nMonumenti e luoghi d'interesse.\nArchitetture religiose.\nChiesa parrocchiale di Santo Stefano.\nLa chiesa di Santo Stefano, che deve il suo aspetto attuale ad alcuni rifacimenti avvenuti negli anni 1618 e 1699, esercitava le funzioni di capopieve della pieve di Menaggio gi\u00e0 nel 1444.\nLa chiesa, che conserva affreschi realizzati nel 1899 dall'artista Tagliaferri, fu edificata sulla base di precedenti edifici paleocristiani e romanici.\nInternamente, la chiesa si presenta con tre navate e conserva una croce astile argentea del 1539, oltre a una serie di affreschi cinque-seicenteschi (tra cui una copia di una \"Madonna con Ges\u00f9 e un angelo\" del Luini - l'originale venne ceduto dai menaggini ai francesi per ottenere lo spostamento della prefettura da Tremezzo a Menaggio).\nIl campanile possiede un concerto \u00e8 formato da 5 campane in Do3 crescente fuse dalla celebre fonderia valtellinese Giorgio Pruneri di Grosio nel 1901. Il suono \u00e8 completamente automatizzato.\nChiesa di Santa Marta.\nAttestata a partire dal 1582, la Chiesa di Santa Marta era anticamente annessa a un antico \"ospitale,\" dedicato ai Magi e a Santo Stefano.\"\" Ancor'oggi integrata tra le circostanti architetture in prossimit\u00e0 di villa Calvi, la chiesa, che fu interessata da ristrutturazioni nel 1885, si presenta con una facciata neogotica. Internamente, tra le numerose tele che ornano le pareti, quattro dipinti aventi come tema i Dottori della Chiesa. Tra queste opere, una rara raffigurazione di Sant'Ambrogio in et\u00e0 giovanile, dipinto realizzato nel corso del Seicento.\"\"\nSantuario della Madonna della Pace.\nil Santuario della Madonna della Pace (1658-1650), sotto la giurisdizione della parrocchia di Nobiallo, si presenta come un edificio a pianta ottagonale, dotato di facciata preceduta da pronao, abside poligonale e campanile a vela.\nChiesa dei Santi Bartolomeo e Nicola.\nSituato a Nobiallo, il complesso della chiesa dei santi Bartolomeo e Nicola si compone della chiesa Settecentesca a navata singola, del campanile pendente romanico del XIII secolo e di un adiacente oratorio. La chiesa fu costruita sulla base di un precedente edificio religioso, attestato come cappella all'interno della pieve di Menaggio sin dal XIII secolo.\nChiesa di San Carlo.\nLa localit\u00e0 Castello ospita la chiesa di San Carlo, eretta nel 1614 con caratteristico campanile a doppia vela. La chiesa fu costruita sui ruderi dell'antico castello per volere di Cinzio Calvi,\"\" il referendario di Como che nel XVII secolo era proprietario di ci\u00f2 che restava dell'antico complesso fortificato. Fino al 1771 la chiesa ospit\u00f2 una comunit\u00e0 di Canonici Regolari della Congregazione del Santissimo Salvatore lateranense provenienti dalla chiesa milanese di Santa Maria della Passione\"\". Internamente, la chiesa ospita due quadri di Giuseppe Vermiglio: il primo \u00e8 una \"Deposizione tra i santi Agostino e Ambrogio\" (opera che richiama un'antica pittura che nel 1590 fu trasportata all'interno della predetta chiesa di Milano da un muro esterna del convento attiguo alla stessa chiesa); nel secondo dipinto, una raffigurazione dei santi Apollonia, Fermo e Agata\"\".\nArchitetture civili.\nVilla Vigoni.\nImmersa in un giardino all'inglese progettato nel 1840 da Giuseppe Balzaretto,\"\" Villa Vigoni \u00e8 un edificio settecentesco ristrutturato da Gaetano Besia, architetto che cur\u00f2 anche la realizzazione di un cenotafio che comprende anche alcuni bassorilievi di Pompeo Marchesi e Thorvaldsen Berthel. La ristrutturazione fu commissionata da Heinrich Mylius di Francoforte, ragion per cui la villa \u00e8 anche conosciuta come \"Villa Mylius Vigoni\". \nLa villa, frequentata da letterati quali Goethe (amico della moglie del Mylius) e il Manzoni, \u00e8 inserita all'interno di un complesso che comprende anche una \"dependance\", una limonaia, un'ex-casa del massaro, un'ex-scuderia, un tempietto e la cosiddetta \"Casa Svizzera\" (una casetta collocata in posizione panoramica nel parco dal Balzaretto). \nNel 1983 Ignazio Vigoni Medici di Marignano, ultimo discendente di casa Mylius, lasci\u00f2 in eredit\u00e0 alla Repubblica Federale Tedesca sia Villa Vigoni sia la vicina Villa Garovaglio Ricci, al fine di realizzare un centro di scambi culturali tra Italia e Germania. \nDal 1986 il complesso di Villa Vigoni ospita un Centro italo-tedesco sotto la giurisdizione sia del Ministero degli Affari Esteri e della Cooperazione Internazionale della Repubblica Italiana sia del Ministero Federale dell'Istruzione e della Ricerca della Germania.\nVilla Garovaglio.\nVIlla Garovaglio (XIX secolo), conosciuta anche come Villa Garovaglio Ricci, \u00e8 il risultato di una ristrutturazione di una filanda Settecentesca appartenuta a Francesco Pasquale Ricci. I lavori, che comportarono la costruzione di un corpo di collegamento dei due edifici laterali, furono commissionati attorno alla met\u00e0 del XIX secolo dall'archeologo Alfonso Garovaglio, entrato in possesso della propriet\u00e0 per via ereditaria tramite la famiglia della sorella del Ricci. In questo periodo, la villa ospit\u00f2 una collezione di reperti che, alla morte di Alfonso Garovaglio, divennero perlopi\u00f9 propriet\u00e0 del Museo Archeologico di Como. Dopo essere stata acquistata da Ignazio Vigoni Medici di Marignano, la villa fu lasciata in eredit\u00e0 da quest'ultimo alla Repubblica Federale Tedesca.\nVilla Valsecchi.\nVIlla Valsecchi (inizio XX secolo) \u00e8 una dimora in stile Liberty ornata da decorazioni a tema vegetale e da nicchie con statue di figure femminili. Su un lato si sviluppa una torretta con funzioni di piccionaia.\nArchitetture militari.\nCastello.\nUn'altura in posizione dominante sul paese e dotata di uno strapiombo del torrente Sinagra ospita i resti del castello di Menaggio, pi\u00f9 volte citato nelle opere dello storico Paolo Giovio.\nAlcuni studiosi ipotizzano un'origine legata a una concessione feudale del 934 da parte di Ugo di Provenza a favore del milanese Gerardo Castelli, cosicch\u00e9 l'impianto originale del castello risale con alta probabilit\u00e0 al X secolo.\nAd ogni modo, l'esistenza del castello \u00e8 attestata nel XII secolo, quando Menaggio si schier\u00f2 al fianco di Milano nella guerra decennale contro il comune di Como, protagonista di un attacco al castello nel 1124. A partire dallo stesso secolo, il castello sarebbe stato dotato di quattro torri angolari e avrebbe cinto il borgo tramite un sistema di mura che arrivava fino in riva al lago.\nA partire dal 1516 i Grigioni della Repubblica delle Tre Leghe attaccarono pi\u00f9 volte il castello, mettendo a ferro e fuoco il paese anche nel 1518 ma riuscendo nei loro intenti di conquista solo nel 1523, quando la fortezza fu smantellata e distrutta. Alla demolizione segu\u00ec un periodo di decadenza, in particolare durante la dominazione spagnola sul Ducato di Milano.\nEccezion fatta per una parentesi tra l'inizio del XVII secolo e il 1776 in cui il castello appartenne al referendario di Como - un tal Cinzio Calvi, che sulle rovine fece costruire la chiesa di San Carlo - la propriet\u00e0 del complesso fortificato fu sempre della famiglia Castelli.\nDel complesso del castello rimangono oggi i resti dell'ingresso (con buona probabilit\u00e0 situato nell'attuale Largo Fossato) e della cinta muraria.\nSociet\u00e0.\nEtnie e minoranze straniere.\nSecondo le statistiche ISTAT al 1\u00ba gennaio 2016 la popolazione straniera residente nel comune era di 310 persone, pari al 10% della popolazione.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nScuole.\nMenaggio, oltre alle scuole elementare e media, \u00e8 sede dell'Istituto di Istruzione Superiore Statale \"Ezio Vanoni\" che si articola negli indirizzi ragioneria, liceo scientifico, istituto per geometri, istituto tecnico per il turismo e alberghiero.\nInfrastrutture e trasporti.\nMenaggio \u00e8 interessata dal percorso della Strada statale 340 Regina.\nIl tratto della strada statale Regina tra Menaggio e Porlezza fu inaugurato nel 1839.\nDal 1884 al 1939 \u00e8 stata attiva una linea ferroviaria che univa Menaggio al comune di Porlezza posta sul Ceresio; nell'attuale territorio comunale sorgeva la stazione di Menaggio.\nLa citt\u00e0 \u00e8 collegata da battelli e aliscafi con la linea di navigazione del lago Como-Colico e da traghetti con le altre localit\u00e0 del centro lago. L'accordo per la costruzione del primo pontile risale al 1858, anche se i piroscafi \"Plinio\" e \"Lario\" erano gi\u00e0 in servizio dal 1826.\nTelevisione.\nA Menaggio sono state realizzate molte scene della serie televisiva \"Un ciclone in famiglia\"."}
{"id": "29000", "revid": "619238", "url": "https://it.wikipedia.org/wiki?curid=29000", "title": "Merone", "text": "Merone (\"Meron\" in dialetto brianzolo, pronuncia fonetica IPA: ) \u00e8 un comune italiano di abitanti della provincia di Como in Lombardia.\nGeografia fisica.\nTerritorio.\nMerone si sviluppa in una zona collinare che chiude a sud il pian d'Erba.\nZona ricca di acque, il territorio comunale \u00e8 composto dalla collina di Merone (il cui pendio \u00e8 rivolto verso le localit\u00e0 di Baggero e Maglio), dalla collina della Ferrera, della Specola e dell'Alp\u00e8 (al centro) e dalla collina di Moiana (che degrada fino alle rive del lago di Pusiano).\nIdrografia.\nCorsi d'acqua.\n\"Il Lambro\"\nIl corso d'acqua pi\u00f9 rilevante del territorio meronese \u00e8 il Lambro, che nella zona di Pontenuovo riceve le acque degli emissari naturali dei laghi di Pusiano e Alserio, oltre a quelle che le rogge Gallerane raccolgono da tutto il Pian d'Erba.\nLa grande quantit\u00e0 d'acqua complessivamente portata in dote dai suddetti immissari permette al Lambro di passare da un regime torrentizio a quello di un vero e proprio fiume. Per questa ragione, in questa zona il corso d'acqua viene detto Lambrone.\nDopo aver ricevuto anche le aque del cavo Diotti in localit\u00e0 Stallo, il Lambrone viene detto Lambro settentrionale e prosegue il suo corso verso il sud della Brianza.\n\"Altro\"\nNel territorio meronese scorre anche la roggia Cavolto, che a Baggero si attraversava a guado ancora agli inizi del Novecento.\nStoria.\nDa Merone, in epoca romana, passava la \"via Mediolanum-Bellasium\", strada romana che metteva in comunicazione \"Mediolanum\" (Milano) con \"Bellasium\" (Bellagio). Il legame tra Merone e la strada proveniente da Milano perdur\u00f2 anche nel 1346, quando \"\u201cel locho da Merono\u201d\", gi\u00e0 citato da Goffredo da Bussero, \u00e8 attestato tra le localit\u00e0 che, all'interno della pieve d'Incino, hanno il compito della manutenzione della \"\"strata\" \"da Niguarda\"\".\nNel periodo della Signoria di Milano, il territorio fu travolto dalle cruente lotte di potere tra le famiglie dei Visconti di Milano e dei Torriani di Como, con questi ultimi che nel 1285 diedero fuoco a un castello collocato proprio a Merone. Al termine delle guerre, il castello divent\u00f2 la residenza dei Meroni, a lungo signori di Merone.\nInserito sempre nella stessa pieve anche durante il Ducato di Milano fino alla fine del XVIII secolo, il territorio meronese segu\u00ec le sorti della stessa fino al 1647, anno in cui fu acquistato dal conte Carlo Archinto per conto di Paolo Annoni, che un anno pi\u00f9 tardi infeud\u00f2 Merone.\nUn diploma di Carlo VI datato 1711 sanc\u00ec il passaggio del feudo alla famiglia Carena e in seguito, per discendenza, agli Aliprandi (1728), che esercitarono i propri diritti feudali su Merone fino al 1780, anno in cui l'ultimo erede mor\u00ec e il feudo ritorn\u00f2 tra le disponibilit\u00e0 della Regia Camera del Ducato.\nNel 1751 il territorio meronesa si estendeva gi\u00e0 ai cassinaggi di \u201cCassina di Ceppo\u201d, \u201cMolino a Baggero\u201d e \u201cC\u00e0 di Marzo\u201d.\nCon l'attivazione delle province della Lombardia austriaca, Merone segu\u00ec il destino della pieve d'Incino, in un primo momento inserita nella provincia di Como (1786) ma poi spostata in quella di Milano (1791).\nUn decreto di riorganizzazione amministrativa del Regno d'Italia napoleonico datato 1807 sanc\u00ec l'annessione dei territori di Mojana e Monguzzo da parte del comune di Merone, che cinque anni pi\u00f9 tardi fu ufficialmente ridenominato \"Nobile\". Tutte le decisioni del periodo napoleonico furono abrogate dalla Restaurazione, con gli austro-ungarici che tuttavia rispostarono definitivamente Merone sotto le competenze della provincia di Como.\nFino alla fine dell'Ottocento il territorio fu contraddistinto da una spiccata vocazione agricola, in particolare grazie alle coltivazioni di vite e gelso che diedero il nome rispettivamente alle localit\u00e0 \u201cla vigna\u201d di Merone e \"la muran\u00e9ra\u201d di Moiana. Nella seconda met\u00e0 dello stesso secolo, si assist\u00ec a un'intesificazione dello sfruttamento delle acque del Lambro, mediante la costruzione di numerosi mulini utilizzati per movimentare magli e torchi, oltre a macchinari legati a industre tessili come la filanda Isacco, la prima di questo tipo realizzata sul territorio meronese. Le zone pi\u00f9 interessate da questi cambiamenti furono quelle di Stallo, Maglio e Baggero.\nNello stesso periodo avvennero l'allacciamento alla linea ferroviaria Milano-Incino e la sostituzione dei vecchi ponti sul fiume Lambro in strutture pi\u00f9 robuste. In questo contesto, nei primi del Novecento Merone fu dotata del suo primo ponte in muratura.\nNel 1928 il comune di Merone vide un allargamento dei propri confini territoriali, con l'annessione di Mojana e della frazione Pontenovo di Erba (R.D. 1\u00ba novembre 1928, n. 2563).\nLo stesso anno avvenne l\u2019entrata in funzione della \u201cSociet\u00e0-Fabbrica di Cemento Portland Montandon &amp; C.\u201d, dal 1941 conosciuta ufficialmente in tutta la zona come \u201cCementeria di Merone\u201d, attiva nell'attivit\u00e0 estrattiva di marna e di calcare. La costruzione della cementeria comport\u00f2 la realizzazione di una teleferica che metteva in collegamento l'impianto con una cava localizzata a Pusiano. Il percorso della teleferica, lungo 6\u00a0km, fu abbattuto nel 2018.\nDal secondo dopoguerra in poi il territorio di Merone fu caratterizzato da una crescita sia del punto di vista del tessito industriale sia sotto il profilo demografico.\nMonumenti e luoghi d'interesse.\nArchitetture religiose.\nChiesa dei Santi Giacomo e Filippo.\nLa Chiesa dei Santi Giacomo e Filippo, oggetto di importanti interventi architettonici negli anni 1926 e 1960, fu costruita in cima al colle di Ferrera tra il 1880 e il 1888 con funzioni di nuova parrocchiale.\nChiesa della Madonna del Rosario di Pompei.\nLa Chiesa della Madonna del Rosario di Pompei (XVII secolo), anticamente dedicata a San Giacomo, ademp\u00ec fino alla fine del XIX secolo le funzioni di vecchia chiesa parrocchiale.\nLa chiesa \u00e8 attestata nella pieve d'Incino come \"capella\" nel 1398, come \"rettoria\" nel 1564 e come sede di una parrocchia nel resto del corso del XVI secolo.\nAnticamente detta \u201cSan Giacomo della Ferrera\u201d, la chiesa era nota anche con la dicitura \u201cSan Giacomo in isola\u201d, in quanto il territorio circostante all'edificio si trovava spesso in stato di allagamento a causa dello straripamento del Lambro e del lago di Pusiano.\nChiesa di San Francesco d'Assisi.\nCostruita a Moiana su impulso dell'arcivescovo Carlo Borromeo, la Chiesa di San Francesco d'Assisi fu completata nel 1628. La chiesa fu per tempo nota anche come \"Chiesa dell'Annunciazione\".\nChiesa di Santa Caterina da Siena.\nLa residenza costruita sui ruderi del castello di Merone ospita la Chiesa di Santa Caterina da Siena (XVI secolo).\nArchitetture civili.\nCastello di Merone.\nA Merone \u00e8 ancora possibile vedere la torre di quello che era l'antico castello di Merone.\nLa torre si trova nel complesso del palazzo costruito al posto del castello in seguito alle guerre che nel XIII secolo videro contrapposti i Visconti ai Torriani.\nIl palazzo, che nel 1528 ospit\u00f2 Gerolamo Emiliani, fu utilizzato come dimora di numerose famiglie nobiliari: dapprima i Carpani, poi i Carena (o Carenna) e gli Aliprandi, in seguito i Rasini-Anguissola e i Monticelli e, infine, i Miroglio.\nGeografia antropica.\nFrazioni e localit\u00e0.\nDa un punto di vista urbanistico, la conformazione del territorio ha fatto s\u00ec che attorno ai due centri di Merone e Moiana si formassero una serie di frazioni e cascine separate tra loro da ampi spazi: Pontenuovo, Stallo, Ferrera, cascina Specola, villa Savina (Alp\u00e8), cascina Girasole, villa Betlemme, molino Crotta, Maglio, cascina Ceppo, Baggero, cascina Campomarzo e Canova."}
{"id": "29001", "revid": "1888309", "url": "https://it.wikipedia.org/wiki?curid=29001", "title": "Mezzegra", "text": "Mezzegra (IPA: ; \"Mezegra\" in lingua lombarda), \u00e8 una frazione di 1.032 abitanti del comune di Tremezzina della provincia di Como in Lombardia.\nGeografia fisica.\nIl paese sorge sulla riva occidentale del Lago di Como, in Tremezzina, lungo la SS 340, che la collega a Como e Sondrio.\nOrigini del nome.\nSecondo alcune ipotesi, il toponimo sarebbe un derivato dell'unione dei termini latini \"inter\" (\"tra\") e \"agros\" (\"campi\"), a indicare un luogo localizzato nel mezzo di un'area campestre.\nStoria.\nLa pi\u00f9 antica menzione storica di Mezzegra \u00e8 costituita da un documento datato 1049.\nSchierato dalla parte di Milano durante la guerra decennale, il paese di Mezzegra fu successivamente interessato dalle dispute che videro contrapposte le nobili famiglie comasche dei Rusconi (ghibellini) e dei Vittani (guelfi).\nDal 21 gennaio 2014 Mezzegra \u00e8 frazione del comune di Tremezzina, una comunit\u00e0 gi\u00e0 esistita in epoca napoleonica e in epoca fascista.\nCattura di Mussolini.\nNella frazione di Giulino vennero uccisi dai partigiani Benito Mussolini e Claretta Petacci il 28 aprile 1945 dopo sentenza di condanna del CLN (Comitato di Liberazione Nazionale).\nMonumenti e luoghi d'interesse.\nArchitetture religiose.\nParrocchiale di Sant'Abbondio.\nIn localit\u00e0 Bonzanigo si trova la chiesa di Sant'Abbondio, gi\u00e0 attestata nel 1651 come viceparrocchia della pieve di Lenno ed elevata al rango di parrocchiale nel 1692.\nLa chiesa fu realizzata a cavallo dei secoli XVII e XVIII , con un rilevante contributo economico da parte di alcuni emigrati, e fu completata nel 1724. Al suo interno, conserva decorazioni di Giulio Quaglio il Giovane.\nEx-chiesa di Sant'Abbondio.\nAttualmente adibita come canonica al servizio dell'attigua parrocchiale, l'ex-chiesa di Sant'Abbondio fu costruita in stile romanico. L'edificio \u00e8 ancor'oggi caratterizzato da una decorazione ad archetti pensili. Internamente conserva due cappelle separate, le quali ospitano affreschi di Giovanni Mauro della Rovere, decorazioni a stucco di Pietro Silva e un altare ligneo intagliato nel corso del Seicento.\nChiesa dell'Addolorata.\nRegistrata in un documento del 1788 come \"Oratorio dell'Addolorata in Azzano\", la chiesa fu realizzata intorno agli anni 1670-1677.\nAmministrazione.\nCuriosit\u00e0.\nIl paese fa parte dell'associazione degli \"Azzano d'Italia\", undici fra comuni e frazioni che portano nel loro nome il termine Azzano e che hanno i cittadini che si chiamano azzanesi: Azzano d'Asti, Azzano Decimo, Azzano Mella, Azzano San Paolo, Castel d'Azzano e sei frazioni."}
{"id": "29002", "revid": "1888309", "url": "https://it.wikipedia.org/wiki?curid=29002", "title": "Moltrasio", "text": "Moltrasio (\"Multr\u00e0s\" in dialetto comasco, AFI: ) \u00e8 un comune italiano di abitanti della provincia di Como in Lombardia. Il comune \u00e8 posto sulla sponda occidentale del lago di Como.\nOrigini del nome.\nVi sono diverse teorie sull'origine del nome, almeno tre, di cui una a sua volta si diversifica.\nLa prima dice che il nome originale era \"Monte Larice\" o \"Monte dei Larici\", poi, essendo stato raso al suolo, divenne \"Monte Raso\", quindi Moltrasio. Sulla causa c'\u00e8 chi dice sia dovuta ad un incendio, chi invece al seguito di una battaglia coi nemici di Torno.\nUna seconda versione parla di luogo dove si ricavava la malta (nel dialetto locale \"molta\").\nInfine c'\u00e8 chi attribuisce il nome al fatto di trovarsi tra i monti.\nStoria.\nSul territorio di Moltrasio sono stati fatti alcuni ritrovamenti archeologici: un'ascia di rame databile a circa 2000-2500 anni fa, un pavimento romano a mosaico e alcuni oggetti.\nDa Moltrasio, in epoca romana, passava la \"via Regina\", strada romana che collegava il porto fluviale di \"Cremona\" (la moderna Cremona) con \"Clavenna\" (Chiavenna) passando da \"Mediolanum\" (Milano). Il particolare legame con la strada perdur\u00f2 anche nel Medioevo: nel 1335 il comune di Moltrasio risulta incaricato della manutenzione del tratto \"\"a cantono dicte domus de Pizo in sursum usque ad pontem de Moltraxio et medietatis ipsius pontis\u201d\".\nNel 1058 Moltrasio costituiva gi\u00e0 un'entit\u00e0 comunale indipendente.\nNel 1292 il paese acquis\u00ec il titolo di borgo e nel 1405 la cittadinanza comasca che comportava per gli abitanti alcuni privilegi.\nNel 1335 Moltrasio risulta gi\u00e0 facente parte della pieve di Zezio, in cui risult\u00f2 inserito per oltre due secoli.\nNel 1522 sub\u00ec un saccheggio da parte della rivale Torno. Il paese fu duramente colpito dalla peste del 1630.\nNel 1652 Moltrasio non faceva gi\u00e0 pi\u00f9 far parte della pieve di Zezio, bens\u00ec delle cosiddette \"Cinque terre unite alla citt\u00e0 di Como\", entro cui risulta ancora inserito nel 1751, quando il territorio comunale moltrasino si estendeva gi\u00e0 ai cassinaggi di Carisciano, Cravolino, Tosnago, Bardolino, Donegano, Borgo, Viginzano, Casarico, Vigniola e Vergonzano.\nNel 1756 il comune di Moltrasio fu inserito nella nuova pieve di Zezio superiore del Territorio civile della citt\u00e0 di Como.\nUn decreto di riorganizzazione amministrativa del Regno d'Italia napoleonico datato 1807 sanc\u00ec l'annessione di Urio, decisione che fu abrogata dalla Restaurazione.\nNell'ultima guerra Moltrasio \u00e8 stata teatro, soprattutto su i suoi monti, della guerra partigiana con la presenza di alcuni gruppi collegati alla brigata Garibaldi. Al termine sempre le sue valli vicine alla Svizzera sono state percorse da decine e decine di uomini che per arrotondare i magri stipendi e per permettere ai figli un futuro migliore, portavano i sacchi con merce di contrabbando. Il fenomeno \u00e8 terminato quando questa attivit\u00e0 \u00e8 stata dominata da uomini che \"giravano con la pistola\". Si raccontano ancora alcune fughe molto ardite e pittoresche da parte di spalloni braccati dai finanzieri. Nell'era moderna Moltrasio rimane un luogo dove molte persone continuano a svolgere attivit\u00e0 e lavori di cui in altri paesi si \u00e8 persa la presenza.\nMonumenti e luoghi d'interesse.\nArchitetture religiose.\nChiesa di San Martino.\nLa chiesa parrocchiale (XVI secolo), dedicata a San Martino, \u00e8 attestata sin dalla fine del XIII secolo, quando si presentava ancora come un edificio in stile romanico. Elevata al rango di parrocchiale dalla fine del XV secolo, la chiesa fu ricostruita in stile rinascimentale. Nel 1853 si provvedette ad aumentare l'altezza del campanile.\nTra le opere d'arte conservate all'interno della chiesa, un polittico di Luigi Donato, una serie di dipinti di Giovanni Battista Della Rovere e stucchi dell'artista locale Giuseppe Bianchi (XVI secolo). Nella chiesa si conservano inoltre numerose reliquie, tra le quali svetta la presenza di un frammento della Santa Corona, detta la Sacra Spina, donata alla parrocchia nel 1721. Si festeggia la ricorrenza il giorno 12 ottobre.\nChiesa di Sant'Agata.\nSul territorio comunale \u00e8 presente anche la chiesa romanica di sant'Agata, risalente all'XI secolo e decorata con affreschi, alcuni dei quali recentemente riportati alla luce durante un'operazione di restauro che ha rimosso lo strato di intonaco che li copriva.\nLa chiesa si presenta come un edificio a due navate chiuse da absidi semicircolari, delle quali quella di destra aggiunta successivamente rispetto all'impianto originario.\nLa facciata, a capanna, \u00e8 allungata verso destra, dove \u00e8 visibiile un ingresso tamponato. Nella parte sinistra, pi\u00f9 antica, la facciata \u00e8 decorata da archetti ciechi che corrono lungo il sottotetto e aperta da un portale realizzato laddove si trovava una trifora.\nLa parete esterna del lato sinistro ospita una prima coppia di affreschi, raffiguranti rispettivamente un \"San Cristoforo\" (XIII secolo) e \"un Martirio di Sant'Agata\", quest'ultimo incluso in tre archetti ciechi.\nIl lato destro, che ospita due contrafforti, \u00e8 invece aperto da due finestre strombate realizzato al di sopra di due archi.\nInternamente, la chiesa si presenta con tre campate e una copertura a volte a crociera.\nUn secondo ciclo di affreschi, di epoca medievale, \u00e8 conservato all'interno dell'abside maggiore ove sono raffigurate figure di devoti, tra cui \"Santa Lucia\". L'abside minore ospita invece una mandorla contenente un affresco di \"Cristo tra i santi Rocco e Antonio Abate\", opera attribuita a Giovanni Andrea De Magistris. La volta a crociera della navata principale ospita lacerti di affreschi medievali di angeli e decorazioni geometriche.\nSopra l'altare della navata sinistra si trova un Crocifisso ligneo rinascimentale caratterizzato da estremit\u00e0 polilobate.\nLa chiesa \u00e8 dotata, sul lato nord, di un campanile aperto da monofore e bifore e caratterizzato da cinque ordini di specchiature sottolineate da archetti.\nDurante le epidemie di peste del XVII secolo, la chiesa funse da lazzaretto.\nCappella di Villa Lucini Passalacqua.\nNon lontano dalla chiesa di Sant\u2019Agata si trova la cappella di Villa Lucini Passalacqua, nota anche come \"Palazzo di Moltrasio\" e inserita in un giardino formale. Realizzata su un progetto di Carlo Felice Soave, la dimora fu frequentata come residenza di villeggiatura da Carlo Porta e, qualche volta, da Vincenzo Bellini.\nLa cappella della villa ospita una serie di rilievi altomedioevali, un tempo conservati presso la Basilica di Sant'Abbondio a Como.\nOratorio di San Rocco.\nIn riva al lago c'\u00e8 l'oratorio dedicato a San Rocco, nella sua parte pi\u00f9 antica risalente al XVI secolo. Per la festivit\u00e0 del santo si benedicono le barche.\nArchitetture religiose a Tosnacco.\nLa frazione di Tosnacco ospita la chiesa della Regina Pacis.\nNel piazzale davanti alla chiesa di Tosnacco \u00e8 posto un crocefisso in bronzo, che venne fuso dal pittore e scultore locale Franco Pizzotti, che originariamente lo pose sulla tomba dei genitori, negli anni '60. Quando il crocefisso venne rimosso dal cimitero di Moltrasio, il figlio del pittore, Marino Pizzotti, lo don\u00f2 alla chiesa di Moltrasio che lo pose ove si trova, a perenne ricordo del padre.\nSociet\u00e0.\nIstituzioni, enti e associazioni.\nNel borgo vi sono associazioni molto attive: Arci, Cooperativa di Consumo, Bocciofila, Lido, Hotel, Ristoranti, Negozi, Sartoria, Sci Club, Cai.\nCultura.\nLa biblioteca comunale di Moltrasio fu fondata nel 1975.\nLa biblioteca ha pubblicato sin qui tre numeri dell'annuario \"Studi della biblioteca comunale di Moltrasio\", che contiene articoli in particolare di storia locale.\nLeggende.\nUna leggenda ben nota nella zona ha per protagonista una ragazza di Moltrasio, la bella Ghita. Si narra che Ghita era andata a trovare dei parenti nel vicino paese di Cernobbio. Quando aveva preso la via del ritorno era ormai tardi e per sua sfortuna incontr\u00f2 un losco personaggio che aveva mire malvagie nei suoi confronti. La ragazza, pregando la Madonna, si gett\u00f2 dal dirupo che scendeva verso il lago, nel quale cadde anche il malintenzionato. A differenza di quest'ultimo, che vi precipit\u00f2, Ghita si salv\u00f2 perch\u00e9 le sue vesti s'impigliarono in una pianta.\nAmministrazione.\nDalle ultime elezioni (giugno 2009) in comune \u00e8 insediata una lista civica di centrodestra, Il Montivo - L'aria del cambiamento."}
{"id": "29003", "revid": "1702319", "url": "https://it.wikipedia.org/wiki?curid=29003", "title": "Monguzzo", "text": "Monguzzo (\"Monguzz\" in dialetto brianzolo, pronuncia fonetica IPA: ) \u00e8 un comune italiano di abitanti della provincia di Como in Lombardia. Nel comune, situato a circa 18\u00a0km da Como, 45\u00a0km da Milano e 20\u00a0km da Lecco, sorge un antico castello che risale alla prima et\u00e0 medievale, oggi propriet\u00e0 dell'Ordine dei Fatebenefratelli. Sul territorio comunale \u00e8 inoltre presente un Santuario recentemente restaurato dedicato alla Madonna di Lourdes.\nIl paese \u00e8 immerso nel suggestivo verde dell'Alta Brianza ed offre numerose possibilit\u00e0 di escursione nei boschi del Parco regionale della Valle del Lambro.\nGeografia fisica.\nTerritorio.\nMonguzzo si trova nell'Alta Brianza, in una zona prettamente collinare caratterizzata da numerose balze; l'altitudine varia da un minimo di 247 metri (al confine con la localit\u00e0 Baggero del Comune di Merone) ad un massimo di 366 metri, corrispondente alla vetta del colle su cui sorge il castello.\nIl confine settentrionale del territorio comunale \u00e8 costituito dal lago di Alserio, su cui tuttavia non si affaccia direttamente il paese; tra la zona abitata ed il lago vi \u00e8 infatti una larga fascia boschiva (cosiddetto \"Bosco della Buerga\").&lt;br&gt;\nDue sono i corsi d'acqua pi\u00f9 rilevanti: \nClima.\nCome tutta la parte collinare briantea, il clima di Monguzzo pu\u00f2 essere classificato continentale. Pertanto, gli inverni sono abbastanza piovosi e rigidi, le mezze stagioni brevi e miti e le estati torride e molto umide. Tuttavia il clima risulta mitigato dalla vicinanza dei laghi di Alserio e Pusiano.\nIl Comune di Monguzzo \u00e8 stato classificato come zona climatica E dal DPR 26 agosto 1993, n. 412, per via dei suoi 2524 gradi giorno; pertanto, l'esercizio degli impianti termici \u00e8 consentito dal 15 ottobre al 15 aprile di ogni anno per 14 ore al giorno al massimo.\nOrigini del nome.\nCome molte localit\u00e0 italiane che hanno la stessa conformazione morfologica, il toponimo \"Monguzzo\" deriva dal latino \"mons acutus\", cio\u00e8 \"monte acuto\": chiaro il riferimento alla collina su cui \u00e8 situato il paese e sulla cui cima si erge il castello.\nStoria.\nDa Monguzzo, in epoca romana, passava la \"via Mediolanum-Bellasium\", strada romana che metteva in comunicazione \"Mediolanum\" (Milano) con \"Bellasium\" (Bellagio). Nel XIV secolo la strada di collegamento con il capoluogo lombardo aveva invece il nome di \"strata da Niguarda\", la cui manutenzione spettava anche a quello che in quel tempo era noto come \"\"locho da Maguzio\".\"\nLe vicende storiche di Monguzzo sono strettamente legate a quelle del castello, il suo monumento pi\u00f9 importante. Le prime notizie risalgono al 920: in questa data il re d'Italia Berengario, che aveva fatto costruire diverse fortezze sulle sommit\u00e0 dei colli brianzoli per contrastare l'avanzata degli Ungari, aveva assegnato alla Basilica di San Giovanni di Monza la corte di Calpuno, che comprendeva la collina monguzzese (la quale, probabilmente, gi\u00e0 ospitava una rocca).\nPassato prima ad Ottone III (1000) e poi nuovamente ai canonici monzesi (1196), il territorio di Monguzzo fu al centro di una disputa riguardo al suo possesso, che si concluse nel 1209 a favore di questi ultimi. Nello stesso anno si hanno notizie di un'insurrezione dei Monguzzesi contro la Basilica di Monza a causa delle tasse e delle gabelle a cui erano assoggettati.&lt;br&gt;\nIntorno al 1250 Monguzzo pass\u00f2 sotto il diretto controllo della Camera Ducale fino al 2 agosto 1380, quando il duca Gian Galeazzo Visconti don\u00f2 il castello al condottiero Jacopo Dal Verme. La zona rimase feudo dei Dal Verme fino all'espropriazione di tutti i beni di questa famiglia da parte di Ludovico il Moro; in seguito, nel 1486, il feudo di Monguzzo fu donato da Gian Galeazzo Sforza a Giovanni II Bentivoglio, signore di Bologna.\nNel 1527 il condottiero Gian Giacomo Medici, detto \"il Medeghino\", si impadron\u00ec del castello a spese di Alessandro Bentivoglio e vi si insedi\u00f2 fino al 1531 (1529 ), quando le truppe spagnole e sforzesche lo riconquistarono e lo riaffidarono al Bentivoglio.\nNel 1562 i Bentivoglio lasciarono il feudo: da quel momento il territorio di Monguzzo diminuisce sempre di pi\u00f9 per le continue cessioni ed i piccoli infeudamenti. Nel 1567 i principali feudatari di Monguzzo divenne la famiglia di Gabriele Ferrante Medici di Novate, meglio noti come i Novati, che poi nel 1684 cedettero parzialmente ai Rosales . Questi ultimi nel 1739 riuscirono a dimostrare il possesso del castello.\nNel 1751 la competenza amministrativa del comune di Monguzzo si estendeva anche alla cassina di Cavogno e alle localit\u00e0 di Careggia, Colciago, Galbusate, Fornasetta, Ponte Nuovo, Fornace, oltre che a porzioni di Lurago e di Lambrugo. Due anni pi\u00f9 tardi il comune figura con la denominazione \"Monguzzo con Monticello\", mentre nel 1757 come \"Monguzzo con Nobile\".\nUn decreto di riorganizzazione amministrativa del Regno d'Italia napoleonico datato 1807 sanc\u00ec l'accorpamento delle comunit\u00e0 di Monguzzo e uniti, Mojana e Merone in un unico comune, che un altro decreto datato 1812 ribattezz\u00f2 in \"Nobile\". Tutte le decisioni del periodo napoleonico furono tuttavia abrogate con la Restaurazione, che comport\u00f2 la ricostituzione del comune di Monguzzo con Nobile.\nNella prima met\u00e0 del XIX secolo il castello di Monguzzo fu base strategica della Carboneria, tanto che i Rosales, per sfuggire ai governativi, dovettero lasciare il paese.\nNella compartimentazione delle province del Regno Lombardo-Veneto del 1853 il comune di \"Monguzzo\" risulta comprendere la frazione di Nobero.\nCome tutta la Lombardia - ad eccezione della Provincia di Mantova -, Monguzzo fu annesso al Regno di Sardegna nel 1859 a seguito della seconda guerra d'indipendenza ed entr\u00f2 a far parte del Regno d'Italia nel 1861.\nDurante la seconda guerra mondiale Monguzzo fu attivo centro della Resistenza italiana: nell'ottobre 1943 fu costituita una formazione partigiana con il compito di recuperare armi, divulgare la stampa clandestina, aiutare i partigiani sulle montagne, assistere le famiglie degli sbandati ed effettuare staffette. La liberazione del paese dai Nazifascisti avvenne il 25 aprile 1945, giorno in cui la formazione partigiana di Monguzzo prese possesso del Municipio.\nSimboli.\nStemma.\nConcesso con decreto del Presidente della Repubblica del 1\u00ba ottobre 1974, lo stemma di Monguzzo raffigura un castello rosso su fondo oro, con due torri ai lati, due finestre ed un portone aperti; ciascuna torre ha tre merli alla guelfa ed una fiamma rossa in cima; in punta e nei cantoni destro e sinistro ci sono tre vette di una montagna di colore verde.\nGonfalone.\nIl gonfalone di Monguzzo, concesso con lo stesso decreto dello stemma, \u00e8 costituito da un drappo diviso in due bande orizzontali di uguali dimensioni: la parte superiore \u00e8 di colore verde, quella inferiore di colore giallo; al centro vi \u00e8 lo stemma comunale sormontato dalla scritta argentea \"Comune di Monguzzo\".\nMonumenti e luoghi d'interesse.\nArchitetture religiose.\nChiesa dei Santi Biagio e Sebastiano.\nSi tratta della parrocchiale del paese, situata all'angolo tra le vie A. Manzoni e Chiesa, poco distante dal castello feudale ed edificata in sostituzione di una precedente chiesa del XIII secolo. La costruzione dell'attuale edificio \u00e8 iniziata alla fine del XIX secolo come nuova parrocchia dedicata a San Biagio, in un luogo facilmente raggiungibile sia dagli abitanti di Monguzzo che da quelli di Nobile. Nel 1890 viene aggiunta la dedicazione a San Sebastiano; la sua consacrazione \u00e8 avvenuta il 15 ottobre 1898 ad opera del cardinale Andrea Ferrari, al termine di vent'anni di lavori. All'interno della chiesa, rimaneggiata alla fine del XX secolo, c'\u00e8 una statua raffigurante \"San Biagio\".\nSantuario della Madonna di Lourdes.\nSituata nel rione San Biagio, in via Santuario, la chiesa si trova sulla sommit\u00e0 di una collina a nord-est dell'abitato. Le sue prime notizie risalgono al X secolo; \u00e8 stata chiesa parrocchiale dedicata a San Biagio fino alla costruzione della nuova chiesa e, successivamente, \u00e8 stata trasformata nell'attuale santuario dedicato alla Madonna di Lourdes. Il nuovo edificio \u00e8 stato inaugurato dal cardinale Andrea Ferrari il 12 settembre 1902 ed \u00e8 stato ristrutturato da ultimo a cavallo tra i secoli XX e XXI.\nL'interno, a navata unica, presenta due cappelle laterali dedicate rispettivamente alla Vergine Immacolata e alla Vergine del Carmelo, una statua della \"Madonna della Divina Grazia\" (1746), ex voto dei monguzzesi scampati alla peste, ed un affresco del XVI secolo raffigurante \"San Giuseppe e il Bambin Ges\u00f9\", opera di ignoti. La parte absidale racchiude una ricostruzione della grotta di Lourdes, con all'interno le statue della \"Vergine di Lourdes\" e di \"Bernadette\".\nAll'esterno ci sono una statua della \"Piet\u00e0\" ed una lanterna votiva a ricordo dei caduti in guerra. Il parroco attuale \u00e8 don Alfonso Valsecchi.\nArchitetture militari e civili.\nCastello di Monguzzo.\nUna collina dal nome di Mons Acutus ospita il Castello di Monguzzo, gi\u00e0 attestato nel 920 come dono di Berengario del Friuli ai canonici della Basilica monzese di San Giovanni Battista.\nDivenuto nel tempo propriet\u00e0 dei Visconti, nel XIV secolo il castello consisteva in una fortificazione provvista di mura, tetto in tegole, quattro locali interni e alcuni spazi sotterranei ospitanti prigioni e sala delle torture. La parte pi\u00f9 antica del castello \u00e8 la parte settentrionale, affacciata su una corte .\nDai Visconti, il complesso fortificato fu donato dapprima a Jacopo Dal Verme (nel 1383 (o 1380 )) e, in seguito, alla famiglia nobiliare dei Bentivoglio (nel 1486).Nel XVI secolo il castello fu oggetto di alcune modifiche architettoniche, consistenti in un ampliamento degli spazi sotterranei e nella realizzazione di una serie di passaggi segreti e botole. Fautore degli interventi fu Gian Giacomo Medici, condottiero che aveva ingegnosamente espugnato la fortezza tra il 1527 e il 1531. Le modifiche non sopravvissero tuttavia alla morte del loro ideatore, in quanto vennero demolite dai Bentivoglio una volta tornati in possesso del complesso fortificato.\nDai Bentivoglio, il castello pass\u00f2 passando dapprima nelle mani dei Novati (1564 ) e poi in quelle dei Rosales (1684), che riadattarono il castello a residenza di villeggiatura con importanti interventi di ristrutturazione (met\u00e0 del XVIII secolo). Sempre nelle mani dei Rosales, durante il Risorgimento il castello divenne un covo di carbonai. \nDivenuto propriet\u00e0 di Sebastiano Mondolfo, il castello fu dapprima adibito a scuola e poi venduto a Ferruccio Benocci, a cui si deve un importante restauro di tutto il complesso e il successivo lascito testamentario all'Ordine Ospedaliero \"Fatebenefratelli \" di San Giovanni di Dio, che ne fece un centro per studi ospedalieri.\nAree naturali.\nGran parte del territorio di Monguzzo, in particolare le ampie zone boschive del paese, \u00e8 compresa nel Parco regionale della Valle del Lambro.\nTra i boschi di Monguzzo, il pi\u00f9 rilevante \u00e8 il Bosco della Buerga, che si trova sul pendio collinare lungo la riva meridionale del lago di Alserio; qui sono presenti specie arboree come l'ontano nero, il frassino maggiore, il castagno, l'olmo campestre, la farnia, il carpino bianco e l'acero.\nProprio sulle rive del lago di Alserio il 3 ottobre 2004 \u00e8 stato inaugurato il Centro di Educazione Ambientale \"Bambini di Beslan\", comprendente un laboratorio didattico ospitato nei locali dell'edificio denominato \"Casino del Lago\", un percorso botanico-naturalistico all'interno del Bosco della Buerga ed una lucia elettrica da 28 posti denominata \"Amicizia\", attraccata al Castel del Lago.\nSociet\u00e0.\nEvoluzione demografica.\nDemografia post-unitaria.\nDal grafico sopra riportato si pu\u00f2 vedere come la popolazione di Monguzzo sia stata pressoch\u00e9 costante per circa un secolo, sempre comunque attorno ai mille abitanti. Dopo una lenta e costante crescita, iniziata soprattutto negli anni cinquanta, vi \u00e8 stata un'esplosione demografica dopo il censimento del 1981: gli abitanti sono aumentati di oltre un terzo nel giro di dieci anni, passando da a (+ 36,09%), mentre tra il 1991 ed il 2001 ( abitanti) l'incremento \u00e8 stato del 13,53%. Questa tendenza \u00e8 confermata tuttora, visto che rispetto al censimento del 2001 la popolazione monguzzese - oggi attestata sui abitanti - \u00e8 cresciuta del 14,83%.\nIl fatto che il territorio di Monguzzo sia ancora provvisto di vaste aree verdi ha sicuramente favorito il fattore migratorio da parte di persone che prestano la propria attivit\u00e0 nei grandi centri urbani vicini come Erba e Cant\u00f9, alla ricerca di un luogo tranquillo dopo una giornata di lavoro in citt\u00e0. \u00c8 anche da tener presente che Monguzzo si trova quasi a met\u00e0 strada tra Como e Lecco, mentre Milano \u00e8 facilmente raggiungibile sia in auto tramite la strada \"Nuova Valassina\", sia in treno dalla vicina stazione di Merone della linea Milano-Asso gestita dalle Ferrovie Nord Milano.\nEtnie e minoranze straniere.\nL'ondata migratoria degli ultimi anni ha interessato anche chi proviene dall'estero: alla data del 31 dicembre 2010, a Monguzzo risiedono 156 stranieri, pari al 7,07% della popolazione, con un incremento di 17 unit\u00e0 rispetto all'anno precedente. Di questi, 100 provengono da Paesi che non fanno parte dell'Unione europea. Le comunit\u00e0 nazionali pi\u00f9 numerose sono le seguenti:\nCultura.\nAmbiente.\nSul territorio \u00e8 attiva l'associazione ambientalista Legambiente Erbese che propone svariate iniziative per gli individui e ha particolare attenzione alle scuole primarie.\nIstruzione.\nA Monguzzo sono presenti la scuola dell'infanzia, intitolata ad Enrichetta e Giannino Luppis de Rammer, e la scuola primaria, dedicata a Sandro Pertini. In mancanza della scuola secondaria di primo grado, in virt\u00f9 di una convenzione \u00e8 data la possibilit\u00e0 agli studenti monguzzesi di frequentare la scuola \"Aldo Moro\" di Merone.\nGeografia antropica.\nL'art. 2, comma 2 del vigente Statuto comunale stabilisce che la circoscrizione del Comune \u00e8 costituita dal capoluogo Monguzzo e dalle seguenti frazioni, nuclei ed agglomerati principali: Nobile, Bassetto e Fornace, Cascina Bindella, Cascina Enrichetta, Cascina Nuova, Cascina S. Biagio, Cascina Solferino, Poggio Castello, Poggio Cavolto e Sceria.&lt;br&gt;\nIn particolare, i nuclei maggiori sono:\nEconomia.\nAgricoltura.\nFino al XIX secolo Monguzzo era un paese prevalentemente agricolo; i vasti appezzamenti erano suddivisi tra pochi proprietari terrieri, che distribuivano la terra ai contadini in cambio di parte del raccolto; a questi ultimi competevano le spese di coltivazione. Solo alla fine dell'Ottocento le condizioni economiche dei contadini migliorarono, grazie all'introduzione del contratto di affitto a denaro; tuttavia gi\u00e0 nei primi anni del XX secolo inizi\u00f2 lo spopolamento delle campagne a fronte di un aumento di lavoratori nelle fabbriche. Inoltre, nel primo dopoguerra ci fu un frazionamento della grande propriet\u00e0 terriera e l'affermazione di piccole realt\u00e0 di coltivatori diretti.\nMonguzzo era un tempo rinomata soprattutto per la coltivazione delle pesche, tanto che i suoi abitanti erano chiamati \"perzegatt\".\nAnche se oggi l'economia di Monguzzo si basa solo in minima parte sull'agricoltura, il paese viene ancora spesso definito \"centro agricolo\", grazie alla presenza delle vaste aree prative tuttora presenti.\nIndustria.\nLe industrie a Monguzzo cominciarono a svilupparsi alla fine dell'Ottocento, in concomitanza con lo spopolamento delle campagne; il maggiore incremento si ebbe nell'immediato primo dopoguerra, mentre nel secondo la realt\u00e0 industriale di Monguzzo era da considerarsi ormai consolidata. In particolare, a Monguzzo hanno sede industrie meccaniche, tessili e d'arredamento, soprattutto di piccole dimensioni.\nLa pi\u00f9 grande realt\u00e0 industriale del paese \u00e8 tuttavia la Cementeria di Merone; fondata nel 1928, \u00e8 oggi gestita dalla Holcim Italia S.p.A. e, pur avendo la sede nella vicina Merone, si trova in parte sul territorio comunale di Monguzzo.\nUn'altra impresa di rilevanza nazionale presente a Monguzzo \u00e8 la Fattoria Scaldasole S.r.l., fondata nel 1986, che produce latte e derivati provenienti da agricoltura biologica.\nInfrastrutture e trasporti.\nStrade.\nLa principale strada che attraversa il territorio di Monguzzo \u00e8 la Strada provinciale 41, detta anche \"Nuova Valassina\", che collega Erba alla Strada statale 36 all'altezza di Giussano; in particolare unisce il paese con i Comuni di Merone a nord-est e Lurago d'Erba a sud. La Nuova Valassina \u00e8 costituita da una strada a doppia carreggiata e due corsie per senso di marcia tra Merone e la frazione di Nobile, mentre \u00e8 a carreggiata unica con una corsia per senso di marcia nella parte restante.&lt;br&gt;\nAltre strade di rilevanza comunale che uniscono Monguzzo ai centri vicini sono:\nFerrovie.\nIl Comune di Monguzzo \u00e8 attraversato da due linee ferroviarie:\nPur essendo presenti queste due linee, Monguzzo non ha una stazione ferroviaria: le pi\u00f9 vicine si trovano a Merone (che serve sia la Como-Lecco che la Milano-Asso) e ad Anzano del Parco (Como-Lecco).\nMobilit\u00e0 urbana.\nMonguzzo \u00e8 punto di passaggio di due linee automobilistiche extraurbane, entrambe gestite dalla ASF Autolinee S.r.l.:\nAmministrazione.\nSegue un elenco delle amministrazioni locali.\nSport.\nCalcio.\nLa squadra di calcio del paese \u00e8 il F.C. Monguzzo Calcio 1997, che milita nei campionati organizzati dal CSI; le categorie Allievi e Giovanissimi sono invece affiliate alla FIGC e disputano i campionati provinciali.\nCiclismo.\nA Monguzzo hanno sede due societ\u00e0 ciclistiche, entrambe attive nel settore della mountain bike: il Team CBE Merida ed il Rampi Club Brianza.\nAltri sport.\nL'A.P.D. SiDe Sport 2006 \u00e8 un'associazione polisportiva attiva nella pallavolo, dove partecipa ai campionati provinciali della FIPAV, e nella ginnastica artistica, sia a livello individuale che a squadre.\nL'A.D.S.D. Piccola Broadway \u00e8 un'associazione di danza sportiva fondata nel 2003 affiliata alla FIDS.\nImpianti sportivi.\nIl centro sportivo di Monguzzo, intitolato all'ex Sindaco Luciano Molteni, comprende un campo da calcio a 11 giocatori ed un palazzetto polifunzionale (denominato \"Palazucca\"); i campi da squash coperti sono tuttora in disuso."}
{"id": "29005", "revid": "125729953", "url": "https://it.wikipedia.org/wiki?curid=29005", "title": "Montemezzo", "text": "Montemezzo (\"Montemezz\" in dialetto comasco, pronuncia fonetica IPA: ) \u00e8 un comune italiano di 219 abitanti della provincia di Como in Lombardia; fa parte della Comunit\u00e0 montana dell'Alto Lario Occidentale.\nStoria.\nIl ritrovamento, all'inizio del XX secolo, di alcuni massi scavati da coppelle lasciano supporre una presenza umana sul territorio gi\u00e0 in epoca preistorica.\nNegli annessi agli Statuti di Como del 1335 Montemezzo viene citato con la dicitura \"\u201ccomune de Medio montis Surici\u201d\", localit\u00e0 appartenente alla Pieve di Olonio e incaricata della manutenzione del tratto di \"via Regina\" compreso tra un \"predicto tramitte\" e un certo \"puteum de Mirigio\".\nIn seguito allo spostamento della sede plebana da Olonio a Sorico del 1456, Montemezzo segu\u00ec in un primo momento le sole sorti della pieve suricense. Quando poi questa fu unita a quelle di Gravedona e di Dongo per formare le Tre Pievi superiori del lago, la storia di Montemezzo segu\u00ec di pari passo quella della nuova unione, dapprima concessa in feudo a Lucrezia Crivelli (1497), poi al Medeghino (1545) e infine alla famiglia Gallio (dal 1580 fin'oltre la met\u00e0 del XVIII secolo).\nUn decreto di riorganizzazione amministrativa del Regno d'Italia napoleonico datato 1807 sanc\u00ec lo spostamento di Montemezzo all'interno del comune di Gera, decisione revocata poi con la Restaurazione.\nMonumenti e luoghi d'interesse.\nArchitetture religiose.\nChiesa di San Martino.\nEretta nella prima met\u00e0 del Quattrocento, la chiesa di San Martino di Tours \u00e8 attestata come sede di una parrocchia a partire dal 1480. La separazione dalla plebana di Sorico fu confermata attorno alla met\u00e0 del XVI secolo. La chiesa fu oggetto di interventi nel 1595, anno di erezione del campanile. \nMolti degli elementi della chiesa o in essi conservati - tra cui le due cappelle affacciate sulla singola navata, l\u2019altare di sinistra e molti paramenti - furono donati dagli emigrati che dal XV al XIX secolo si trasferirono ad Ancona e in Sicilia. La costruzione delle due cappelle, realizzate nel 1611 e del 1628, richiesero la demolizione dei muri laterali della struttura originaria e il sezionamento di un affresco esterno, raffigurante San Cristoforo.\nEsternamente la chiesa si presenta con una facciata a capanna in arenaria, introdotta da un protiro e nella quale si apre un portale rinascimentale.\nAll\u2019interno, un arco a tutto sesto sovrasta il presbiterio. L'area dell'abside ospita una \"Crocifissione un \"Giudizio universale\" gli \"Evangelisti\" e i quattro principali \"Dottori della Chiesa\". A lungo attribuiti ad Aurelio Luini\"\" per errore, gli affreschi risalgono invece al primo Cinquecento. Del Fiammenghino sono invece gli affreschi didattici \"Lotta della Fede contro l\u2019eresia e \"Festa del Rosario con la Madonna, il Bambino e San Domenico\", realizzati in periodo di Controriforma. Gli affreschi del presbiterio furono oggetto di un restauro piuttosto invasivo, operato nel 1872 da Luigi Tagliaferri.\nChiesa di San Lorenzo.\nLa localit\u00e0 di Montalto ospita 'oratorio di San Lorenzo (1900-1901), collocato in posizione panoramica sull'alto Lario. L'edificio nacque probabilmente come ex voto."}
{"id": "29006", "revid": "57872", "url": "https://it.wikipedia.org/wiki?curid=29006", "title": "Montorfano", "text": "Montorfano (\"Muntorfan\" in dialetto brianzolo, pronuncia fonetica IPA: ) \u00e8 un comune italiano di abitanti della provincia di Como in Lombardia.\nTrae il suo nome dal monte di origine morenica che lo sovrasta (Monte Orfano), ed anche il lago situato nelle immediate vicinanze prende lo stesso nome. Il territorio che circonda il lago, comprendente anche parte del comune di Capiago-Intimiano, \u00e8 tutelato dal Consorzio della \"Riserva naturale Lago di Montorfano\" con il fine di salvaguardare la natura e il paesaggio della zona.\nStoria.\nResti di palafitte fanno pensare che la zona del lago di Montorfano fosse abitato sin dalla preistoria.\nI Golasecchiani dell'Et\u00e0 del Ferro si erano stanziati nella zona e costruirono sul Monte Orfano un castrum, in seguito furono assoggettati dagli Insubri, popolazione di origine gallica.\nNel 196 a.C. gli Insubri del Monte Orfano furono sconfitti dal generale romano Marco Claudio Marcello. Con la caduta dell'Impero romano questa zona viene abbandonata per un lungo periodo fino al Medioevo.\nIl Castrum sul Monte Orfano venne ripristinato per esigenze strategiche e di segnalazione e venne incluso in una serie di fortificazioni usate per la trasmissione di messaggi che dall'alta Valtellina facevano capo al Castello Baradello di Como. Il castello fu scelto come rifugio dai soldati di Federico Barbarossa e forse dell'imperatore stesso dopo la sconfitta di Tessera nel 1160 presso Carcano.\nDurante le lotte per la supremazia tra Como e Milano, il borgo formatosi all'ombra del castello si trov\u00f2 spesso al centro delle dispute. Si trattava infatti un importante punto di riferimento, poich\u00e9 dalla Rocca del monte si riusciva a controllare la pianura milanese.\nNel XIII secolo il Duca di Milano Matteo Visconti, diede sua figlia Floramunda in moglie al Conte Guido Mandelli III, infeudando cos\u00ec Montorfano alla famiglia dei Mandelli.\nNel 1346 \"\u201cel locho o borgho da Montorfano\u201d\" \u00e8 attestato tra le localit\u00e0 che, all'interno della pieve di Galliano, hanno in carico la manutenzione della cosiddetta \"strata da Niguarda\".\nNel contesto di successive dispute tra famiglie nobiliari comaschi e milanesi, nel 1413 Giacomo Mandelli dei conti di Montorfano vinse in un torneo la mano di Elisabetta Rusca, figlia del Signore di Como Franchino Rusca. Il torneo, svoltosi di fronte a principi italiani e tedeschi, vide la presenza anche del Re di Ungheria e Boemia Sigismondo II. Il matrimonio di Giacomo con Elisabetta Rusca comport\u00f2 un periodo di pace tra Milano e Como. Pi\u00f9 volte abbattuta e ricostruita, la fortezza di Montorfano fu definitivamente abbattuta da Carlo V nel XVI secolo.\nDa Montorfano proveniva la famiglia di Giovanni Donato da Montorfano, autore del grande affresco della Crocifissione che, nel refettorio della chiesa di Santa Maria delle Grazie a Milano, si trova sulla parete opposta all\u2019Ultima Cena.\nDal 1475 alla fine del XVIII secolo Montorfano segu\u00ec le sorti della pieve di Galliano, infeudata alla famiglia dei Pietrasanta dopo esser stata precedentemente concessa in feudo a Polidoro Sforza Visconti (fratello di Galeazzo Maria).\nNel 1751 il comune di Montorfano \u00e8 attestato come avente giurisdizione anche sui cassinaggi di Incastro, Paravicino e Moline.\nUn decreto di riorganizzazione amministrativa del Regno d'Italia napoleonico datato 1807 sanc\u00ec l'annessione dei comuni di Capiago ed uniti e Intimiano. L'unione fu tuttavia abrogata con la Restaurazione e la costituzione del Regno Lombardo-Veneto, quando il comune di Montorfano fu tuttavia inserito nella provincia di Como mentre il resto della pieve di Galliano rimase in quella di Milano.\nDa un punto di vista ecclesiastico, la \"capella\" di Montorfano era citata nel 1398 tra quelle della pieve di Galliano. La parrocchia di Montorfano era dunque in origine ambrosiana, sia dal punto di vista del rito sia di quello della diocesi. Gli atti della visita dell'arcivescovo Giuseppe Pozzobonelli nella pieve di Cant\u00f9 del 1764 attestano che, entro i confini della parrocchia di Montorfano, erano pure compresi un oratorio dedicato alla Vergine Addolorata e uno intitolato a Sant'Antonio di Padova, situato alla C\u00e0 Franca. Nel 1781, secondo la nota specifica delle esenzioni prediali a favore delle parrocchie dello stato di Milano, la parrocchia di Montorfano contava 449 abitanti. Con rescritto della Sacra Congregazione per i vescovi 15 settembre 1982, reso esecutivo con decreto 15 ottobre 1982 del vescovo Teresio Ferraroni, la parrocchia di Montorfano fu staccata dalla diocesi di Milano e assegnata alla diocesi di Como.\nSimboli.\nLo stemma civico di Montorfano si presenta inquartato: il primo, d'oro alla sbarra di rosso, caricata della scritta di nero, MONS ORPHANUS; il secondo, d'azzurro alla vetta della montagna di verde, cimata da un castello al naturale; il terzo, di verde al lago stilizzato d'azzurro; il quarto, d'oro alla fascia di rosso caricata d'oro di tre stelle, poste in fascia.\nMonumenti e luoghi d'interesse.\nArchitetture.\nLa piazza del piccolo paese offre uno scorcio particolarmente suggestivo, rettangolare, di sapore cinquecentesco, in fondo alla quale sorge l'antichissima piccola Parrocchiale dedicata a San Giovanni Evangelista, del XVI secolo ma pi\u00f9 volte adattata ed ampliata, completamente ristrutturata all'interno nel 2012; le prime notizie della chiesa risalgono al 1044. Nella piazza sono anche il Monumento ai Caduti e l'ingresso di Villa Manusardi, sede del Municipio.\nAlle spalle del paese, a poche centinaia di metri dal lago, si trova il Monte Orfano (554 metri), sulla cui cima sono ancora visibili i resti di un complesso fortificato di origini che datano al II e III secolo a.C. pi\u00f9 volte distrutte e ricostruite; nel 1600, vennero fatte completamente abbattere da Carlo V; ora non ne rimangono che pochi ruderi in cattivo stato di conservazione.\nDopo le campagne di scavi del 1973 e del 1979 i resti sono stati completamente abbandonati.\nIn riva al lago si trova Villa Barbavara, propriet\u00e0 di una degli ultimi discendenti della nobile famiglia dei Mandelli, che gi\u00e0 dal tempo di Ottone I di Sassonia (962) erano feudatari di Maccagno. Anche il lago era di propriet\u00e0 dei Mandelli. La villa include una Sala d'Armi che conserva le antiche armi e un grande quadro raffigurante l'albero genealogico della casata. La villa, risalente al XVI secolo, fu iniziata dal conte Nicol\u00f2 II e completata da suo figlio Franco, marito di Lucia Serbelloni, zia del futuro papa Pio IV. Durante la Seconda guerra mondiale, la villa fu requisita da Valerio Borghese come roccaforte della X MAS. Legato al nome dei Barbavara \u00e8 l'antica cappella di famiglia, situata in mezzo al bosco nei pressi del lido di Montorfano.\nDegna di nota \u00e8 anche Villa Mandelli, arroccata sulle pendici del Monte Orfano poco sopra alla chiesa di San Giovanni.\nInfine, nei pressi della localit\u00e0 Parravicina, si trova la cappella di San Bartolomeo, gi\u00e0 attestata nel 1558, presso la quale si trovava probabilmente un antico monastero. \nLa Riserva Regionale del lago di Montorfano.\nIl lago di Montorfano \u00e8 originato da uno sbarramento morenico \u00e8 il pi\u00f9 piccolo della serie brianzola.\nHa una forma tondeggiante, una superficie di 0,46\u00a0km\u00b2, un perimetro di 2,6\u00a0km, una profondit\u00e0 massima di 6,75 metri.\n\u00c8 alimentato da sorgenti sotterranee e l'unico emissario \u00e8 la Roggia Molinara che defluisce nel Torrente Terr\u00f2.\nIl suo patrimonio ittico \u00e8 notevole.\nQuando l'inverno era pi\u00f9 freddo lo spessore del ghiaccio poteva raggiungere anche i 50\u00a0cm e tagliato e frantumato in pezzi veniva conservato in appositi locali (giazer\u00f9n) e venduto durante l'estate. Percorrendo il sentiero sulla sponda ovest del lago troviamo una costruzione in pietra a forma circolare sono i ruderi di una grande ghiacciaia, nei pressi del lago ne sorgevano molte altre di cui purtroppo non resta traccia.\nOggi il lago non gela pi\u00f9 come un tempo e lo strato di ghiaccio in certi punti \u00e8 molto sottile\nma l'arrivo dei frigoriferi ha cancellato per sempre l'industria del ghiaccio.\nSport.\nDal 1926 Montorfano ospita il Golf Club Villa d'Este, commissionato a Peter Gannon dagli allora proprietari dell'omonima villa di Cernobbio."}
{"id": "29007", "revid": "1888309", "url": "https://it.wikipedia.org/wiki?curid=29007", "title": "Musso (Italia)", "text": "Musso (\"Muss\" in dialetto comasco, : ) \u00e8 un comune italiano di 946 abitanti della provincia di Como in Lombardia.\nMusso \u00e8 famoso per essere stata una delle due roccaforti principali del \"Medeghino\" che si insedi\u00f2 nel suo inaccessibile castello.\nSin dall'antichit\u00e0 \u00e8 fu luogo di estrazione del marmo di Musso.\nStoria.\nGli annessi agli Statuti di Como del 1335 riportano \"Mussio\" come il comune che, all'interno della pieve di Dongo, aveva in carico la manutenzione del tratto di \"via Regina\" compreso tra \"Castalora\" fino al \"cantonum vinee canonicorum de Dugno\".\nSempre inserito nella stessa pieve anche durante il Ducato di Milano, dal 1406 al 1528 e dal 1532 al 1617 Musso fu concesso in feudo alla famiglia dei Malacrida.\nNella breve parentesi di quattro anni in cui, nel XVI secolo, la famiglia non mantenne il beneficio feudale, il comune fu invece infeudato dal condottiero Medeghino, il quale rinforz\u00f2 l'antico castello del Sasso di Musso in tre punti nevralgici:\nIl castello fu distrutto nel 1532, con la sconfitta del Medeghino ad opera degli Sforza e dei Confederati Svizzeri durante la guerra di Musso\nNel 1617, i Malacrida passarono il feudo ai Bossi, a cui Musso rimase infeudato fin'oltre la met\u00e0 del XVIII secolo.\nNel 1751 la giurisdizione del comune di Musso si estendeva ai cassinaggi di Bresciana, Campagnano, Croda, Genico e Terza.\nA seguito di un decreto di riorganizzazione amministrativa del Regno d'Italia napoleonico datato 1807, il territorio di Musso divenne parte del comune di Pianello. L'aggregazione fu tuttavia abrogata con la Restaurazione.\nNel 1934 Musso vide un allargamento dei propri confini territoriali, che si estesero fino a comprendere una zona disabitata del comune di Dongo.\nIl tratto di strada che collega Musso a Dongo fu teatro della cattura di Mussolini il 27 aprile 1945.\nMonumenti e luoghi d'interesse.\nArchitetture religiose.\nChiesa di San Biagio.\nDi origine medidevale, la chiesa di San Biagio \u00e8 attestata come sede di una parrocchia dal 1387, anno in cui la dedicazione della chiesa smise di essere \"San Nazaro\". Originariamente costruita nel Trecento, la chiesa fu oggetto di importanti ristrutturazioni nei secoli XV e XVI.\nUn intervento di ristrutturazione del 1507 riguard\u00f2 la realizzazione di tre navate divise da colonne, oltre alla realizzazione di una copertura a capriate per la navata centrale e a volte per le due laterali.\nEsternamente, la chiesa si presenta con una facciata coronata da archetti pensili, la quale in periodo di Controriforma fu dipinta a finto bugnato con colori vivaci. Nella facciata si aprono due finestre e tre portali a tutto sesto, questi ultumi sormontati da lunette affrescate. Sul retro, un'abside semicirolare decorata da archetti pensili in stile tardoromanico.\nSul lato destro della chiesa si trova il sagrato, il quale ospita un porticato, un'antica a vasca in marmo e stemmi e tombe della famiglia Malacrida. Sullo stesso lato si trova il campanile del 1730.\nChiesa di Sant'Eufemia.\nUna balza del Sasso di Musso ospita la chiesetta di Sant'Eufemia (XVII secolo), in origine probabilmente dedicata a San Childerico.\nSituata in posizione dominante sugli abitanti di Musso e di Dongo, la chiesa si presenta con una facciata preceduta da un porticato con due colonne, sulla quale \u00e8 riportanta la data del 1662.\nLa chiesa fa parte del cosiddetto \"Giardino del Merlo\", realizzato tra il 1858 e il 1883 ai confini con Dongo.\nAree naturali.\nNella seconda met\u00e0 dell'Ottocento Giuseppe Manzi realizz\u00f2 il \"Giardino del Merlo\", comprensivo di oltre 120 specie di piante esotiche, oltre che a piccoli ponti, grotte, gallerie e giochi d'acqua. Per la realizzazione, il Manzi si ispir\u00f2 ad alcuni giardini osservati in Liguria, regione ove si era recato per affari."}
{"id": "29011", "revid": "1543377", "url": "https://it.wikipedia.org/wiki?curid=29011", "title": "Oltrona di San Mamette", "text": "Oltrona di San Mamette (\"Ultr\u00f3na\" in dialetto comasco, pronuncia fonetica IPA: ) \u00e8 un comune italiano di abitanti della provincia di Como in Lombardia.\nIl comune si \u00e8 chiamato semplicemente Oltrona fino al Regio decreto dell'8 febbraio 1863 del re Vittorio Emanuele II, emanato per distinguerlo dall'omonimo Oltrona al Lago (ora frazione di Gavirate) in provincia di Varese.\nGeografia fisica.\nTerritorio.\nIl territorio comunale confina a ovest, a nord e a nord-ovest con Olgiate Comasco, a sud con Appiano Gentile, a est e a nord-est con Lurate Caccivio.\nComo, il capoluogo, dista circa 10 chilometri.\nGeologia e idrografia.\nMorfologicamente, il territorio di Oltrona \u00e8 caratterizzato dall'ambiente collinare tipico dell'area del comasco, a met\u00e0 tra la pianura padana e i monti, prevalentemente adatto a boschi o coltivazioni. L'altitudine \u00e8 compresa tra i 370 e i 422 m s.m.l., con il picco pi\u00f9 alto rappresentato dalla collina ove sorge il santuario di San Mamette, sovrastante appunto l'abitato. Un altro colle del territorio oltronese \u00e8 il cosiddetto Ronco.\nIl paese di Oltrona ha sempre sofferto per una sostanziale mancanza d'acqua a uso della popolazione, e difatti il suo territorio era un tempo contraddistinto unicamente da piccoli torrenti insufficienti ad abbeverare persone e animali sul territorio, oltre a una palude che si estendeva a sud in direzione di Appiano Gentile. Oggi l'approvvigionamento idrico \u00e8 stato reso possibile grazie alla costruzione di acquedotti per dirottare le riserve, altrove copiose, anche in quest'area.\nSismologia.\nDal punto di vista sismico Oltrona di San Mamette presenta un rischio molto basso ed \u00e8 stata classificata come comune zona 4 (bassa sismicit\u00e0) dalla protezione civile nazionale.\nClima.\nIl clima di Oltrona di San Mamette \u00e8 quello caratteristico delle colline settentrionali italiane con inverni freddi e abbastanza rigidi ed estati che risentono di temperature relativamente alte; la piovosit\u00e0 si concentra principalmente in autunno e in primavera. Il paese appartiene alla zona climatica E.\nOrigini del nome.\nSecondo lo storico locale Francesco Ferrario, il nome di Oltrona (di San Mamette \u00e8 lo specifico ottenuto solo a partire dal 1863) sarebbe da derivare da tre particelle fondamentali: OL, che \u00e8 una radice di matrice indoeuropea che significa appunto \"oltre\" o \"grande\"; TRONA che deriverebbe dal latino \"thronus\" nel senso di trono, o pi\u00f9 propriamente dall'etrusco \"thruna\" che significa rocca; ONA che \u00e8 una parola di stampo linguistico ligure per \"cocuzzolo tondeggiante\". Il risultato finale sarebbe \"grande rocca su un cocuzzolo tondeggiante\" che starebbe proprio a indicare il ruolo difensivo ricoperto sin dai tempi antichi dagli insediamenti militari in Oltrona.\nStoria.\nLe origini.\nLe prime notizie relative alle origini dell'abitato di Oltrona si fanno risalire all'et\u00e0 del ferro: prova di questo sono alcuni ritrovamenti risalenti al VI-V secolo a.C. che sono stati ritrovati durante lavori di spianatura del colle del Gerbo presso la cittadina. I reperti si riferiscono a un insediamento della Civilt\u00e0 di Golasecca composto da vasti tratti di pavimentazione a ciottoli di fiume e tracce di mura a secco di edifici, oltre a frammenti di vasi, ciotole, bicchieri e altre suppellettili. L'elemento pi\u00f9 significativo del ritrovamento \u00e8 per\u00f2 stato quello di un forno per la cottura del pane.\nIl periodo medievale.\nPer vedere citato per\u00f2 il nome di Oltrona dobbiamo attendere il 962 d.C., per la precisione il mese di agosto, quando il paese di \"Altrona\" viene citato in un documento ancora oggi conservato presso l'archivio della Chiesa di San Fedele a Milano, relativo a una compravendita di terreni da parte di tale Adeltruda di Coello (presso Gallarate) la quale aveva venduto dei propri terreni al sacerdote Teodeberto di Geronico. Documenti risalenti allo stesso secolo attestano Oltrona come entit\u00e0 comunale autonoma.\nNel 1160 abbiamo notizia certa relativa alla presenza di un fortilizio sul colle di San Mamette, un punto strategico presso la cittadina che fu per diverso tempo uno dei principali baluardi del sistema difensivo del milanese contro le orde dell'imperatore Federico Barbarossa. Nel 1178 il paese \u00e8 nuovamente citato in una conferma di feudo a favore dei monaci benedettini di san Simpliciano di Milano, mentre dal 1374 l'abitato, per decisione personale di papa Urbano IV, passa sotto il diretto controllo dell'abate benedettino del convento di Lurate.\nNel 1346 \"el locho da Oltrona\" \u00e8 citato tra i centri che, nella pieve di Appiano, \u00e8 incaricato della manutenzione della cosiddetta \"stata da Bol\u00e0\".\nIl feudo venne espropriato ai benedettini nel 1384 dai Visconti i quali grazie a una condotta guidata da tale Bertetto, conquistarono la citt\u00e0 e papa Urbano VI nel 1389 pot\u00e9 restituire il feudo ai benedettini sotto la tutela dei Visconti e con la clausola che la terra sarebbe sempre stata legata al monastero di san Simpliciano. Dal 1346 inoltre Oltrona risultava inclusa nella Pieve di Appiano.\nL'epoca moderna.\nLa vita nell'abitato trascorse tranquilla sino al 1651 quando un gruppo di contadini fomentati dai nobili locali delle famiglie Castiglioni e Pozzo di Appiano, diede inizio a una rivolta con lo scopo di ottenere l'indipendenza dal dominio abbaziale e rendersi indipendente sotto la tutela del governo spagnolo, ma tale aspirazione venne disattesa con un ordine particolare della Regia Camera di Milano. Un decreto del 1658 sanc\u00ec infatti la conferma dell'infeudazione del territorio oltronese. \nDopo gli spagnoli, il milanese venne occupato dagli austriaci nel 1706. In questo periodo, parte del territorio divenne propriet\u00e0 delle famiglie Lavezzari, GIrola e Bovara. Ciononostante, Oltrona risulta essere infeudato ai monaci di San Simpliciano ancora nel 1751, anno in cui il territorio comunale risulta comprendere anche i cassinaggi di \"Zerbo di sopra\", \"Zerbo di sotto\" e Taccorelle. Quando nel 1786 la Lombardia austriaca fu divisa in province, Oltrona e tutta la pieve di Appiano vennero assegnate alla provincia di Gallarate.\nLa conquista del Ducato di Milano da parte dei napoleonici a fine secolo port\u00f2 all'istituzione della Repubblica Cisalpina e alla secolarizzazione dei beni ecclesiastici, cosicch\u00e9 anche il territorio di Oltrona venne smembrato e acquistato da numerose famiglie benestanti locali. Nel 1801 il Comune di Oltrona fu spostato da Napoleone sotto la giurisdizione territoriale di Como, dopo che tre anni prima era stato inserito in un dipartimento con a capo Milano. Dopo ulteriori riorganizzazioni amministrative, un decreto napoleonico datato 1807 sanc\u00ec la soppressione del comune di Oltrona e l'inserimento in quello di Appiano, decisione che fu abrogata con la Restaurazione. Con il ritorno degli austriaci e l'istituzione del Regno Lombardo-Veneto, Oltrona fu definitivamente inserito nella provincia di Como.\nNella prima met\u00e0 dell'Ottocento, il paese ottenne la visita pastorale di Carlo Gaetano di Gaisruck, arcivescovo di Milano, il quale rimase impressionato dalle poche risorse di cui disponeva la chiesa parrocchiale locale e subito si adoper\u00f2 per arricchirla e ridarle dignit\u00e0, impiegando materiali e opere d'arte provenienti da chiese milanesi in demolizione. Nel 1836 Oltrona venne colpita da un'epidemia di colera e nuovamente il fenomeno si ripet\u00e9 nel 1867.\nIl comune di Oltrona entr\u00f2 a far parte del Regno di Sardegna il 23 ottobre 1859, con una legge che predispose anche la creazione di un'amministrazione formata da un sindaco, un vicesindaco e quindici consiglieri comunali. L'abitato venne incluso nel XIII mandamento di Appiano, nel I circondario di Como, provincia di Como. Nel 1861 il paese entr\u00f2 a far parte del neonato Regno d'Italia e mantenne la semplice denominazione di Oltrona sino al 1863 quando Vittorio Emanuele II concesse la denominazione di Oltrona di San Mamette per distinguerlo da un suo omonimo in provincia di Varese.\nIl Novecento.\nDurante gli anni della prima guerra mondiale, il paese ebbe un totale di 20 caduti nel conflitto e dal 1926, per disposizioni del governo fascista, la figura del sindaco venne sostituita da quella di un podest\u00e0 nominato dal partito.\nNel corso della seconda guerra mondiale, Oltrona cont\u00f2 sette vittime tra cui due vittime dei bombardamenti che in parte colpirono la cittadina. A partire dagli anni '50 il paese si rianim\u00f2 con la ricostituzione di molte industrie locali, in particolare nel campo del tessile.\nMonumenti e luoghi d'interesse.\nArchitetture religiose.\nChiesa parrocchiale di San Giovanni decollato.\nLe prime notizie relative alla chiesa risalgono alla visita pastorale di padre Leonetto Clivonio, delegato dell'arcivescovo milanese Carlo Borromeo a visitare la Pieve di Appiano nel 1566, il quale dedica poche righe della sua relazione a una piccola cappella dedicata a Santa Marta presente in centro al paese. La chiesa all'epoca non era la parrocchiale (la quale era identificata nella chiesa di San Salvatore, odierno santuario di San Mamette), ma venne ampliata notevolmente per comodit\u00e0 dei cittadini nel 1777 quando venne anche munita di un campanile. Ulteriori interventi seguirono nel 1880, mentre nel corso del Novecento la chiesa viene ulteriormente ampliata e definitivamente consacrata chiesa parrocchiale il 19 dicembre 1927 per mano di Adolfo Luigi Pagani, vescovo di Como.\nSantuario di San Mamette.\nIl santuario di San Mamette \u00e8 il principale luogo di culto del paese, datato al X/XI secolo nell'edificazione del suo primo saccello, sul culmine della collina che sovrasta l'abitato. La costruzione in realt\u00e0 \u00e8 citata per la prima volta nel XIII secolo nella cronaca di Goffredo da Bussero come una chiesa vera e propria dedicata al Santissimo Salvatore avente un \"altare secondario\" dedicato a San Mamette, culto che nei secoli prevarr\u00e0 presso la popolazione locale. La costruzione venne edificata laddove si trovavano i ruderi di un torrione risalente al tempo del Barbarossa. \nNel 1398 la chiesa venne decretata cappellania dipendente direttamente dall'abate benedettino di Lurate Caccivio che dispose che tale chiesa servisse come luogo di eremitaggio per il monastero e di sepoltura per i monaci defunti. La chiesetta venne visitata per la prima volta nel 1566 dal vicario episcopale di Milano il quale trova la costruzione in completo stato di abbandono, sia per la sua lontananza dall'abitato, sia per la trascuratezza in cui da secoli versava. La situazione sembr\u00f2 non essere migliorata all'epoca della visita del cardinale Giuseppe Pozzobonelli, arcivescovo di Milano, il quale ne decise l'interdizione al culto in quanto il tetto appariva pericolante, il pavimento completamente disfatto.\nUna prima opera di restauro viene compiuta solo all'inizio del Novecento quando il parroco locale don Francesco Conti ne fece riparare il tetto e dot\u00f2 il tempio di un campanile. Pi\u00f9 consistenti e ampiamente criticati furono i restauri che vennero promossi dal parroco don Giuseppe Cappelletti tra il 1960 e il 1967, che portarono a un totale rifacimento della struttura e alla scomparsa delle originarie forme evidentemente medievali.\nLa chiesa conserva una \"Madonna fra i santi Rocco e Antonio\", affresco del XVI secolo, e una \"Crocefissione\" Settecentesca, realizzata secondo gli stilemi classici della scuola spagnola.\nSociet\u00e0.\nEtnie.\nNel 2011 risiedevano a Oltrona di San Mamette 106 cittadini stranieri, ovvero il 4,6 % della popolazione totale.\nLingue e dialetti.\nLa lingua ufficiale \u00e8 l'italiano ma nel Comune \u00e8 molto diffuso il dialetto comasco.\nReligione.\nLa maggioranza della popolazione \u00e8 cattolica. L'immigrazione di cittadini comunitari ed extra-comunitari ha portato all'insediamento di minoranze di musulmani e ortodossi.\nNel comune \u00e8 presente una parrocchia cattolica appartenente alla Diocesi di Milano. La chiesa pi\u00f9 antica \u00e8 indubbiamente il Santuario di San Mamette.\nGeografia antropica.\nIl comune di Oltrona di San Mamette dispone di cinque rioni/frazioni: C\u00e8rc, Gerbo, Runch, Antiga, San Mam\u00e8t.\nEconomia.\nFino alla met\u00e0 del XIX secolo, i terrazzamenti sui colli di San Mamette e del Ronco erano utilizzati come vigneto. La presenza della filossera obblig\u00f2 tuttavia all'estirpazione delle vigne e alla riconversione dei terreni all coltivazione di foraggio, tuberi e cereali. \nL'abitato di Oltrona, dagli anni del dopoguerra, si \u00e8 arricchito di un rinvigorito apparato industriale oggi per\u00f2 entrato fortemente in declino. Tra la fine dell'Ottocento e i primi del Novecento trov\u00f2 qui sede la filatura Ravasi che condizion\u00f2 fortemente l'economia cittadina. Un importante stabilimento tessile fu attivo a partire dal 1920.\nLe principali attivit\u00e0 economiche sono:\nInfrastrutture e trasporti.\nOltrona di San Mamette \u00e8 situata a breve distanza dall'ex Strada statale 342 Briantea, che collega Bergamo a Varese via Como, ed \u00e8 punto di origine di numerose strade provinciali di interesse locale, dirette ai centri vicini.\nFra il 1910 e il 1955 la localit\u00e0 era servita da una fermata posta lungo la Tranvia Como-Appiano Gentile-Mozzate."}
{"id": "29012", "revid": "260676", "url": "https://it.wikipedia.org/wiki?curid=29012", "title": "Orsenigo", "text": "Orsenigo (\"Ursen\u00ecgh\" in dialetto brianzolo, pronuncia fonetica IPA: ) \u00e8 un comune italiano di abitanti della provincia di Como in Lombardia.\nStoria.\nSul colle del Soldo, i ritrovamenti archeologici del 1878 (un sepolcreto risalente al IV-III secolo a.C.), testimoniano la sua origine celtica.\nNel Medioevo.\nIl borgo, nel Medioevo, con il suo castello ebbe parte nelle contese tra i Milanesi e l'imperatore Federico Barbarossa. La battaglia di Carcano si svolse anche nella localit\u00e0 di Tassera, pertinente ad Alserio e ad Orsenigo, e per il loro contributo alla vittoria gli Orsenighesi furono ricompensati con la cittadinanza milanese.\nIl castello sub\u00ec un primo smantellamento ad opera dei Torriani nel 1276, pur continuando a disporre di una guarigione militare fino almeno ai primi del XVII secolo. Del castello restano poche vestigia nel punto pi\u00f9 alto dell'abitato, dove ora sorge la chiesa e la casa parrocchiale fabbricata interamente sopra i resti del castello.\nGli \u201cStatuti delle acque e delle strade del contado di Milano fatti nel 1346\u201d riportano \u201cel locho o castellanza da Orsinigo\u201d all'interno della \"squadra di Canzo\", tra le localit\u00e0 incaricate della manutenzione della \u201cstrata da Niguarda\u201d.\nNel 1441 Orsenigo segu\u00ec le sorti del resto della pieve di Incino, divenuta feudo dei Dal Verme per opera di Filippo Maria Visconti.\nDall'et\u00e0 moderna ai giorni nostri.\nSempre inserito nella pieve di Incino e nel Ducato di Milano, dal 1647 e per oltre un secolo il comune di Orsenigo fu a lungo feudo della famiglia degli Archinto (o Archinti).\nNel 1751, il territorio di Orsenigo comprendeva i cassinaggi di \u201cPorzione\u201d, \"Cassinazza\", \u201cDosso Pelato\u201d e \"Foppa\". Due anni pi\u00f9 tardi, l\u2019\u201cIndice delle pievi e comunit\u00e0 dello Stato di Milano\u201d rivela come il territori si componesse di due comunit\u00e0: \"Orsenigo con Parzano\" e \"Orsenigo altra porzione\".\nDurante il Regno d'Italia, le riforme di riorganizzazione amministrativa decretate da Napoleone Bonaparte nel 1807 comportarono l\u2019aggregazione del comune di Orsenigo con Parzano in quello di Alzate. Tale aggregazione fu tuttavia abrogata al ritorno della Lombardia nelle mani degli Austriaci che, con la compartimentazione territoriale del Regno lombardo-veneto del 1816 decretarono la ricostituzione del comune di Orsenigo con Parzano.\nIn seguito all'unit\u00e0 d'Italia, Orsenigo segu\u00ec le vicende nazionali.\nMonumenti e luoghi d'interesse.\nArchitetture religiose.\nChiesa parrocchiale di San Martino\nLa parrocchiale, attualmente dedicata al solo San Martino, nel corso dei secoli fu anche intitolata a Sant\u2019Agnese a cui l\u2019arcivescovo Ottone Visconti (XIII secolo) era molto devoto. L'attuale edificio, del XVI secolo ma ristrutturato pi\u00f9 volte nel corso dei secoli, \u00e8 attestato negli atti della visita pastorale del 1574 da parte del vescovo Carlo Borromeo. Internamente, la chiesa conserva un seicentesco altare marmoreo policromo, oltre a due dipinti raffiguranti una \"Caduta di Cristo sotto la croce\" e un\"'Adorazione dei magi\", entrambi attribuiti al Legnanino\"\". La zona del presbiterio \u00e8 ornata da un ciclo di sei affreschi realizzati nel 1950 dal bergamasco Cornali, rappresentativi de \"L\u2019Ultima Cena\", \"Crocifissione\", \"La moltiplicazione dei pani e dei pesci\", \"Il sacrifico di Melchisedech\", \"La rinuncia di Martino alla vita militare\" e \"Il dono del mantello di Martino al povero\".\nChiesa Vicaria di San Biagio\nLa chiesa, che si trova nella frazione Parzano, venner ricostruita nel 1938 in stile romanico su una precedente chiesetta risalente al XIII secolo. Al suo interno conserva due dipinti del XVII-XVIII secolo, di cui uno raffigurante il santo titolare della chiesa.\nOratorio alla Divina Maternit\u00e0 di Maria e di San Giovanni Battista\nCostruita nella prima met\u00e0 del XVIII secolo all'interno di Villa Turati-Minoli, la chiesetta ospita due dipinti ad olio e una pianeta pregiata.\nOratorio di San Francesco d'Assisi\nL'oratorio, commissionato dalla famiglia Crespi nella prima met\u00e0 del XX secolo, si trova al'interno di Villa del Soldo.\nSociet\u00e0.\nEvoluzione demografica.\nDemografia pre-unitaria.\n\"(fonte: \"comune di Orsenigo\" su lombardiabeniculturali)\""}
{"id": "29013", "revid": "125665515", "url": "https://it.wikipedia.org/wiki?curid=29013", "title": "Anzola dell'Emilia", "text": "Anzola dell'Emilia (\"Anz\u00f4la\" in dialetto bolognese occidentale) \u00e8 un comune italiano di abitanti della citt\u00e0 metropolitana di Bologna in Emilia-Romagna.\nDal gennaio 2012 fa parte dell'Unione dei comuni Terre d'acqua.\nGeografia fisica.\nTerritorio.\nIl territorio di Anzola dell'Emilia \u00e8 sito fra il torrente Lavino a levante e il torrente Samoggia (\"Sam\u00fb\u017c\") a ponente. Il comune di Anzola dell'Emilia \u00e8 ubicato tra le citt\u00e0 di Bologna a est e Modena a ovest. In particolare confina direttamente a est con il comune di Bologna (pi\u00f9 precisamente con Borgo Panigale) ed \u00e8 distante circa 15\u00a0km dal centro della citt\u00e0. \u00c8 un importante centro agricolo e industriale della via Emilia, in cui sono presenti numerose industrie meccaniche e coltivazioni di peperoncino habanero sul territorio tra Anzola e una delle sue frazioni Lavino di Mezzo.\nOltre ai torrenti Lavino e Samoggia il territorio \u00e8 solcato dai torrenti Martignone (\"Martgn\u00f2un\") e Ghironda (\"Ghir\u00f2nnda\") e da numerosissimi fossi e canali, tra cui il canale Carpeneda, il canale Padergnana, il Lavinello e i fossi Cavanella, Podice, Casola, Sanguineta.\nQuesta rete di canali \u00e8 il risultato di grandi opere idrauliche di bonifica delle acque stagnanti, iniziate attorno al Mille ad opera dei monaci benedettini e proseguite negli anni seguenti; a partire dal XV secolo furono molto attivi nelle bonifiche i nobili Zambeccari, possidenti nella zona di San Giacomo del Martignone. Anche nell'Ottocento l'abbondanza di acque rappresentava insieme una risorsa e un problema da governare: bisognava regolarne il corso e fronteggiare lo straripamento dei torrenti maggiori, sempre possibile soprattutto in primavera e in autunno. Di frequente le autorit\u00e0 comunali si trovavano a dirimere le liti tra i proprietari terrieri a proposito del corso degli scoli, che poteva essere modificato a vantaggio dell'uno o dell'altro.\nClima.\nIl 15 febbraio 1956, ad Anzola, sono stati registrati -26,2\u00a0\u00b0C. Attualmente detiene il record della temperatura pi\u00f9 bassa nella Pianura Padana.\nOrigini del nome.\n\"Prope Castrum Unciola\" \u00e8 la prima citazione documentale, che risale all'VIII secolo, del nucleo che diventer\u00e0 Anzola, al Monastero Cassinese di San Martino sito in Casale Marzano. Il convento era situato nelle adiacenze del castello di Anzola presso la via Predosa. In seguito vennero usati i nomi \"Unciola\", \"Anzola\", \"Unzola\" e \"Ynzola\". Con ogni probabilit\u00e0 questi sarebbero entrati in uso per la consuetudine di utilizzare come misura agraria l'oncia o una sua frazione.\nSuccessivamente all'unit\u00e0 d'Italia venne aggiunto l'appellativo dell'Emilia per distinguere il paese dall'omonimo della Val d'Ossola.\nStoria.\nGrazie alla felice ubicazione geografica fu abitato fin dall'epoca neolitica ed in s\u00e9guito da comunit\u00e0 terramaricole delle quali recentemente sono stati ritrovati numerosi reperti archeologici. Altri scavi portarono alla luce presenze villanioviane ed etrusche successive.\nLa presenza romana oltre che dai reperti \u00e8 testimoniata da alcuni scrittori che ne parlano come Polibio e Pomponio Mela. In epoca romana da Anzola dell'Emilia passava la \"via Emilia\", che collegava \"Ariminum \" (Rimini) con \"Placentia\" (Piacenza) per poi continuare, grazie a un prolungamento successivo, fino a Milano (\"Mediolanum\"). I primi atti pubblici per\u00f2 sono datati 888 e riferiti al monastero benedettino di San Martino adiacente all'attuale chiesa parrocchiale allora chiamata \"Casale Marzano\".\nNei primi secoli del II millennio il comune di Bologna in contrasto con la Chiesa annett\u00e9 il comune di Anzola quando nel 1157 Rinaldino da Unciola (antico nome di Anzola che deriva da oncia) alleato con Cattaneo di Monteveglio trad\u00ec i vescovi e glielo offr\u00ec. Egli fu per\u00f2 scoperto e successivamente giustiziato. Federico II nel 1220 rimise a posto le cose ma nel 1231 Bologna si impadron\u00ec del castello scatenando l'ira di papa Gregorio IX.\nAnzola partecip\u00f2 anche alla lotta della Lega Lombarda, insieme a Bologna, con a comando il conte Michele degli Orsi fino alla vittoria della battaglia di Fossalta vicino a Modena nel 1249. Il principe Enzo, re di Sardegna e figlio di Federico II, fu fatto prigioniero da tre bolognesi tra cui Michele degli Orsi e trascorse diversi giorni nel castello di Anzola prima di essere trasferito a Bologna.\nTra il 1274 e il 1278 scoppi\u00f2 una rivolta causata dal rifiuto degli anzolesi di pagare le tasse, risolta nel 1289 con una convenzione tra vescovo e anzolesi.\nNel XIV secolo Anzola fu centro di scontri tra guelfi e ghibellini e delle guerre contro i Visconti successivamente. Nel 1600, reduce da tutte queste belligeranze, il castello di Anzola venne abbattuto e la chiesa parrocchiale fu ricostruita alcuni anni dopo. Nel 1643 Anzola sub\u00ec anche il flagello della peste portata da Odoardo I Farnese duca di Parma in lotta col papa Urbano VII.\nCon l'arrivo di Napoleone agli inizi del XIX secolo venne istituito il comune di Anzola e la prima seduta si tenne il 23 aprile 1804. Furono inoltre istituiti l'anagrafe, la scuola pubblica, la Guardia nazionale e il servizio militare obbligatorio, quest'ultimo non molto gradito. Da quel momento in poi Anzola visse le vicissitudini politiche dell'adiacente comune di Bologna e i fatti legati strettamente al comune di Anzola e agli anzolesi diventarono sempre pi\u00f9 sporadici: tra loro la sommossa contro la \"tassa sul macinato\" del 1869, la protesta contro gli sfratti del 1906 e lo sviluppo delle prime esperienze cooperative. Prima della seconda guerra mondiale vennero costruite le scuole elementari e fu definita la piazza principale.\nMonumenti e luoghi d'interesse.\nIl MiBACT recensisce 12 beni architettonici tutelati nel comune, ai quali si aggiungono quelli senza tutele.\nInfrastrutture e trasporti.\nIl comune \u00e8 attraversato dalla strada statale 9 Via Emilia e collegato all'A1 tramite il casello Valsamoggia. Il servizio di trasporto pubblico \u00e8 assicurato dalle autocorse suburbane e interurbane svolte dalla societ\u00e0 TPER. Il comune \u00e8 inoltre servito dalle stazioni suburbane di Anzola dell'Emilia e Samoggia, entrambe parte della rete del Servizio Ferroviario Metropolitano di Bologna.\nSport.\nCalcio.\nLa principale squadra di calcio della citt\u00e0 \u00e8 l'A.S.D. Anzolavino Calcio che milita nel girone B di Eccellenza (calcio).\nCanoa Polo.\nAd Anzola ha sede presso i laghetti del pescatore la sezione polistica del Canoa Club Bologna che oltre a partecipare alla serie A1 organizza ogni anno almeno due o tre giornate di campionato fra serie A, Coppa Italia e campionati giovanili. Ci\u00f2 \u00e8 dovuto in parte al fatto che sono presenti ben quattro campi, e ci\u00f2 rende il CC Bologna una delle poche societ\u00e0 in Italia a poter organizzare la Coppa Italia."}
{"id": "29014", "revid": "1888309", "url": "https://it.wikipedia.org/wiki?curid=29014", "title": "Ossuccio", "text": "Ossuccio (\"Ossusc\" in dialetto comasco, : , \"Ausacium\" in latino), \u00e8 una frazione di 973 abitanti del comune italiano di Tremezzina della provincia di Como in Lombardia.\nOrigini del nome.\nIl toponimo deriva dalla popolazione degli \"Ausuciates\".\nStoria.\nOssuccio si affaccia sulla cosiddetta \"Zoca de l'Oli\", un golfo del Lago di Como cos\u00ec denominato per via della notevole tranquillit\u00e0 delle sue acque, appunto \"lisce come l'olio\". \u00c8 questa una zona che gode di clima talmente mite da favorire la fioritura di essenze mediterranee, ma anche una terra ricca di storia, leggende e monumenti come ad esempio il famosissimo campanile di epoca romanica, situato presso l'oratorio di Santa Maria Maddalena, di fronte a Villa Leoni.\nOssuccio \u00e8 una localit\u00e0 antichissima la cui storia si fonde con quella dell'Isola Comacina. Abitata sicuramente sin dall'Et\u00e0 del Bronzo, e luogo di transito per i valichi alpini (Septimer in val Bregaglia e Spluga) fin da epoche anche pi\u00f9 remote, presenta una necropoli dell'Et\u00e0 del Ferro con tombe risalenti al III secolo a.C., di epoca cio\u00e8 insubrica, rinvenute nel 1907. Fonti romane attestano che a quell'epoca Ossuccio apparteneva al potente clan celtico degli Auxucii (pron.: ossuci), federato agli Insubri, menzionato in una lapide romana del II secolo a.C. conservata nella chiesa dei SS. Agata e Sisinio. L'etimologia di Ossuccio deriva proprio da questa antica trib\u00f9.\nSuccessivamente alla conquista romana (196 a.C.), divenne un \"pagus\" iscritto come \"Ausucium\", secondo la traslitterazione latina, e gli abitanti \"Ausuciates\". Conferma di ci\u00f2 si ritrova in un'iscrizione del II-III secolo rinvenuta nella chiesa dei Santi Sisinnio e Agata. \nL'isola Comacina, sede di un importante pieve durante i primi secoli del cristianesimo, fu fortificata dai Bizantini, successivamente sconfitti dai Longobardi di Autari (588) \nNei secoli seguenti, il fatto di essere divenuta il rifugio pi\u00f9 sicuro di re e duchi con le loro corti e tesori, le valse l'appellativo di \"Crisopoli\", citt\u00e0 dell'oro.\nDurante la guerra decennale parteggi\u00f2 per Milano ma concorse con la propria flotta alla sconfitta della citt\u00e0, che nel 1169 si prese la rivincita, occupando violentemente l'isola e costringendo gli abitanti a disperdersi sulle coste prospicienti: la chiesa plebana fu ricostruita in localit\u00e0 Balbiano (da allora ribattezzata \"Isola\"), mentre gli abitanti si trasferirono a Varenna, che divenne cos\u00ec noto come \"Insula Nova.\"\nIl nome di Ossuccio \u00e8 spesso menzionato nelle guerre pressoch\u00e9 costanti tra Guelfi e Ghibellini, tra Como e MIlano, tra i Comuni e l'Impero che dilaniarono quasi tutta l'Italia settentrionale tra i secoli XII e XV. Oltre all'occupazione dell'Isola Comacina da parte dei Milanesi sopra detta, nel 1348 tutto il territorio del lago fu flagellato dalla Peste Nera (descritta da Boccaccio e Petrarca) e lo storico Cesare Cant\u00f9 riporta che a Ossuccio, su 50 famiglie (allora si chiamavano \"fuochi\") ne sopravvissero solo 5. Nel 1416, Lotario Rusca, signore di Como, attacc\u00f2 il borgo di Ossuccio che parteggiava per Milano e lo incendi\u00f2.\nSegu\u00ec la dominazione del Ducato di Milano sotto i Visconti prima e gli Sforza poi; quindi, nel 1559, tutta la Lombardia occidentale cadde sotto il dominio spagnolo, rimanendovi sino al 1714, quando pass\u00f2 all'Impero Austriaco. Da allora Ossuccio segu\u00ec le vicende storiche del resto della regione. Dal 21 gennaio 2014 \u00e8 parte del nuovo comune, di cui \u00e8 l\u2019unica frazione a non avere precedenti legami storici con le altre tre.\nMonumenti e luoghi d'interesse.\nArchitetture religiose.\nSantuario della Beata Vergine del Soccorso e Sacro Monte.\nSantuario della Beata Vergine del Soccorso e Sacro Monte.Nel 2003 il Sacro Monte di Ossuccio, insieme ad altri otto Sacri Monti del Piemonte e della Lombardia, \u00e8 stato inserito dall'UNESCO nella Lista del Patrimonio Mondiale. Posto sul lato occidentale del Lago di Como, il Sacro Monte di Ossuccio ha un notevole valore paesistico. Le cappelle rappresentanti i Misteri del Rosario, furono realizzate fra il 1635 ed il 1710 lungo il percorso ascensionale che conduce al Santuario della Beata Vergine del Soccorso.\nChiesa di Santa Maria Maddalena.\nLa chiesa romanica di Santa Maria Maddalena, in Ospedaletto, \u00e8 celebre per il singolare campanile che presenta una \"guglia\" in cotto, di stile gotico, avente funzione di cella campanaria, edificata sopra il vecchio campanile romanico in pietra.\nOratorio di San Giacomo.\nL'oratorio romanico di San Giacomo, a Spurano, risale al XI- XII secolo, conserva al suo interno cicli di affreschi realizzati fra il XII secolo e il XV secolo ed \u00e8 caratterizzato dal suo campanile a vela. Conosciuto anche come \"oratorio dei Santi Giacomo e Filippo\", al suo interno conserva resti di affreschi romanici.\nChiesa dei Santi Sisinnio e Agata.\nNata sulla base di un sacello paleocristiano, la chiesa, in origine in stile romanico, fu oggetto di numerosi rimaneggiamenti nel corso dei secoli. \nNota anche come \"chiesa di Sant'Agata\", internamente conserva un'ara del II secolo, un'acquasantiera romanica scolpita e resti di affreschi databili tra i secoli XIV e XV. Uno degli affreschi riporta una \"Crocifissione\" in cui l'aureola di Ges\u00f9 racchiude una porzione di croce nella quale sono raffigurate una serie di torri merlate. \nAbbazia di San Benedetto in Val Perlana.\nL'antica chiesa romanica di San Benedetto al monte Oltirone, pi\u00f9 comunemente conosciuta come Abbazia di San Benedetto, \u00e8 un ex-monastero benedettino situato in mezzo ai boschi della Val Perlana, a circa 800 metri di altitudine.\nParrocchiale di Sant'Eufemia.\nLa chiesa di Sant'Eufemia fu costruita in stile romanico dai profughi scampati dalla distruzione dell'Isola Comacina del 1169. Dal 1178 ademp\u00ec ufficialmente le funzioni di chiesa matrice della pieve d'Isola. La dedicazione a Sant'Eufemia deriva proprio dall'omonima basilica isolana, dalla quale proviene anche la lapide della tomba del vescovo Agrippino. \u00c8 probabile che la chiesa sia un rimaneggiamento della chiesa di San Salvatore, gi\u00e0 esistente al tempo della devastazione e attestata almeno fino al 1195. Al 1326 risale invece la costruzione del coro, tuttavia modificato nel 1874 e nel 1957.\nDietro la chiesa si trovava un tempo il battistero di San Giovanni Battista, poi incorporato in un'abitazione privata. \nAll'interno, oltre a resti di intonaco del periodo romanico, si conservano un'acquasantiera di et\u00e0 rinascimentale e un Crocefisso del XVI secolo. Le cappelle laterali, tra le quali spicca quella dedicata a san Carlo Borromeo, furono ornate nel XVII secolo.\nAmministrazione.\nLe frazioni che componevano il comune erano: Spurano, Carate, Garzola, Soccorso, Ospedaletto (Stabio fino al 1810), Isola (l'antica Balbiano, sulla terraferma), Le Grane e Mulina (l'antica Perlana), l'Isola Comacina (chiamata dai locali \"Castell\" o \"San Giovanni\")."}
{"id": "29015", "revid": "1516566", "url": "https://it.wikipedia.org/wiki?curid=29015", "title": "Par\u00e8 (Colverde)", "text": "Par\u00e8 (\"Par\u00e8\" in dialetto comasco, : ), \u00e8 un centro abitato della Lombardia, sede del comune sparso di Colverde.\nStoria.\nLa prima menzione storica di Par\u00e8 si ha nel contesto degli Statuti di Como del 1335, che elencano \"Parede\" tra i comuni incaricati alla manutenzione della strada \"de Cardevio a platea que est ad domos quondam Alberti Zanforgi usque ad Sassum de Cardevio [\u2026]\".\nIl \"Liber consulum civitatis Novocomi\", che include i giuramenti prestati dai consoli del comune dal 1510 al 1540 rivelano che la terra di Par\u00e8 facesse parte della pieve di Uggiate.\nGi\u00e0 propriet\u00e0 degli Umiliati, nel 1571 il territorio di Par\u00e8 fu venduto alla famiglia degli Odescalchi.\nNel 1652, il comune di Par\u00e8 ottenne la redenzione dal Ducato di Milano, al quale ogni quindici anni era tenuto a pagare una cospicua somma in denaro per l'avvenuto riscatto.\nNel \"Compartimento territoriale specificante le cassine\" del 1751, all'interno del territorio Par\u00e8 si trovavano i cassinaggi di Cassina della Valle, Oreghello, Rossedo, Lora, Molino del Vajo e Bernaschina. In seguito alla \"Riforma al governo della citt\u00e0 e contado di Como\" da parte dello Ducato di Milano, Par\u00e8 e le comunit\u00e0 della pieve di Uggiate entrarono a far parte del Territorio civile della citt\u00e0 di Como.\nNel 1777 Maria Teresa d'Austria concesse il comune al cittadino comasco Carlo Rossini de' Bononi. Quando poi la Lombardia austriaca fu divisa in province, il comune di Par\u00e8 fu confermato all'interno della pieve di Uggiate e della Provincia di Como.\nIn et\u00e0 napoleonica il comune di Par\u00e8 fu soppresso e unito a quello di Gironico, al quale furono aggregati anche quelli di Drezzo e di Montano. Questa unione dur\u00f2 sino al 1816 quando fu ripristinata la situazione precedente.\nNel 1928 i comuni di Par\u00e8, Drezzo e Cavallasca furono fusi in un unico comune, denominato Lieto Colle (il nome fu ispirato da Margherita Sarfatti, ai tempi amante di Mussolini e proprietaria della villa del Soldo a Cavallasca). La sede del municipio di Lieto Colle era a Par\u00e8. Dopo la Liberazione emerse subito il malcontento degli abitanti per l'unione, ma fu solo nel 1956 che il comune di Lieto Colle fu soppresso, ricostituendo i tre comuni originari.\nIl 21 gennaio 2014, i comuni di Drezzo, Gironico e Par\u00e8 sono stati aggregati nel nuovo comune di Colverde, in seguito all'esito positivo del referendum consultivo tenutosi il 1\u00ba dicembre 2013.\nSimboli.\nLo stemma e il gonfalone del Comune di Par\u00e8 erano stati concessi con decreto del presidente della Repubblica del 18 gennaio 2006.\nMonumenti e luoghi d'interesse.\nArchitetture religiose.\nElevata alla dignit\u00e0 di parrocchiale nel 1624, la chiesa di San Giovanni Battista fu costruita al posto di un precedente edificio religioso alle dipendenze della pieve di Uggiate. Al suo interno, la chiesa contiene una tela con la Madonna del Buon Consiglio, verso il quale il paese nutre una forte devozione, e affreschi del Seicento. Nel 1946 fu restaurata (la decorazione fu affidata ai fratelli Conconi) e riconsacrata. Il 10 gennaio 2010 con la presa di possesso del nuovo parroco, don Sergio Bianchi, nasce la Comunit\u00e0 Pastorale di Par\u00e8 e Drezzo.\nArchitetture civili.\nGli Odescalchi avevano una residenza di campagna a Par\u00e8. Qui soggiorn\u00f2 anche Benedetto Odescalchi, diventato papa con il nome di Innocenzo XI. Il portale del palazzo, con la sua esedra scenografica, era raffigurato sul vecchio stemma del comune.\nSociet\u00e0.\nEvoluzione demografica.\nDemografia pre-unitaria\nDemografia post-unitaria\nCuriosit\u00e0.\nIl 21 novembre 2010 il giovane Saverio Di Giacomo ha compiuto l'impresa di attraversare l'Italia a piedi.\nIl ragazzo \u00e8 partito da Par\u00e8 per arrivare a Canicattini Bagni, in provincia di Siracusa il 3 gennaio 2011 percorrendo circa 1.600 km per far visita alla tomba del nonno.."}
{"id": "29016", "revid": "125543585", "url": "https://it.wikipedia.org/wiki?curid=29016", "title": "Argelato", "text": "Argelato (\"Ar\u017cl\u00e8\" in dialetto bolognese settentrionale) \u00e8 un comune italiano di abitanti della citt\u00e0 metropolitana di Bologna in Emilia-Romagna. Fa parte dell'Unione Reno Galliera.\nIl comune \u00e8 costituito dalle frazioni di Volta Reno (che comprende anche le localit\u00e0 di San Donino e San Giacomo), Argelato, la Contea di Casadio (comprendente anche gli abitati di Malacappa di Passo Gatti e Quattro portoni) e Funo, che comprende anche la localit\u00e0 Casette di Funo. Nella frazione di Funo sono presenti importanti stabilimenti industriali e una delle pi\u00f9 grandi cittadelle di vendita all'ingrosso d'Europa (CenterGross - centro per il commercio all'ingrosso di Bologna), superata in Italia solo dal Cis di Nola.\nStoria.\nIl 5 dicembre 1974 alcuni elementi dell'estrema sinistra modenese tentarono una rapina alla banca di Argelato. Dopo la fuga fermati per caso da due carabinieri che li avevano scambiati per campeggiatori aprirono per primi il fuoco uccidendone uno e ferendone lievemente l'altro.\nMonumenti e luoghi d'interesse.\nIl MiBACT recensisce 16 beni architettonici tutelati nel comune, ai quali si aggiungono quelli senza tutele.\nAree naturali.\nBoscovivo, area naturalistica boschiva di Argelato\nInfrastrutture e trasporti.\nIl servizio di trasporto pubblico ad Argelato \u00e8 assicurato dalle autocorse suburbane svolte dalla societ\u00e0 TPER.\nFra il 1889 e il 1955 Argelato ospit\u00f2 una stazione della Tranvia Bologna-Pieve di Cento, intensamente utilizzata sia per il traffico pendolare fra la campagna e gli opifici bolognesi che per il trasporto delle barbabietole da zucchero, allora fra i principali prodotti agricoli della zona.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "29017", "revid": "123303581", "url": "https://it.wikipedia.org/wiki?curid=29017", "title": "Baricella", "text": "Baricella (\"Bari\u1e61\u00e8la\" in dialetto bolognese, \"La Baris\u00e8la\" nella variante locale) \u00e8 un comune italiano di abitanti della citt\u00e0 metropolitana di Bologna in Emilia-Romagna.\nIl toponimo \"Baricella\", evolutosi da \"Barigella\", deriva dalle figure dei \"bargelli\" (ufficiali incaricati di servizi di polizia e di controllo fiscale) che avevano creato la loro sede qui agli inizi del XIV secolo per controllare i traffici tra i territori bolognese e ferrarese.\nIl comune fa parte dell'Unione Terre di Pianura insieme ai comuni di Budrio, Granarolo dell'Emilia, Minerbio, Malalbergo, Castenaso.\nMonumenti e luoghi d'interesse.\nIl MiBACT recensisce 17 beni architettonici tutelati nel comune, ai quali si aggiungono quelli senza tutele.\nAree naturali.\nParte del territorio comunale \u00e8 compreso nel sito di interesse comunitario e zona di protezione speciale \"Biotopi e Ripristini ambientali di Bentivoglio, S. Pietro in Casale, Malalbergo e Baricella\" (IT4050024).\nSul territorio comunale si trovano varie piante monumentali: \nInfrastrutture e trasporti.\nIl servizio di trasporto pubblico a Baricella \u00e8 assicurato dalle autocorse suburbane svolte dalla societ\u00e0 TPER.\nFra il 1891 e il 1957 Baricella ospit\u00f2 una fermata della Tranvia Bologna-Malalbergo, intensamente utilizzata sia per il traffico pendolare fra la campagna e gli opifici bolognesi che per il trasporto delle barbabietole da zucchero, allora fra i principali prodotti agricoli della zona.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "29019", "revid": "125759670", "url": "https://it.wikipedia.org/wiki?curid=29019", "title": "Pellio Intelvi", "text": "Pellio Intelvi (\"P\u00e9i\" in dialetto comasco, trascrizione fonetica IPA: ) \u00e8 una frazione del comune italiano di Alta Valle Intelvi.\nVi nacquero l'architetto barocco Carlo Lurago, attivo principalmente a Praga e Passavia, e lo scultore Ercole Ferrata, operante a Roma e a Napoli.\nStoria.\nIl ritrovamento, su alcuni massi in localit\u00e0 Pian delle Noci, di alcune coppelle lascia supporre la presenza umana gi\u00e0 durante la preistoria. Di epoca pre-romana \u00e8 una necropoli riportata alla luce nei pressi del campo sportivo di Pellio Superiore. Al periodo ottoniano risalgono invece i resti di una fortificazione trovati non lontano dalla chiesa di San Giorgio.\nSchierato dalla parte di Como durante la guerra decennale, il paese di Pellio fu un feudo dapprima dei Camozzi, poi dei Rusca (XV secolo), quindi dei Marliani e infine dei Riva Andreotti.\nIl paese era storicamente diviso in due parti: Pellio Inferiore, intorno alla chiesa di San Michele, e Pellio Superiore (o Pelsopra), intorno a quella di San Giorgio. Le due chiese, originariamente alle dipendenze della matrice di Castiglione d'Intelvi, furono entrambe elevate al rango di parrocchiale nella prima met\u00e0 del XVII secolo. Con Maria Teresa d'Austria, le comunit\u00e0 Pellio Superiore e Pellio Inferiore vennero riunite in un unico comune.\nA partire dal 1\u00ba gennaio 2017, insieme ai comuni di Lanzo d'Intelvi e Ramponio Verna, si \u00e8 fuso, in seguito a un referendum popolare tenutosi il 20 novembre 2016, nel nuovo comune di Alta Valle Intelvi.\nSimboli.\nLo stemma comunale era stato concesso con decreto del presidente della Repubblica del 14 aprile 1956."}
{"id": "29020", "revid": "1888309", "url": "https://it.wikipedia.org/wiki?curid=29020", "title": "Pianello del Lario", "text": "Pianello del Lario (\"Pianell\" in dialetto comasco, pronuncia fonetica IPA: ) \u00e8 un comune italiano di abitanti della provincia di Como in Lombardia.\nStoria.\nPer via dei loro nomi, frazioni come quelle di Maggiana Saliana e Maggiana risalirebbero al periodo romano.\nNell\u2019Alto Medioevo Pianello costituiva una regia corte dell'abitato di Musso, il quale era stato regalato dal re Liutprando al monastero della Basilica di San Carpoforo a Como, ancora proprietaria del territorio nel 1040. In questo periodo, il centro di Pianello comprendeva il palazzo dell'abbazia, un castello dotato di cinta muraria e fossato e la chiesa di San Martino con annesso un piccolo cimitero.\nAi tempi del Ducato di Milano, nel primo quarto del XVI secolo Pianello faceva parte della pieve di Dongo, entro cui figura nuovamente nel 1757, nel 1786 e nel 1791. Dal 1644 fece invece parte della Squadra di Rezzonico, entro cui rimase fin'oltre la met\u00e0 del secolo successivo.\nNel 1751 Pianello non figura pi\u00f9 essere infeudato, mentre il suo territorio risulta estendersi ai cassinaggi di Camlago, Belmonte, \u201cSagliana e Masnego\u201d, Magiana, Scarpagiano, Rovezano e Coslia.\nDalla fine del Settecento a Pianello si svilupp\u00f2 la coltivazione della vite e del gelso, con quest'ultimo che, con alti e bassi, rappresent\u00f2 un settore di forte impiego dei pianellesi fino alla met\u00e0 del XX secolo.\nUn decreto di riorganizzazione amministrativa del Regno d'Italia napoleonico datato 1807 sanc\u00ec, per Pianello, l'annessione dei soppressi comuni di Cremia e Musso, decisione che fu tuttavia abrogata con la Restaurazione.\nSuccessivamente all'unit\u00e0 d'Italia, nel 1863 il comune assunse l'attuale denominazione di Pianello del Lario (R.D. 8 febbraio 1863, n. 1192).\nDal 1881 al 1890 Pianello ebbe come parroco Don Luigi Guanella, che qui vi fond\u00f2 un istituto per anziani, raccogliendo l'eredit\u00e0 del precedente parroco che aveva avviato un ricovero in cui si ospitavano anche orfanelli e malati. \nMonumenti e luoghi d'interesse.\nArchitetture religiose.\nChiesa di San Martino.\nLa chiesa di San Martino (ricostruita nel XVI secolo) fu realizzata a singola navata sulla base di un edificio che gi\u00e0 nel 1496 ospitava una parrocchia staccatasi dalla plebana di Dongo nel 1472. In origine, al posto della chiesa si trovava una cappella con la stessa dedicazione e gi\u00e0 attestata nel 1153.\nOriginariamente la parrocchiale si presentava probabilmente con una facciata a capanna dotata di rosone centrale. Tuttavia, l'aspetto originario fu stravolto da una serie di ristrutturazioni iniziate gi\u00e0 alla fine del XV secolo e proseguite nei secoli fino al 1954, anno in cui fu sistemato il porticato a colonne anticamente usato come cimitero. Nel mezzo, altri interventi riguardarono un rifacimento del portale maggiore (1534) e del fonte battesimale (1578), la realizzazione un protiro e di due cappelle laterali (XVII secolo), la costruzione di un ossario (XVII secolo), l'esecuzione di numerosi affreschi e decorazioni (finanziati dagli emigrati pianellesi emigrati a Genova, nel Veneto e a Milano) (XVII secolo), l'aggiunta di un organo Serassi (XVIII secolo) e la sostituzione del tetto a capriate con una copertura a volta (XIX secolo). Nel XX secolo si registrarono una serie di modifiche interne, tra le quali la dedicazione della cappella di destra (un tempo intitolata a San Giuseppe e prim'ancora a San Fermo) a San Luigi Guanella. Agli anni Sessanta dello stesso secolo risalgono le vetrate, opera di Eugenio Rossi.\nInternamente, la chiesa conserva una serie di dipinti realizzati da Isidoro Bianchi (sulla volta e sulle pareti del presbiterio) e da artisti della zona come G. B. Pozzo, Caracciolo da Vercana (autore degli affreschi della cappella del battistero), Gian Battista Tagliaferri e Giovan Battista Bottiggio. La sacrestia ospita un armadio ligneo barocco. La chiesa conserva inoltre un tabernacolo in marmo del XVI secolo, opera di Bernardo Catanio di Saliana, e un trittico rinascimentale in cui sono rappresentati \"Maria tra i santi Antonio e Bernardo.\"\nChiesa della Madonna della Neve.\nLa chiesa della Madonna della Neve (XVI secolo) fu costruita sulla base di una precedente cappella probabilmente gi\u00e0 esistente nella seconda met\u00e0 del Cinquecento. I lavori di ampliamento dell'edificio avvennero attorno al secondo decennio del XVIII secolo, con il contributo di alcuni pianellesi emigrati a Genova e nel Veneto. Internamente, l'altare ospita un dipinto della \"Madonna del latte tra S. Rocco e S. Sebastiano\", mentre la volta \u00e8 affrescata con raffigurazioni dell\u2019Assunta e della Resurrezione.\nChiesa di Sant'Anna.\nLa chiesa di Sant'Anna (XVII secolo), costruita negli anni 1636-1652 su impulso di alcuni emigrati pianellesi a Genova e Milano, conserva una tela d\u2019altare del 1661 raffigurante \"La Vergine, il Bimbo e Sant\u2019Anna\"\nOratorio di San Bernardino.\nLa localit\u00e0 Nassina ospita la chiesetta di San Bernardino, riedificata nel 1766 sulla base di un precedente oratorio a sua volta costruito su una cappella gi\u00e0 esistente prima del 1582.\nChiesa del Sacro Cuore.\nLa chiesa del Sacro Cuore, in stile neogotico, fu commissionata da Don Luigi Guanella all'inizio del Novecento in sostituzione della precedente cappella che, dal 1893, si trovava nell'istituto fondato dal sacerdote. La chiesa si presenta con facciata a capanna dotata di rosone e sormontata da tre pinnacoli."}
{"id": "29021", "revid": "670021", "url": "https://it.wikipedia.org/wiki?curid=29021", "title": "Bentivoglio (Italia)", "text": "Bentivoglio (\"B\u00e4ntv\u00f3i\" o \"Bentv\u00f3i\" in dialetto bolognese settentrionale) \u00e8 un comune italiano di abitanti della citt\u00e0 metropolitana di Bologna in Emilia-Romagna, situato nella pianura bolognese. Fa parte dell'Unione Reno Galliera.\nOrigini del nome.\nIn origine il territorio di Bentivoglio era denominato come una delle sue frazioni, Santa Maria in Duno. Il nome recente deriva dalla nobile famiglia Bentivoglio e solo dal 1\u00ba gennaio 1886 tale nome designa l'intero comune.\nStoria.\nPrimi insediamenti.\nI primi insediamenti nel territorio Bentivogliese risalgono alla Civilt\u00e0 villanoviana, sono state infatti ritrovate alcune tombe a cremazione databili al 930 a.C. e una stele del VI secolo a.C.\nI Romani effettuarono i primi interventi di bonifica del territorio, allora, paludoso. Attraverso alcuni resti ritrovati si \u00e8 inoltre scoperto che con l'arrivo dei Romani si svilupparono numerose installazioni rurali nel territorio.\nLa zona centrale del territorio in et\u00e0 medievale era denominata \"Ponte Poledrano\", questo nome era dovuto al passaggio dei puledri sul ponte del canale Navile.\nImportanza del Navile.\nIl canale Navile ha origini antiche, fin dal XII secolo portava l'acqua del Reno dalla chiusa di Casalecchio a Malalbergo, per riconnettersi poi con le valli del Po e Venezia, fungendo lungo tutto il tracciato da via di comunicazione per il trasporto delle merci, a partire dalla seta. Nel 1930 il riso delle risaie di Bentivoglio arrivava a Bologna sui barconi che percorrevano il Navile. Lungo il suo percorso vennero costruiti numerosi edifici fortificati tra i quali la Rocca di Ponte Poledrano nel 1390, situata di fianco al Mulino sorto invece nel 1300 sul percorso del Navile, a difesa del confine verso i marchesi d'Este di Ferrara.\nBonifica.\nNel 1817 la famiglia Pizzardi acquist\u00f2 dal marchese Carlo Bentivoglio d'Aragona il castello di Ponte Poledrano con il mulino, la pila da riso, le terre e le valli limitrofe. I Pizzardi, in particolare Carlo Alberto, intrapresero opere di bonifica del territorio che portarono ad un totale prosciugamento delle paludi e quindi alla creazione di un ambiente pi\u00f9 igienico, oltre che all'avviamento di un importante centro di produzione risicola e al potenziamento dello storico mulino, rimasto attivo fino al 1977, riaperto il 5 ottobre 2014.\nMonumenti e luoghi d'interesse.\nIl MiBACT recensisce 20 beni architettonici tutelati nel comune, ai quali si aggiungono quelli senza tutele.\nArchitetture militari.\nIl Castello, denominato \"Domus Jocunditatis\", fu voluto da Giovanni II Bentivoglio, signore di Bologna dal 1463 al 1506, e venne costruito tra il 1475 e il 1481 attorno alla torre comunale di cui fu nominato castellano. Il Castello venne utilizzato dai Bentivoglio come dimora di campagna, senza eccessive preoccupazioni difensive. Venne ampiamente restaurato dal 1889 al 1897 da Alfonso Rubbiani, il quale ricostru\u00ec l'ala crollata, riedific\u00f2 la cinta merlata e suddivise le stanze secondo le vecchie piante, inventandosi anche numerosi particolari, come il rivellino di accesso e la scala che dal cortile conduce al piano nobile. Vennero inoltre aggiunte due statue rappresentanti Ginevra Sforza e Giovanni II Bentivoglio, entrambe opera di Giuseppe Romagnoli. Il restauro diede un'impronta ottocentesca a una delle principali opere del Rinascimento bolognese. Nella Prima guerra mondiale accolse un ospedale militare della CRI. Nel 1945, durante la ritirata, le Wehrmacht distrussero la trecentesca torre del castello, allo scopo di eliminare i punti sopraelevati, utilizzabili per avvistamento. Al suo interno il castello custodisce varie decorazioni che trattano il tema della vita nei campi, come un importante ciclo di affreschi, detto \"Le storie del pane\", opera di un artista anonimo, dove vengono illustrate tutte le fasi della produzione del pane. Nel ventunesimo secolo l'edificio ospita i laboratori di ricerca dell'Istituto Ramazzini e inoltre viene utilizzato per le attivit\u00e0 culturali organizzate dal comune.\nArchitetture civili.\nCostruito nel 1887 ad opera del Marchese Carlo Alberto Pizzardi, il palazzo prende il nome dai mattoni rossicci con cui fu fatto edificare. Inizialmente l'entrata propendeva sul Navile, ed era accessibile tramite un ponte, ancora esistente. In seguito, l'ingresso principale divenne il sostegno sul lato opposto.\nL'edificio, costruito su progetto di Alfonso Rubbiani, presenta elementi decorativi e pitture murali realizzate da Giulio e Achille Casanova e da Augusto Sezanne fino al 1897 e oltre, secondo lo stile Liberty bolognese.\nIl palazzo Rosso \u00e8 composto da tre piani, adibiti in precedenza a varie funzioni: il piano terra era la sede degli uffici; il primo piano, denominato \"piano nobile\", era l'abitazione vera e propria dei Pizzardi, con un balcone e varie finestre particolarmente ampie; il secondo ed ultimo piano, invece, era l'abitazione dei dipendenti.\nAll'interno del palazzo si trova la Sala dello Zodiaco, riuscito esempio dell'Aemilia Ars. Nella Sala si possono osservare elementi vegetali, animali e simbologie celesti tra le quali, da qui il nome, la rappresentazione della fascia dello zodiaco con alcune costellazioni. Vi sono inoltre rappresentate le fasi lunari e del globo terrestre unite alla stilizzazione del Sole, rappresentato coi soli raggi di un intenso colore rosso.\nDopo la morte nel 1922 di Carlo Alberto Pizzardi il palazzo, provvisto di acqua corrente, luce elettrica ed un impianto igienico, venne affittato a varie famiglie. Durante la Seconda guerra mondiale il palazzo venne leggermente danneggiato, nel 1981 il comune ne acquista la gestione e nel 1992 ne diviene il proprietario, iniziando gi\u00e0 dall'anno seguente il primo trasferimento della Biblioteca Municipale che viene restituita alla cittadinanza completamente rinnovata e ampliata. Il Palazzo Rosso, con il Mulino Pizzardi e le pertinenze, \u00e8 tutelato. Oltre alla biblioteca, il palazzo \u00e8 sede del Consiglio Comunale e ospita varie attivit\u00e0 culturali.\nCostruito dal Marchese Pizzardi nel 1889, il Palazzo Vivaio era adibito a seconda dimora per i residenti del Castello durante i lavori di restauro. Ai piani superiori del Palazzo erano collocati gli alloggi, al di sotto di questi vi si trovavano le cantine, una falagnameria e una fabbreria. Il palazzo fu costruito con un lato poggiato sulla sponda del Canale Navile, ed \u00e8 un condominio con varie abitazioni private ai piani superiori, ed un circolo Arci al piano inferiore.\nSituata nell'ampia frazione di San Marino, Villa Smeraldi prende il nome dall'ultimo proprietario Rigoberdo Smeraldi, stabilitovisi dal 1922 al 1942 per dirigere personalmente l'azienda agricola collegata. Gli edifici ottocenteschi costruiti nella propriet\u00e0 sono la residenza padronale, l'abitazione del fattore, la torre del granaio, la stalla, la legnaia, la colombaia, la ghiacciaia, la casa colonica, la porcilaia e la \"casa dell'ortolano\".\nTuttavia queste costruzioni sono solo una parte della propriet\u00e0, vi \u00e8 infatti un grande parco all'inglese che comprende un ampio lago, attraversabile tramite un ponte adornato di quattro particolari statue, entrambi costruiti attorno alla seconda met\u00e0 dell'Ottocento, varie montagnole (alcune presumibilmente erette con il terreno proveniente dallo scavo per il lago) ed altri luoghi completamente immersi nel verde.\nLa residenza patronale di Villa Smeraldi fu particolarmente coinvolta nella Seconda guerra mondiale: alcuni ambienti vennero affittati alla societ\u00e0 telefonica TIMO, mentre successivamente vi si insedi\u00f2 un comando tedesco agli ordini del generale Fridolin von Senger und Etterlin che sfrutt\u00f2 la torre per gli avvistamenti e gli innumerevoli luoghi del parco nascosti dal verde per dissimulare alcune postazioni antiaeree.\nDal 1973 Villa Smeraldi ospita l'importante Museo della civilt\u00e0 contadina, contenente migliaia di testimonianze del lavoro e della vita nelle campagne bolognesi tra Ottocento e Novecento. Il parco circostante \u00e8 divenuto pubblico ed \u00e8 accessibile tutti i giorni, inoltre vi hanno sede vari eventi legati al territorio come feste dell'agricoltura, mercati contadini o semplici giornate dedicate al paese.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAttivit\u00e0 sportive.\nCalcio.\nLa principale squadra di calcio della citt\u00e0 \u00e8 l'A.S.D. Bentivoglio Calcio che milita in Prima Categoria.\nPallavolo.\nLa pallavolo di Bentivoglio, fa parte del gruppo Volley Pianura, la prima squadra femminile che gioca a Bentivoglio, milita nel campionato di prima divisione FIPAV, vi \u00e8 anche una terza divisione e diverse categorie giovanili.\nGinnastica artistica.\nLa Scuola di Ginnastica Artistica femminile dell'U.P. Bentivoglio, fondata a met\u00e0 degli anni ottanta, partecipa a competizioni nazionali ed internazionali."}
{"id": "29022", "revid": "372624", "url": "https://it.wikipedia.org/wiki?curid=29022", "title": "Borgo Tossignano", "text": "Borgo Tossignano (\"Borg Tusgn\u00e0n\" in romagnolo) \u00e8 un comune italiano di abitanti della citt\u00e0 metropolitana di Bologna in Emilia-Romagna. Fa parte del Nuovo Circondario Imolese.\nStoria.\nXX secolo.\nL'ultimo conflitto mondiale vide la zona teatro di tragici eventi. Nel settembre del 1944 Tossignano fu presidiata per dodici giorni da forze partigiane che scacciarono i tedeschi. Quando l'avanzata alleata nel tardo autunno si arrest\u00f2, la gente dovette fuggire e Borgo fu dichiarata terra di nessuno. Poi, all'inizio del 1945, una formazione di partigiani della 36\u00aa Brigata Garibaldi, inquadrati nel nuovo esercito italiano, entr\u00f2 a Borgo e lo tenne fino all'offensiva dell'aprile 1945, quando il paese fu liberato dalle truppe dell'VIII Armata britannica, sotto il cui comando operava il gruppo di combattimento \"Folgore\", e la popolazione pot\u00e9 tornare e dedicarsi alla ricostruzione dell'abitato.\nNel 1957 la sede comunale \u00e8 stata trasferita a Borgo da Tossignano, che \u00e8 diventato frazione.\nStemma.\nLo stemma comunale odierno riprende il disegno riprodotto nel gonfalone del comune di Tossignano. Il suo utilizzo \u00e8 stato autorizzato dal prefetto di Bologna con decreto del 1961.\nAl centro \u00e8 l'aquila nera su sfondo azzurro. Il volatile stringe nel becco un ramo d'ulivo; sopra la testa \u00e8 collocata una corona d'oro a pi\u00f9 punte.\nMonumenti e luoghi d'interesse.\nIl MiBACT recensisce 8 beni architettonici tutelati nel comune, ai quali si aggiungono quelli senza tutele.\nSociet\u00e0.\nEvoluzione demografica.\nVariazione della popolazione.\nVariazione della popolazione residente a Borgo Tossignano dal 2006 al 2018.\nEtnie e minoranze straniere.\nComposizione della popolazione straniera a Borgo Tossignano al 1\u00ba gennaio 2018.\nReligione.\nNel comune di Borgo Tossignano sono presenti tre parrocchie facenti parte della diocesi di Imola: Borgo Tossignano (principale), Tossignano e Codrignano."}
{"id": "29024", "revid": "1516566", "url": "https://it.wikipedia.org/wiki?curid=29024", "title": "Calderara di Reno", "text": "Calderara di Reno (\"Caldar\u00e8ra\" in dialetto bolognese) \u00e8 un comune italiano di abitanti della citt\u00e0 metropolitana di Bologna in Emilia-Romagna. Dal gennaio 2012 fa parte dell'Unione dei comuni Terre d'acqua.\nIl 16 dicembre 2019 a Calderara di Reno \u00e8 stato concesso il titolo di Citt\u00e0.\nGeografia fisica.\nCalderara di Reno si estende in una area essenzialmente piana che costeggia il fiume Reno a Nord ovest di Bologna.\nStoria.\nLa localit\u00e0 Sacerno, appartenente all'attuale territorio comunale, denominata un tempo \"Mezzomondo\", \u00e8 indicata come il luogo in cui si incontrarono, nel 43 a.C., Ottaviano Augusto, Marco Emilio Lepido e Marco Antonio, per stabilire la divisione dei territori appartenenti all'Impero Romano .\nNella stessa localit\u00e0 \u00e8 presente, inglobata nella chiesa di impianto settecentesco, una Rotonda costruita dai Benedettini attorno al IX secolo.\nNella localit\u00e0 Longara, invece, si insediarono i Longobardi.\nIl Comune fu fondato nel 1802, sotto il governo napoleonico, col nome di \u201cSan Vitale e Calderara\u201d.\nIl primo sindaco del neonato Comune, appartenente al Cantone di Bologna, fu Agostino Carpi. Pochi anni dopo, Longara e Sacerno furono annessi al Comune di Calderara.\nA partire dalla met\u00e0 del XX secolo, a causa della vicinanza con le infrastrutture del capoluogo provinciale, Calderara pass\u00f2 da un'economia prevalentemente agricola ad una in prevalenza industriale ed artigianale.\nSimboli.\nLo stemma di Calderara di Reno fu adottato dopo la costituzione del Regno d'Italia del 1861. Vennero scelte le insegne degli antichi feudatari: la testa di cervo d'oro su fondo azzurro degli Ubaldini, importante famiglia originaria del Mugello. I loro eredi assunsero il nome di \"Calderini\", mantenendo nello stemma inquartato con aquile imperiali, azzurro e oro, le teste di cervo sormontate da una rosa d'oro al posto della stella a otto punte degli Ubaldini. Il capo d\u2019Angi\u00f2, simbolo della fazione guelfa, testimonia il legame del territorio con l'antico Comune di Bologna.\nOnorificenze.\nCalderara di Reno \u00e8 tra le citt\u00e0 decorate al valor militare per la guerra di liberazione, insignita della croce di guerra al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nEconomia.\nCalderara \u00e8 sede di diverse aziende quali Datalogic, Italeri, Malossi e Motori Minarelli.\nInfrastrutture e trasporti.\nIl servizio di trasporto pubblico \u00e8 assicurato dalle autocorse suburbane e interurbane svolte dalla societ\u00e0 TPER. Il comune \u00e8 inoltre servito dalle stazioni suburbane di Calderara Bargellino, anche a servizio dell'Aeroporto di Bologna, e Osteria Nuova, entrambe parte della rete del Servizio Ferroviario Metropolitano di Bologna. Da gennaio 2014 la stazione di Calderara Bargellino \u00e8 collegata da un servizio navetta alla frazione di Longara (sospeso a partire dal 1\u00ba gennaio 2017).\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "29026", "revid": "92723", "url": "https://it.wikipedia.org/wiki?curid=29026", "title": "Camugnano", "text": "Camugnano (\"Camgn\u00e8in\" nel dialetto locale, \"Camugn\u00e0n\" in dialetto bolognese cittadino) \u00e8 un comune italiano di abitanti della citt\u00e0 metropolitana di Bologna in Emilia-Romagna. Fa parte dell'Unione dell'Appennino Bolognese.\nGeografia fisica.\nSituato nell'appennino bolognese che fa parte dell'appennino tosco-emiliano a circa 700 m s.l.m. con un territorio molto vasto di 9.661 ettari. Il capoluogo e parte del restante territorio sono situati nella valle del torrente Limentra (orientale o di Treppio), compresa nel bacino montano del fiume Reno. Il Monte Vigese (1091 m) domina un'area amena per boschi, acque ed armoniosi paesaggi agricoli.\nNell'area del comune \u00e8 stato istituito nel 1995 il Parco regionale dei laghi Suviana e Brasimone.\nIn questo parco, ricco di natura incontaminata, fauna selvatica e borghi storici, sono compresi anche i laghi artificiali del bacino del Brasimone (ricadente nel territorio del comune di Camugnano) e il lago di Suviana (ricadente nel territorio dei comuni di Camugnano e Castel di Casio).\nLe cime pi\u00f9 alte del territorio si trovano all'interno del parco dei laghi:\nStoria.\nCamugnano ha una lunga storia che parte dal periodo della colonizzazione romana; romana era la famiglia di \"Camonius\" da cui deriva il nome attuale di Camugnano. \nCome si sono trovati riferimenti alla famiglia di un \"Acutius\" che ha dato le origini a Guzzano e altri toponimi come \"Vicus\" (villaggio) da cui \u00e8 derivato Vigo e \"Bargius\", Bargi.\nAnche Le Mogne deriva dalla romana \"tribus Lemonia\". Altri toponimi invece derivano dalle attivit\u00e0 che l\u00ec si svolgevano come Carpineta che deriva dalle piantagioni di carpino o Stagno che deriva dalle attivit\u00e0 estrattive minerarie che l\u00ec si effettuavano tra il XV e il XVIII secolo.\nIn secoli meno remoti il territorio camugnanese fu diviso tra i bizantini dell'esarcato di Ravenna e i longobardi della Tuscia. \nI longobardi soprattutto hanno lasciato tracce evidenti del loro passato, ad esempio nei nomi come Ugo ed Oddone e nelle localit\u00e0 come Greglio (dal longobardo Grellgo) o Porcile che indica localit\u00e0 di grandi allevamenti di maiali, fondamentale elemento dell'economia dei longobardi. Un oratorio fu anche dedicato a \"S. Maria de Porcolis\", nella zona di Bargi.\nDi origine longobarda erano i potenti signori di Stagno, in lotta con il comune di Bologna e longobarda \u00e8 l'origine di alcuni toponimi; la presenza di bizantini \u00e8 stata riconosciuta sulla base di tracce linguistiche e di altra natura.\nSempre nel medioevo sono documentati su quest'area il potere dei signori di Vigo (\u201cdominatores de Vico\u201d), di signori delle Mogne e dei conti Alberti, di origine germanica.\nNel corso del XIII secolo Camugnano, come altri territori appenninici, entra nella sfera d'influenza del comune di Bologna ed \u00e8 sottoposto per il potere giudiziario, amministrativo e militare al Capitanato della Montagna. Quest'ultimo aveva sede a Casio ma intorno al 1414 fu trasferito a Vergato, dopo essere stato, forse, basato a Vigo nel Duecento.\nCostituito in Comune con a capo un massaro, Camugnano vide nel corso dei secoli il progressivo accorpamento al capoluogo delle attuali frazioni, prima Comuni autonomi. \nPer decreto vice-regio di et\u00e0 napoleonica, i comuni di Vigo (Vigo, Verzuno e Burzanella) e di S. Damiano (S. Damiano, Trasserra e Mogne) furono fatti confluire in quello di Camugnano, che cos\u00ec assunse un'estensione territoriale assimilabile a quella odierna. Modifiche nell'assetto amministrativo furono decise anche dal successivo governo pontificio, finch\u00e9 con l'Unit\u00e0 nazionale fu fissata la configurazione amministrativa attuale del paese.\nNell'Ottocento e fino agli anni Trenta del Novecento, quando venne costruito l'attuale Municipio, il centro amministrativo del paese era situato nella localit\u00e0 \"Poggio\" del capoluogo; la residenza comunale era collocata all'interno di una dimora privata, la casa Pantaleoni, abitazione di una delle antiche famiglie del paese.\nAgli inizi del Novecento Camugnano fu raggiunto dalla strada carrozzabile, prima col tratto diretto a Riola che d\u00e0 accesso alla strada e alla ferrovia Porrettana in fondovalle Reno (1903); poi col tratto diretto a Castiglione dei Pepoli. Pochi anni dopo furono realizzate opere con aspetti di rilievo nazionale, che contribuirono a caratterizzare il camugnanese e gli immediati dintorni: la diga del Brasimone, ultimata nel 1911 ed eccellente esempio di costruzione non in calcestruzzo, ma in pietra locale; quella pi\u00f9 piccola di S. Maria, in territorio castiglionese (1916-17); infine la diga di Suviana, terminata nel 1932, la pi\u00f9 alta d'Italia all'epoca della sua costruzione.\nCon un territorio povero di risorse e ad economia prevalentemente agricola (bench\u00e9 dotato anche di eccellenze artigianali), Camugnano fu interessato prima da fenomeni migratori, poi, gravemente, dallo spopolamento del secondo dopoguerra. Fra 1950 e 1970 il paese perse oltre il 50% dei residenti, passando da circa 5600 abitanti ai 2509 del 1971. Al 31.12.2012 l'Istat ha censito 1948 abitanti, con una media di 1,9 componenti per famiglia. Il popolamento effettivo del paese presenta tuttavia una variabilit\u00e0 stagionale, dovuta prevalentemente alla presenza di numerose seconde case, spesso di propriet\u00e0 di famiglie di origine camugnanese.\nMonumenti e luoghi di interesse.\nArchitetture religiose.\nCappella dei Frascari.\nSul crinale che dal Monte Vigese va al Passo dello Zanchetto si trova in posizione isolata un oratorio dedicato alla Madonna dei Sette Dolori, detto comunemente \"Cappella dei Frascari\". Costruito tra il 1668 e il 1673, \u00e8 rimasto inalterato nelle sue forme. Presso la Cappella dei Frascari si radun\u00f2 nel 1809 un gruppo di ribelli antifrancesi con l'obiettivo di assalire Castiglione dei Pepoli.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 106 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nFrazioni.\nLo statuto comunale riconosce undici centri abitati oltre al capoluogo omonimo. Essi sono: Baigno, Bargi, Brasimone, Burzanella, Carpineta, Guzzano, Mogne, San Damiano, Stagno, Trasserra, Verzuno e Vigo.\nBrasimone.\nLocalit\u00e0 sorta nel XX secolo in seguito all'edificazione della Diga delle Scalere nel 1911. Il Bacino del Brasimone \u00e8 stato il primo di una serie di laghi artificiali costruiti per l'alimentazione elettrica della Ferrovia Porrettana.\nNegli anni successivi al dopoguerra divenne una meta di turismo locale e vennero costruiti alcuni alberghi e ristoranti. Ancora oggi \u00e8 frequentata da pescatori o campeggiatori.\nNegli anni '70 sulla riva sud-orientale del lago fu edificato un centro ricerche sull'energia nucleare. In seguito al referendum sul nucleare del 1987 il reattore venne spento e la ricerca riconvertita. Adesso \u00e8 sede di un centro ricerche dell'ENEA.\nBargi.\nSituato a circa 670 m s.l.m., fu sede di un antico castello conteso tra i conti di Panico e il comune di Bologna, fino a quando non fu distrutto nel 1451 da quest'ultimo. Successivamente fu un importante centro locale di produzione di armi da fuoco, come testimoniano le pistole in mostra al Museo civico medievale di Bologna.\nOggi \u00e8 la frazione meno abitata dopo Stagno, con circa 40 abitanti. Nel 1975 \u00e8 stata costruita nei suoi pressi la centrale idroelettrica di pompaggio e generazione per i bacini di Suviana e Brasimone.\nBurzanella.\nSi trova nella vallata del torrente Vezzano, immissario del fiume Setta, ed \u00e8 posta a 550 m s.l.m. in una spianata circondata da castagni secolari. La testata della valle \u00e8 circoscritta, in direzione sud, dalle cime di Fontanavidola (950 m s.l.m.) e verso ovest del Monte Vigese (1091 m s.l.m.) e del Montovolo (962 m s.l.m.). La localit\u00e0 dista circa 50\u00a0km dal capoluogo di provincia Bologna e 7\u00a0km dal capoluogo comunale.\nOltre alla chiesa parrocchiale nel centro del paese dedicata a San Donnino, sul Poggio di Burzanella esisteva un Oratorio del XIX secolo dalla particolare forma circolare dedicato a San Luigi Gonzaga, ora in rovina, oltre alla gi\u00e0 citata Cappella dei Frascari.\nLa notte del 27 settembre del 1944 le SS di transito da Burzanella fucilarono sei residenti in localit\u00e0 \"Bel Poggio\".\nNel 1964 furono ritrovate presso il podere \"Bontecchio\" quattordici asce di bronzo risalenti al II millennio a.C., ora esposte al Museo Civico Archeologico di Bologna.\nNel 1997 fu costruito nella \"Piana dei Saivan\u00e9\" un centro sportivo e una sede sociale amministrati dalla locale Pro Loco.\nL'abitato \u00e8 attraversato dalla Via della Lana e della Seta che da Bologna conduce a Prato.\nSan Damiano.\nAnticamente feudo della famiglia degli Alberti, San Damiano \u00e8 sita a 690 m s.l.m. sopra il Bacino di S. Maria.\nStagno.\nLocalit\u00e0 situata a 600 m.s.l.m vicino al confine con la Toscana, quasi incuneata tra i Comuni di Sambuca Pistoiese e Cantagallo. Dopo la conquista longobarda avvenuta alla fine del VI secolo fu annessa ai territori della \"Iudicaria Pistoriensis\" e successivamente affidata all'amministrazione della progenie d'origine longobarda conosciuta col nome di \"stagnensi\".\nAll'inizio del XIII secolo Stagno passa sotto la dominazione del Comune di Bologna tranne una breve parentesi nel 1306 quando il territorio fu occupato dai potenti conti di Panico.\nA differenza del resto del territorio comunale, a Stagno viene parlato un dialetto bolognese montano alto con forti influssi toscani.\nIl caratteristico borgo abbandonato di Chiapporato, un tempo abitato da carbonai, pastori e boscaioli, \u00e8 raggiungibile unicamente da Stagno tramite una strada sterrata.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "29027", "revid": "3732", "url": "https://it.wikipedia.org/wiki?curid=29027", "title": "Casalfiumanese", "text": "Casalfiumanese (\"Cas\u00eal Fiuman\u00e9s\" in romagnolo) \u00e8 un comune italiano di abitanti della citt\u00e0 metropolitana di Bologna in Emilia-Romagna. Si trova lungo la Valle del Santerno; il centro storico \u00e8 in una zona sopraelevata. Fa parte del Nuovo Circondario Imolese.\nGeografia fisica.\nNella zona sono presenti sorgenti salsoiodiche. Inoltre, si possono osservare emanazioni gassose che danno origine al fenomeno dei \"bollitori\".\nStoria.\nDalla fondazione al XIX secolo.\nNell'Alto Medioevo esisteva un agglomerato di case lungo il rio Salato (affluente di sinistra del Santerno), chiamato \"Rivo Salso\".\nTra il X e l'XI secolo gli abitanti decisero di edificare un \"castrum\", ovvero una fortezza murata. Scelsero una collina pochi km pi\u00f9 a sud, sempre sulla sinistra del Santerno. Successivamente i cittadini si eressero a libero comune.\nIl nome \"Castrum Casale\" compare in tre bolle papali del XII secolo (nel 1127 di papa Onorio II, nel 1151 e nel 1179 ad opera dei papi successivi). Il castello aveva forma rettangolare con un'unica porta d'ingresso con ponte levatoio volta verso est. Successivamente venne eretta una torre con orologio pubblico, simbolo del paese e tuttora raffigurata nello stemma comunale.\nNel XIII secolo il castello di Casale faceva parte del contado della citt\u00e0 di Imola.\nNel secolo seguente, tra il 1265 e il 1278, Imola e il proprio contado furono assoggettate alla citt\u00e0 di Bologna. Durante questo breve periodo i bolognesi procedettero a censire le propriet\u00e0 private nelle terre da loro conquistate. In questo censimento fiscale apparve per la prima volta il nome \"Casale Flumanese\".\nNel secolo seguente Casale fu lungamente conteso tra Bologna e Imola, che cercarono di annetterlo ai propri dominii approfittando della lontananza dei papi, trasferitisi ad Avignone. Bologna riusc\u00ec a strappare a Imola una serie di territori a macchia di leopardo, alcuni siti nella valle del Sillaro, altri nella valle del Santerno: Casalfiumanese, Croara, Sassoleone, Codronco (oggi non pi\u00f9 esistente), Fiagnano e Bello (oggi San Martino in Pedriolo): in tutto, sei \"castra\". Croara, a sua volta, incorporava la Morea, Tombe di Sassatello e Gesso. Filetto, Carseggio, Macerato e Pezzolo dipendevano da Codronco. Faceva parte del territorio di Sassoleone l'abitato di Casoni di Romagna. Il 7 aprile 1376 i massari di questi territori sottoscrissero un patto di fedelt\u00e0 verso la citt\u00e0 felsinea.\nNel 1379 tra gli abitanti di Codronco scoppi\u00f2 una faida con morti da entrambe le parti. Il Comune di Bologna intervenne e divise il paese in due: Codronco e Bastia di Codronco. Il primo si dichiar\u00f2 fedele ad Imola, mentre il secondo si schier\u00f2 per Bologna. Il confine \u00e8 rimasto inalterato fino ad oggi. Attualmente divide i comuni di Casalfiumanese e Fontanelice.\nSuccessivamente, nel territorio dei sei \"castra\" sorsero due nuovi centri: l'abitato della pieve di Sant'Andrea e quello di Pedriaga, situati a pochi km l'uno dall'altro. Tutte queste comunit\u00e0 nel 1417 formarono la \"Podestaria del Comune di Bologna nel territorio imolese\".\nTale assetto giunse immutato fino al 1797 quando, con il nuovo regime imposto dai francesi di Napoleone, furono istituiti i Dipartimenti e i cantoni. Poi con la Restaurazione si torn\u00f2 all'assetto precedente. L'unica differenza fu che, mentre Casalfiumanese rimase comune autonomo, gli altri centri abitati furono declassati.\nIl 27 dicembre 1859, con la ridefinizione delle circoscrizioni territoriali, il Comune di Casalfiumanese fu aggregato alla Provincia di Bologna. Con il plebiscito del 1860 entr\u00f2 a far parte del Regno di Sardegna, che l'anno dopo divenne Regno d'Italia.\nDal XX secolo ad oggi.\nCasalfiumanese venne liberata da truppe americane e da soldati italiani della \u201cNembo\u201d il 12 aprile 1945.\nMonumenti e luoghi d'interesse.\nArchitetture religiose.\nLa pi\u00f9 antica chiesa del territorio era denominata nell'Alto Medioevo \"Santa Maria Rivi Salsi\" e fu edificata presso il rio omonimo, citato nei documenti come Rivo Salso (oggi \u00e8 il rio Salato).\nAnche dopo la fondazione di \"castrum Casale\" (tra il X e l'XI secolo) la chiesa di Santa Maria continu\u00f2 ad essere la chiesa principale della comunit\u00e0. Solo nel 1630 la sede parrocchiale fu trasferita dentro Casalfiumanese e fu intitolata a San Gregorio Magno. Nel 1714 fu insignita del titolo arcipretale. Quanto a S. Maria Rivi Salsi, essa fu abbandonata e cadde nell'oblio.\nL'altra chiesa importante nella storia della comunit\u00e0 \u00e8 la pieve di Gesso. Nel Medioevo la sua giurisdizione si estendeva a monte fino al confine con il territorio dei conti Ubaldini.\nSociet\u00e0.\nEvoluzione demografica.\nVariazione della popolazione residente a Casalfiumanese dal 2006 al 2010.\nFonte, \"Dati Istat al 31 dicembre 2010\".\nReligione.\nQuasi tutto il territorio di Casalfiumanese appartiene alla diocesi di Imola. Nel comune sono presenti nove parrocchie facenti parte della Diocesi imolese: Casalfiumanese (principale), Casalino, Carseggio, Croara, Gesso, Pezzuolo, Sassoleone, Sellustra e Valsellustra.\nVi \u00e8 inoltre una parrocchia facente parte della Diocesi di Bologna: San Martino in Pedriolo.\nA Casalfiumanese ha avuto sede dal 1969 al 2021 una Casa della congregazione delle \u00abPie Operaie di San Giuseppe\u00bb, fondata a Castel del Rio dalla Serva di Dio Madre Maria Agnese Tribbioli (1879 - 1965).\nCultura.\nTeatro.\nIl teatro comunale di Casalfiumanese offre una stagione di prosa (anche commedie in romagnolo) ed \u00e8 sede di convegni e iniziative culturali.\nGeografia antropica.\nIl territorio comunale abbraccia tre vallate: Santerno, Sellustra e Sillaro. Per estensione \u00e8 il quarto comune del circondario imolese, dopo Imola, Medicina (Italia) e Castel San Pietro Terme. Oltre al capoluogo, tra i centri maggiormente abitati si registrano le frazioni di San Martino in Pedriolo e Sassoleone. Quest'ultimo \u00e8 noto sin dai primi secoli dopo il Mille (\"Castrum Sassilioni\"). Nel 1127 fu donato da Matilde di Canossa alla chiesa imolese; per un breve periodo alla fine del XIII secolo fu di propriet\u00e0 dei Bolognesi. Nel 1307 fu edificata una fortezza, i cui ruderi erano ancora visibili all'inizio del XX secolo. Dopo i Bolognesi, fu feudo della famiglia Alidosi; lo tennero i Fiorentini fino al tardo XIV secolo, quando la media valle del Sillaro pass\u00f2 sotto il dominio diretto della Santa Sede.\nAltre localit\u00e0 sono Borgo Casale, Carseggio, Casalino, Casoni di Romagna, Croara, Gesso, Pezzuolo, Pieve Sant'Andrea, Riviera, Sellustra e Valsellustra.\nEconomia.\nAgricoltura.\nLa posizione geografica nel quale si trova rende adatto il suo territorio alle colture da frutto.\nSport.\nSociet\u00e0 sportive.\nLa squadra Valsanterno 2009 \u00e8 l'unica squadra di calcio del comune."}
{"id": "29029", "revid": "1910023", "url": "https://it.wikipedia.org/wiki?curid=29029", "title": "Ponna", "text": "Ponna (\"Pona\" in dialetto comasco, pronuncia fonetica IPA: ) \u00e8 un comune italiano di 232 abitanti della provincia di Como in Lombardia.\nIl comune \u00e8 formato da tre frazioni: Ponna Superiore (870 metri), Ponna di Mezzo (760 metri) e Ponna Inferiore (600 metri).\nOrigini del nome.\nRiguardo alle origini del toponimo \"Ponna\" sono state formulate diverse teorie. Secondo alcuni deriverebbe dal greco \"Peona\" o \"Peonia\", mentre altri lo associano alla deit\u00e0 celto-romana di Epona. De Witt ipotizza invece un'associazione al termine etrusco \"leponzio\".\nStoria.\nIl ritrovamento di pietre cupelliformi testimoniano attivit\u00e0 umana sul territorio di Ponna gi\u00e0 in epoca preistorica\"\".\nPonna fu certamente abitata in et\u00e0 romana, come attestato da una tomba scoperta a cento metri dal campanile di Ponna Inferiore. La sepoltura comprendeva un'olla e un'idria, entrambe in terra cotta, tuttora conservate presso il Museo archeologico di Como.\nDi epoca paleocristiana \u00e8 invece un avello sepolcrale in sarizzo, ritrovato nelle fondamenta di una casa nel centro di Ponna Inferiore e recante una scolpitura in rilievo di una croce bizantina.\nNel corso del Medioevo, il nucleo di Ponna di Mezzo costituiva un casale tenuto al versamento delle decime all'Abbazia di San Benedetto in Val Perlana.\nA partire dal XII secolo, Ponna fu sotto la giurisdizione del Comune di Como. In questo contesto, si sa con certezza che nel 1335 il \"comune de Pona supra et infra et medio\" apparteneva alla pieve d'Intelvi.Nei secoli successivi, Ponna segu\u00ec le vicende del feudo della Valle Intelvi. Ceduto nel 1416 dai Visconti ai Rusconi, il feudo pass\u00f2 nel 1583 nelle mani dei Marliani e, nel 1713, in quelle dei Conti Riva Andreotti, attestati come feudatari di Ponna fino almeno al 1751.\nDagli atti delle visite pastorali del vescovo Ninguarda del 1593 risulta che Ponna, sempre compresa nella pieve d'Intelvi, fosse divisa in due comunit\u00e0: Ponna superiore e Ponna Inferiore.\nFino al 1688, Ponna faceva parte del comune di Laino.\nPonna Superiore e Ponna Inferiore furono riuniti in un solo Comune nel 1756.\nQuando Napoleone Bonaparte decise di riorganizzare il Regno d'Italia accorpando i comuni pi\u00f9 piccoli in entit\u00e0 pi\u00f9 grandi, il comune di Ponna Superiore e Ponna Inferiore fu aggregato comune di Claino con Osteno e ribattezzato \"Clajno\". Come tutte le decisioni napoleoniche, l'aggregazione fu tuttavia abrogata con il passaggio della Lombardia all'Impero austro-ungarico e la conseguente attivazione dei comuni della provincia di Como in base alla compartimentazione territoriale del Regno lombardo-veneto.\nNel 1815 il parroco di Ponna Inferiore Giovanni Battista Barelli promosse la creazione di un \"Convitto elementare e ginnasiale\", mirato a una scolarizzazione dei giovani meno abbienti. L'iniziativa si pose nel solco di quanto gi\u00e0 avvenuto nel 1753, quando i parroci di \"Pona Cima\" e di \"Pona Fondo\" si prestarono gratuitamente ad insegnare ai bambini a leggere e scrivere. La creazione del convitto era inoltre legata all'insegnamento del disegno e delle tecniche edili e architettoniche legate alle attivit\u00e0 artistiche dei maestri intelvesi, sulla falsa riga di quanto da tempo avveniva nella vicina Laino, che ospitava una scuola di disegno (fondata alla fine del Seicento dal pittore Giulio Quaglio) e, dal 1750, una scuola regolare per i giovani della valle (la cosiddetta \"Societ\u00e0 di Belle Arti\"). Il convitto di don Barelli divenne conosciuto con la denominazione di \"Universit\u00e0 di Ponna\", fatto a cui probabilmente si deve il detto popolare \u201caver studiato all'universit\u00e0 di Ponna\u201d, oggi usato in senso dispregiativo.\nNel 1917 fu costruita la carrozzabile Laino \u2013 Ponna \u2013 Boffalora \u2013 Pigra, che nel suo percorso passa dalle localit\u00e0 Tellero e Boffalora.\nMonumenti e luoghi d'interesse.\nArchitetture religiose.\nComplesso della parrocchiale di San Gallo e Desiderio\nA Ponna Inferiore si trova il complesso della chiesa di San Gallo, completato negli anni 1756-1771 ma di origine romanica.\nSi presenta come un viale di cappelle della Via Crucis che conducono a una quinta scenografica barocca che, con un effetto trompe l'oeil, introduce all'ingresso sud della chiesa. Le cappelle, costruite nel 1756, includono affreschi realizzati nel 1771 dall'artista Carlo Scotti. La scenografia architettonica, fu invece realizzata negli anni Sessanta del XVIII secolo da Carlo Barelli.\nLa chiesa, restaurata e ampliata nei secoli XVII e XVIII, \u00e8 un edificio a navata unica con presbiterio a pianta quadrata, abside semicircolare e cappelle laterali rettangolari. All'interno, si conservano stucchi e affreschi settecenteschi dei Barelli di Ponna e della scuola di Giulio Quaglio, oltre a pitture pi\u00f9 antiche quali una \"Madonna col Bambino e Santi\" del 1504, opera di Ambrogio di Valsolda.\nAll'inizio del viale della Via Crucis, dalla parte opposta rispetto alla chiesa, il vicino centro abitato ospita il campanile e l'antica casa parrocchiale, conosciuta come \"Casa Barelli\", la quale conserva un grande camino barocco in stucco.\nOratorio romanico di San Bartolomeo\nFuori dall'abitato di Ponna di Mezzo si trova l\u2019oratorio di San Bartolomeo, che presenta stilemi classici dell'architettura romanica nell'abside, nella facciata e nella navata. L'edificio, dotato di un campanile a vela, conserva una pala d\u2019altare barocca, opera dell'artista G. Barelli.\nChiesa di San Giacomo\nA Ponna Superiore si trova la chiesa di San Giacomo, parrocchiale, di origine romanica ma oggetto di rifacimenti a partire dal 1677, \u00e8 costruita su un terrazzamento artificiale in posizione dominante sulla valle.\nLa facciata cos\u00ec come si presenta oggi, che incorpora quella della chiesa primitiva, risale al 1725. Si presenta con un prospetto principale in muratura di pietra a conci squadrati a vista, incorniciata da lesene intonacate e coronata da una zoccolatura strollata, sormontata da un frontone triangolare, anch'esso intonacato e dipinto. All'interno, la chiesa conserva affreschi di Carlo Scotti e un altare in marmo policromo con tempietto, risalente al XVIII secolo.\nLa chiesa di San Giacomo fu sede di una viceparrocchia fino al 9 aprile 1676, quando il vescovo Ambrogio Torriani la elev\u00f2 a parrocchiale. Dal 18 giugno 1953, le funzioni di parrocchiale vengono esercitate aeque principaliter assieme alla chiesa dei Santi Gallo e Desiderio di Ponna Inferiore."}
{"id": "29030", "revid": "88740", "url": "https://it.wikipedia.org/wiki?curid=29030", "title": "Ponte Lambro", "text": "Ponte Lambro (\"Punt\" in dialetto brianzolo, pronuncia fonetica IPA: , e semplicemente Ponte fino al 1928) \u00e8 un comune italiano di abitanti della provincia di Como in Lombardia. Il centro dell'Alta Brianza, attraversato dal Lambro e sovrastato dal monte Puscio, si trova a 17\u00a0km da Como e a 17 da Lecco. La sua posizione nella Penisola Lariana la pone fra i due rami del Lago di Como.\nStoria.\nAttestata sin dal VI secolo a.C., quando Tolomeo ne segnal\u00f2 l'esistenza con il nome di \"Flavia Lambris\", assunse poi il nome di \"Lambriacam\", segnalato da Pomponio Mela nel terzo Libro di \"De Chronographia\", poi quello di Ponteligno e infine Ponte. Da Ponte Lambro, in epoca romana, passava la \"via Mediolanum-Bellasium\", strada romana che metteva in comunicazione \"Mediolanum\" (Milano) con \"Bellasium\" (Bellagio).\nI resti pi\u00f9 antichi risalgono invece al IV secolo, quando vi fu realizzata un'abitazione coloniale di et\u00e0 imperiale vennero trovati nel corso del XX secolo. Nel 1285 fu espugnata dai Visconti e devastata. A partire dal Medioevo fu sede di un convento dei Servi di Maria.\nDurante il Ducato di Milano, il comune di \"Ponte\" faceva parte della pieve di Incino. In questo periodo, il territorio di Lezza era prevalentemente campestre, Mazzonio costituiva un borgo fortificato e a Fucina si trovavano numerosi mulini ad acqua. \nUn decreto di riorganizzazione amministrativa del Regno d'Italia napoleonico datato 1807 sanc\u00ec, per il comune di Ponte, l'annessione di Arcellasco e Lezza. La decisione fu tuttavia cancellata dalla Restaurazione.\nNel 1928, con l'aggregazione di Lezza, il nome fu cambiato in Ponte Lezza, per divenire per la prima volta Ponte Lambro l'anno successivo.\nSimboli.\nLo stemma araldico \u00e8 cos\u00ec definito nel Decreto reale 12 marzo 1931, trascritto a pagina 316 del Libro araldico degli enti morali: \"Stemma d'argento al ponte fondato nella pianura erbosa sorpassante un fiume ed accostato a sinistra da una pianta, il tutto al naturale. Ornamenti esteriori da Comune\".\nMonumenti e luoghi d'interesse.\nArchitetture religiose.\nSanta Maria Annunciata.\nLa principale chiesa di Ponte Lambro, sede della parrocchia, \u00e8 intitolata alla Santissima Maria Annunciata. Sebbene il suo aspetto odierno risalga al 1785, quando Simone Cantoni, su commissione dei due parroci dell'epoca (Carlo Antonio Brioschi e Antonio Maria Staurenghi), la rimodell\u00f2 secondo il gusto dell'epoca, la chiesa, preceduta da un'ampia scalinata, risale al secolo precedente. La facciata fu ulteriormente ritoccata nel XIX secolo e comunque dopo il 1807.\nConvento di San Bernardo.\nLa pi\u00f9 antica delle chiese che si trovano nel territorio di Ponte Lambro, tuttavia, \u00e8 quella del convento di San Bernardo, nel territorio di Lezza. Nonostante si parli di una chiesa medievale della quale oggi non c'\u00e8 traccia, la prima segnalazione risale al 1566, quando dopo una visita pastorale venne annotata la frase in latino medievale \"oportet destriere dictam ecclesiam\" (in italiano \"\u00e8 necessario che detta chiesa sia distrutta\"). Nel 1584, infatti, la chiesa non fu segnalata dalla curia di Milano, anche se l'ipotesi vuole che il convento sia stato solo restaurato.\nIl convento ha una pianta ad aula unica conclusa da un'abside rettangolare e affiancata da una cappella per lato. La facciata, d'impostazione rococ\u00f2 e realizzata nel XVIII secolo, fu successivamente modificato. Gli interni sono sormontati da una pseudologgia in stucco e la volta dell'abside \u00e8 dipinta.\nLa chiesa, che nel corso dei secoli sub\u00ec numerosi rimaneggiamenti, il pi\u00f9 evidente dei quali \u00e8 la modifica della cappella alla destra dell'altare, ospita, proprio in quest'ultima cappella, dipinti murali risalenti al tardo Cinquecento o al primo Seicento e realizzati forse dallo stesso pittore che dipinse due profeti e alcuni angeli nella cappella opposta. Dello stesso periodo sono gli stucchi di entrambe le cappelle, sormontati da un timpano e realizzate in stile tardo-rinascimentale, e forse il soffitto a cassettoni, mentre l'altare barocco, decorato con intarsi, \u00e8 del XVIII secolo. Barocca \u00e8 anche la \"Madonna\" conservata nell'altare, accolta da una nicchia come tutte le sculture presenti nella chiesa. Le rimanenti opere dell'interno sono invece novecentesche e furono realizzate da Emilio Magistretti su commissione del parroco dell'epoca, Adalberto Catena.\nInteressanti anche le opere conservate nella sagrestia: fra queste, i dipinti secenteschi che rappresentano la \"Cena di Emmaus\" e la \"Madonna\" e tre frammenti di pannelli in cotto dipinto, probabilmente settecenteschi e certamente rococ\u00f2, con \"Angeli\" rappresentati imitando i motivi del marmo. Nella visita pastorale del 1566 si fa menzione anche di un \"pallio dipinto in pelle di Santa Maria Elisabetta\" oggi andato perduto. Da una botola nel corridoio che conduce alla sagrestia, inoltre, \u00e8 possibile raggiungere la santella secentesca con una \"Madonna in gloria\".\nDegna di menzione perch\u00e9 probabilmente risalente alla chiesa originaria, infine, la santella con \"Cristo crocefisso tra due santi monaci\", databili al XV secolo e attribuibili agli stessi serviti, che si trovano alle spalle dell'altare maggiore, in un passaggio di servizio del convento. Di fronte all'affresco, ospitato da una lunetta, sono presenti i monogrammi, anche in questo caso quattrocenteschi, dei Servi di Maria.\nDal 1482 al 1779 il convento ospit\u00f2 i frati dell'ordine dei serviti, arrivati appositamente da Firenze su esplicita richiesta da parte dei pontelambresi. A mettere la parola fine all'esperienza conventuale fu la secolarizzazione dei beni ecclesiastici voluta da Napoleone Bonaparte.\nLe santelle.\nNel territorio comunale, inoltre, si trovano numerose santelle. Oltre a quelle conservate nel convento di San Bernardo e citate nel paragrafo precedente, eccone l'elenco:\nArchitetture civili.\nSito archeologico di Cascina Schieppo.\nDi sicuro rilievo \u00e8 il sito archeologico di Cascina Schieppo, dove nel XX secolo fu trovata una casa colonica romana. All'interno del sito archeologico sono state trovate altre rovine, alcune monete romane e alcuni manufatti coevi.\nCastello di Mazzonio.\nRisalente al XIII secolo \u00e8 invece il castello di Mazzonio, realizzato per volont\u00e0 del signore locale, Arduino. Del castello, oggi in rovina, si conservano una torre dotata di feritoie.\nVilla Matilde.\nFatta edificare da Pier Ambrogio Curti in onore della moglie, Villa Matilde \u00e8 una dimora tardo-ottocentesca situata non lontano dal Lambro.\nSociet\u00e0.\nEvoluzione demografica.\nDemografia pre-unitaria.\n\"fonte: lombardiabeniculturali\"\nDemografia post-unitaria.\n\"fonte: lombardiabeniculturali\"\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 517 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nEconomia.\nL'economia locale si basa su un'ampia tradizione siderurgica: ai magli e alle fucine locali, attivi almeno dal XIV secolo, fu affidata a partire dal 1397 la fornitura dell'acciaio per la costruzione del Duomo di Milano. Risale invece al XVIII secolo la realizzazione di un setificio.\nInfrastrutture e trasporti.\nIl comune \u00e8 servito da una fermata delle FerrovieNord (ferrovia Milano-Asso). Ponte Lambro si trova a 59\u00a0km dall'Aeroporto di Milano-Linate, a 71 da quello di Milano-Malpensa e a 76 dall'aerostazione di Bergamo-Orio al Serio."}
{"id": "29031", "revid": "3732", "url": "https://it.wikipedia.org/wiki?curid=29031", "title": "Castel Guelfo di Bologna", "text": "Castel Guelfo di Bologna (\"Cast\u00e8l Gu\u00ealf\" o \"Castelgh\u00e8if\" in dialetto bolognese orientale) \u00e8 un comune italiano di abitanti della citt\u00e0 metropolitana di Bologna in Emilia-Romagna. Fa parte del Nuovo Circondario Imolese.\nOrigini del nome.\nIl toponimo del paese ha origine da \"Castrum guelfum\", fortificazione guelfa da cui prende il nome edificata a partire dal 1309, anno in cui il Comune di Bologna commission\u00f2 all'architetto Romeo Pepoli la costruzione di un castello che difendesse gli abitanti del luogo dagli attacchi di Imola, citt\u00e0 rivale.\nStoria.\nEt\u00e0 antica e medioevo.\nLa citt\u00e0 non \u00e8 quasi mai menzionata nelle fonti prima delle incursioni longobarde (VI secolo). Sin dall'XI secolo il territorio era compreso nella diocesi di Bologna e corrispondeva alla \"massa Meticiano\". Nel 1218 il comune era governato da Bologna. A causa della forte conflittualit\u00e0 tra Imola (ghibellina) e Bologna (guelfa), nel 1296 i proprietari terrieri chiesero alla municipalit\u00e0 bolognese la costruzione di un \"castrum\" (o di un \"fortilicium\"). Nel 1309 il comune bolognese diede pieni poteri a Romeo Pepoli per l'edificazione del \"Castrum Guelfum\".\nIl territorio pass\u00f2 poi all'imolese Ludovico Alidosi, che lo tenne dal 1404 al 1424; successivamente papa Pio II lo cedette alla famiglia Malvezzi e lo elev\u00f2 a contea.\nEt\u00e0 moderna e contemporanea.\nAlla met\u00e0 del XIX secolo il territorio di Castel Guelfo fu insanguinato dalla feroce banda del Passatore. La sera del 28 gennaio 1850, dopo una rapina effettuata in una casa colonica nel territorio imolese, la banda entr\u00f2 in paese, uccise due Veliti Pontifici e tent\u00f2 di rapinare la casa di un possidente locale avendo preso in ostaggio una trentina di abitanti. Fallito il tentativo di furto, i briganti si ubriacano e abbandonano il paese.\nNel 1865 il titolo di conte di Castel Guelfo passa alla Signoria Hercolani.\nEconomia.\nL'economia di Castel Guelfo \u00e8 stata, fino alla met\u00e0 del XX secolo, quella tipica di un paese rurale. Successivamente, l'industrializzazione ha soppiantanto l'agricoltura. Il tessuto produttivo era composto da piccole imprese, spesso a conduzione familiare, con una buona quota di imprese artigiane. In linea con lo sviluppo industriale regionale, si insediano anche imprese di tipo metalmeccanico, soprattutto meccanica di precisione.\nNegli anni novanta \u00e8 stato realizzato un polo industriale e commerciale sito in localit\u00e0 Poggio Piccolo, che comprende dal 2004 un outlet con 110 negozi, per una superficie di 24.266 m2. Costruito vicino al casello dell'autostrada A 14, \u00e8 diventato in pochi anni il fattore trainante dell'economia guelfese."}
{"id": "29032", "revid": "123785394", "url": "https://it.wikipedia.org/wiki?curid=29032", "title": "Porlezza", "text": "Porlezza (\"Porlezza\" in dialetto comasco, della pronuncia lagh\u00e9e: ; della pronuncia comasca: ) \u00e8 un comune italiano di abitanti della provincia di Como in Lombardia.\nAdagiata sulle sponde del lago di Lugano, Porlezza \u00e8 una rinomata meta turistica, soprattutto nella stagione estiva; \u00e8 tuttavia molto frequentata anche in primavera e in autunno, stagioni nelle quali la cornice naturale delle Prealpi si riempie dei colori della ricca flora locale.Vi si pu\u00f2 arrivare sia attraverso la Svizzera, costeggiando il Ceresio da Lugano in direzione nord-est, sia restando in territorio italiano, percorrendo la Strada statale 340 Regina fino ad Argegno per poi attraversare la Val d'Intelvi, oppure fino a Menaggio da dove parte la deviazione per Porlezza passando per l'omonima valle.\nA Porlezza si trova la pieve dedicata a San Vittore, una delle cinquantasette pievi medioevali dell'antica arcidiocesi di Milano. L'antichit\u00e0 della pieve \u00e8 indicata dalla sua posizione periferica rispetto alla sede episcopale di Milano e dalla dedica ad uno dei santi maggiormente venerati in quella citt\u00e0: tutte le altre otto pievi con questa titolazione (Arcisate, Arsago, Castelseprio, Cannobio, Casorate Primo, Corbetta, Missaglia e Varese) si trovano infatti in posizione periferica.\nGeografia fisica.\nIl borgo \u00e8 situato in territorio italiano, all'estremit\u00e0 nord-orientale del lago di Lugano (Ceresio), alla foce del torrente Cuccio. Il paese \u00e8 circondato dalle Prealpi Luganesi, meta di varie escursioni e passeggiate.\nA pochi chilometri dal paese, in direzione di Menaggio, \u00e8 situato il Lago di Piano, riserva naturale e sito di importanza comunitaria dell'Unione europea.\nAndando verso la Val d'Intelvi, si trovano invece le grotte di Rescia, ricche di suggestive stalattiti e stalagmiti, e il famoso \"orrido\" di Osteno (una profonda gola scavata da un corso d'acqua).\nOrigini del nome.\nPorlezza, nell'antichit\u00e0, \u00e8 indicata con \"Porletia\", spesso \"Proletia\" e \"Prolectia\", in diversi scritti anche col nome di \"Porlexe\" e \"Portolexe\"; si trova anche \"Portus Laetitiae\", toponimo che indicava l'antico porto.\nStoria.\nI primi abitanti queste zone furono i Gauni, i quali battezzarono le rive del lago denominandole \"Gaune sponde\".\nNel X secolo Porlezza, fino ad allora feudo dei marchesi Corradidi di Lecco, Attonidi, pass\u00f2 sotto il controllo dell'Arcivescovo di Milano, il quale pose il paese a capo di una pieve. Durante la guerra decennale tra Milano e Como (1117-1127), Porlezza fu una piazzaforte milanese e, dopo la sconfitta della citt\u00e0 lariana, rimase parte del contado di Milano (sorte che, dal XIII secolo, ebbero anche il Varesotto ed il Lecchese) e a capo della pieve di Porlezza.\nTale compartimentazione amministrativa sopravvisse per secoli, fino alle riforme illuministe dell'imperatore Giuseppe II.\nNel 1470 Porlezza e la sua pieve furono infeudate ad Ambrogino Longagnana per concessione di Galeazzo Maria Sforza. Dopo esser passato a Ugo Sanseverino nel 1486, il feudo fin\u00ec dapprima nelle mani dei Lampugnani, poi in quelle di Paolo Camillo Trivulzio e infine, nel 1552, in quelle della famiglia D'Este, la quale esercit\u00f2 i propri diritti feudali fino al 1752, anno in cui l'ultimo erede maschio mor\u00ec e il feudo ritorn\u00f2 tra le disponibilit\u00e0 demaniali del Ducato di Milano. Durante il periodo dei Trivulzio, nel XVI secolo si registra fu una breve parentesi in cui il territorio fu sotto il controllo di Gian Giacomo Medici. \nNel 1751 il territorio comunale di Porlezza si estendeva ai cassinaggi di Molini, \u201cCassina Ravignasca\u201d, \u201cPrato Livrano\u201d, Unsagnia, Lugino e Begna.\nNel 1786 il comune del Ceresio fu incluso nella provincia di Como. Leopoldo II, fratello del gi\u00e0 citato imperatore Giuseppe, annull\u00f2 l'atto di trasferimento nel 1791, ma i rivoluzionari giacobini lo riproposero nel 1798, per poi revocarlo nuovamente l'anno dopo.\nFu solo il 13 maggio 1801 che il governo napoleonico della Repubblica Cisalpina deliber\u00f2 la definitiva annessione di Porlezza alla provincia comasca. Dal punto di vista religioso, tuttavia, Porlezza rimase - e cos\u00ec \u00e8 tuttora - sotto la Diocesi di Milano.\nIl Congresso di Vienna sanc\u00ec nel 1814 la nascita del Regno Lombardo-Veneto, concepito dal Metternich; Porlezza venne designata come capoluogo del distretto VI della provincia di Como, istituita l'anno successivo.\nNel 1859, in seguito alla seconda guerra d'indipendenza, la Pace di Zurigo dispose l'annessione della Lombardia (esclusa Mantova e gran parte della sua provincia) al Regno di Sardegna.\nNel 1928, allorch\u00e9 il regime fascista decise di sopprimere numerose entit\u00e0 comunali, furono annesse le due frazioni di Cima e Tavordo. Quest'ultima costituiva un antico comune del Milanese e, dal 1801, del Comasco, (lo stesso accadde alla stessa Porlezza); nel 1807 il comune di Tavordo fu una prima volta unito a Porlezza a seguito di un regio decreto napoleonico e, in seguito, venne ripristinato dal ritorno degli Austriaci. Cima venne invece slegata dall'appena soppresso comune di Cressogno, il quale conflu\u00ec nel neonato comune della Valsolda, istituito con la volont\u00e0 di restaurare l'antica unit\u00e0 della valle omonima.\nIl 1\u00ba dicembre 2013 un referendum consultivo sulla fusione tra i comuni di Porlezza, Valsolda, Claino con Osteno, Corrido e Val Rezzo ha ottenuto un esito negativo.\nSociet\u00e0.\nEvoluzione demografica.\nDemografia pre-unitaria.\n\"fonte: lombardiabeniculturali\"\nEtnie e minoranze straniere.\nSecondo i dati ISTAT, al 31 dicembre 2009 la popolazione straniera residente era di 426 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nTradizioni e folclore.\nFesta del patrono.\nNonostante il patrono sia San Vittore, la festa del paese ricorre in occasione di San Rocco, il 16 agosto. Complice la vicinanza in calendario con il Ferragosto, l'amministrazione comunale e le associazioni del territorio, a partire dalla Pro Loco locale, condensano nei due giorni svariate attivit\u00e0 di grande tradizione popolare, ma anche di notevole respiro turistico. In tale ricorrenza hanno infatti luogo diversi eventi di antica tradizione, quali il palo della cuccagna sul lago (esso consiste in un palo rastremato di dieci metri disposto in orizzontale al termine del quale \u00e8 posta la bandierina da afferrare nel pi\u00f9 breve tempo possibile), la pesca di beneficenza presso la parrocchia e la corsa non competitiva detta dei \"nove campanili\" per via del percorso che tocca ben nove chiese sparse sul territorio.\nIl giorno di San Rocco \u00e8 inoltre tradizione popolare salire alla chiesetta dedicata al santo - aperta solo in tale giornata e che si trova in una posizione scoscesa e dominante il centro storico e il lago - e suonarne la campana.\nChiude la due giorni uno spettacolo pirotecnico che nel tempo \u00e8 diventato uno dei pi\u00f9 importanti e riusciti della provincia Comasca.\nPalio delle frazioni.\nGrazie all'attivit\u00e0 di un'associazione giovanile locale, il 4 settembre 2016 si \u00e8 tenuto il primo palio delle frazioni, consistente in una serie di prove per lo pi\u00f9 fisiche e legate alla tradizione (come per esempio il tiro alla fune e la corsa nei sacchi).\nLa vittoria della prima edizione \u00e8 andata alla frazione di Tavordo, davanti ad Agria, Porlezza centro, Begna e Cima.\nIl 3 settembre 2017 si \u00e8 svolta la seconda edizione, vinta questa volta da Porlezza davanti ad Agria, Tavordo, Begna e Cima.\nCultura.\nCelebri personalit\u00e0 di Porlezza furono alcuni membri della famiglia Della Porta, che tra il XVI e il XVII secolo eccelsero nella scultura, nella pittura e nell'architettura.\nPorlezza \u00e8 inoltre spesso citata nel romanzo \"Piccolo mondo antico\" di Antonio Fogazzaro; in particolare a Porlezza risiedeva l'Imperial Regio Commissario dell'omonimo distretto.\nGeografia antropica.\nOltre al centro principale, compongono il Comune di Porlezza le frazioni di Tavordo, Begna, Agria e Cima; quest'ultimo, pittoresco borgo si trova lungo la sponda settentrionale del Ceresio, lungo la statale che conduce al limitrofo comune di Valsolda.\nDi notevole interesse storico, la frazione di Cima ha mantenuto una tipica struttura medievale, con resti di antiche mura e fortificazioni.\nInfrastrutture e trasporti.\nPorlezza \u00e8 attraversata dalla statale \"Regina\", importante arteria stradale che collega Como alla frontiera con la Svizzera situata tra Valsolda e Gandria, localit\u00e0 facente parte del comune di Lugano.\nAlla citt\u00e0 elvetica Porlezza \u00e8 collegata anche tramite un servizio di battelli sul Ceresio.\nNon collegata alla rete ferroviaria, Porlezza dista circa venticinque minuti dalla stazione di Lugano e poco pi\u00f9 di cinquanta minuti da quella di Como San Giovanni, entrambe collocate lungo la linea che da Milano porta a Zurigo.\nDal 1884 al 1939 \u00e8 stata attiva una linea ferroviaria che univa Porlezza al comune lariano di Menaggio; nell'attuale territorio comunale sorgevano la stazione di Porlezza, che fungeva da capolinea, e la fermata di Tavordo.\nAmministrazione.\nL'attuale sindaco di Porlezza \u00e8 Sergio Erculiani, rieletto a tre anni dal termine del suo secondo mandato durante le Comunali dell'11 giugno 2017.\nLa seguente tabella elenca i sindaci ed i commissari prefettizi succedutisi a partire dal 1980.\nSport.\nLa polisportiva locale si cura di attivit\u00e0 che comprendono la pallavolo, il tennis, il taekwondo, il calcio. La squadra di calcio locale milita in seconda categoria.\nPorlezza \u00e8 sede della societ\u00e0 canottieri \"Aldo Meda Cima\", societ\u00e0 che vanta diversi titoli a livello nazionale sotto l'egida della Federazione Italiana Canottaggio Sedile Fisso."}
{"id": "29033", "revid": "1516566", "url": "https://it.wikipedia.org/wiki?curid=29033", "title": "Castel Maggiore", "text": "Castel Maggiore (\"Cast\u00e8l Ma\u017c\u00e5ur\" in dialetto bolognese; a volte indicato erroneamente come \"Castelmaggiore\") \u00e8 un comune italiano di abitanti della citt\u00e0 metropolitana di Bologna in Emilia-Romagna, situato a circa nove chilometri a nord rispetto al centro storico del capoluogo. Fa parte dell'Unione Reno Galliera.\nStoria.\nI primi testi che parlano dell'esistenza del Comune, anticamente chiamato \"Castaniolo\", risalgono a documenti del X secolo. L'edifizio pi\u00f9 antico ancora presente nel territorio comunale \u00e8 la chiesa (ormai non pi\u00f9 ufficiata) dedicata a San Biagio, nella zona industriale (\"Via di Saliceto\", incrocio con \"Strada Stradellazzo\" - o \"Strada Stradellaccio\", o \"Via Stradellaccio\"). Di costruzione romanica, dalla semplice architettura, \u00e8 affiancata da un tozzo campanile, non particolarmente alto, ma di un certo fascino.\nIn seguito \"Castaniolo\" venne caratterizzato dall'appellativo \"Maggiore\", per distinguerlo dalla localit\u00e0 \"Castagnolo Minore\" del comune di Bentivoglio.\nLa leggenda narra che il nome derivi da un grosso tronco di castagno che sarebbe stato trasportato sul territorio comunale dal Canale Navile.\nIl 3 giugno 1818 viene ufficializzato dalle autorit\u00e0 pontificie il cambio di nome da \"Castagnolo Maggiore\" a Castel Maggiore in seguito alla crescita urbanistica che il paese attraversa all'inizio dell XIX secolo.\nIl paese sub\u00ec notevoli bombardamenti durante la Seconda guerra mondiale a causa del passaggio della ferrovia Bologna-Padova.\nGeografia fisica.\nTerritorio.\nIl comune \u00e8 attraversato dal Canale Navile, che da Bologna giunge fino a Malalbergo (per una lunghezza complessiva di 33\u00a0km). Piacevole si rivela passeggiare lungo le rive del canale, in particolare nei pressi dell'antico palazzo del sostegno, con timpano triangolare e altorilievo neoclassico. Anche il Lungoreno offre la possibilit\u00e0 di percorsi naturalistici di interesse, in particolare a Trebbo di Reno.\nMonumenti e luoghi d'interesse.\nArchitetture religiose.\nDi rilievo \u00e8 la chiesa di San Giovanni Battista del Trebbo, nella frazione omonima. Altre chiese parrocchiali sono quelle di Sant'Andrea Apostolo di Castel Maggiore, di San Bartolomeo Apostolo di Bondanello, di Santa Maria Assunta (nella frazione di Sabbiuno).\nArchitetture civili.\nCastel Maggiore non pu\u00f2 vantare particolari emergenze storico-artistiche o monumenti di rilievo di natura pubblica, tuttavia il territorio comunale ospita edifici privati di notevole interesse. In particolare, meritano una citazione:\nSociet\u00e0.\nIstituzioni, enti e associazioni.\nNel territorio di Castel Maggiore \u00e8 sita la caserma \"Montezemolo\" del Reggimento genio ferrovieri.\nGeografia antropica.\nFrazioni.\nBoschetto.\nLa frazione Boschetto \u00e8 situata a nord-ovest del comune di Castel Maggiore. Vi risiedono 27 abitanti.\nPrimo Maggio.\nPrimo Maggio \u00e8 una piccola frazione a sud del comune. Confina direttamente con il quartiere Corticella del Comune di Bologna, con il quale condivide la Stazione di Bologna Corticella. \u00c8 presente la Villa Salina. Da qui hanno inizio i tratti \"Primo Maggio - Trebbo\" e \"Bologna - Galliera\" della Bicipolitana bolognese. \nSabbiuno di Piano.\nPiccolo agglomerato di case ad est del capoluogo, passata la strada via Saliceto. \nTorre Verde.\nLa frazione Torre Verde \u00e8 situata a nord della frazione Trebbo ed a sud della localit\u00e0 Garluda e della frazione Boschetto.\nTrebbo di Reno.\nTrebbo di Reno prende il suo nome dall'omonimo fiume che lo attraversa e dal luogo dove s'incontrano tre vie, che nel passato presero i nomi di \"Triplum\", poi \"Tribium\", ed infine nel Medioevo \"Tribblum\", e dalla corruzione di tali nomi si ottenne quello attuale di Trebbo. Si trova a sud-ovest di Castel Maggiore e a pochi chilometri, fuori Porta delle Lame, dal Comune di Bologna.\nNel territorio di questa frazione si trovano la Chiesa parrocchiale di San Giovanni Battista del Trebbo e il Parco della Pace. All'interno di quest'ultimo \u00e8 presente il percorso pubblico di ciclocross \"Bikepark Fortinbike\", un progetto realizzato nell'ambito del bilancio partecipativo del Comune.\nInfrastrutture e trasporti.\nIl servizio di trasporto pubblico a Castel Maggiore \u00e8 assicurato dalle autocorse urbane (prolungamenti festivi), suburbane e interurbane svolte dalla societ\u00e0 TPER.\nIl comune \u00e8 inoltre servito dalla stazione di Castelmaggiore e dalla stazione di Bologna Corticella, entrambe servite dalla linea S4A del servizio ferroviario metropolitano di Bologna.\nDal 1889 al 1955 la frazione Trebbo ospit\u00f2 una stazione della tranvia Bologna-Pieve di Cento, intensamente utilizzata sia per il traffico pendolare fra la campagna e gli opifici bolognesi che per il trasporto delle barbabietole da zucchero, allora fra i principali prodotti agricoli della zona.\nSport.\nLa locale polisportiva Progresso Castel Maggiore ha militato negli anni 2000 nella Serie A2 di pallacanestro maschile. La sezione calcistica della stessa milita dal 2019 in Serie D."}
{"id": "29035", "revid": "1369234", "url": "https://it.wikipedia.org/wiki?curid=29035", "title": "Pusiano", "text": "Pusiano (\"P\u00fcsian\" in dialetto brianzolo, pronuncia fonetica IPA: ) \u00e8 un comune italiano di abitanti della provincia di Como in Lombardia. Posto sull'omonimo lago, il comune di Pusiano fa parte della Comunit\u00e0 montana del Triangolo Lariano e del Parco regionale della Valle del Lambro. Tra gli edifici notevoli, il Palazzo Carpani Beauharnais, il Santuario della Madonna della Neve e l'Oratorio di San Francesco e la Chiesa Parrocchiale. Fra il mutare della natura e il passaggio dell\u2019essere umano troviamo uno dei pi\u00f9 grandi ritrovamenti di Ammoniti del Giurassico nel rosso ammonitico lombardo (circa 180 milioni di anni fa) e i resti di palafitte nella parte orientale dell\u2019Isola di Cipressi risalenti a circa 10.000 anni fa. \u00a0\nOrigini del nome.\nAttestato nel 1288 con il nome di \"Pucilliano\", il toponimo riflette il nome romano di persona \"Pusillius\", con l'aggiunta del suffisso -anus e avvalorato dalla scoperta di un\u2019urna funeraria presso il Museo Archeologico Paolo Giovio di Como con iscrizione: \"PUSILLIENAE IANUARIAE PRISCIENUS SECUNDUS CONIUGI INCOMPARABILI\".\nStoria.\nVicende amministrative.\nDurante la Signoria milanese il \"locho da Pusliano\" costitu\u00ec una delle localit\u00e0 che, all'interno della Squadra di Canzo, nel 1346 avevano in carico la manutenzione della cosiddetta \"\"strata da Niguarda\".\"\nDurante il Ducato di Milano, fin'oltre la met\u00e0 del XVIII secolo la localit\u00e0 di Pusiano segu\u00ec il destino della Squadra de'Mauri in cui era inserita, una pieve amministrativa che nel 1491 fu infeudata dai Dal Verme per concessione di Filppo Maria Visconti\".\" Come emerge da un documento datato 1579, a Pusiano si sarebbe trovato un castello, del quale tuttavia oggi non rimane pi\u00f9 alcuna traccia. Pusiano e il resto della Squadra passarono dapprima ai Fregoso (1488) e infine alla famiglia Sfondrati (1533), la quale esercit\u00f2 i propri diritti feudali fino al 1788, anno in cui quando l'ultimo erede maschio mor\u00ec e la Squadra ritorn\u00f2 tra le disponibilit\u00e0 del demanio.\nUn decreto di riorganizzazione amministrativa del Regno d'Italia napoloeonico datato 1807 sanc\u00ec l'annessione di Pusiano al comune di Cesana, decisione che fu cancellata dalla Restaurazione, quando gli austro-ungarici ricostituirono il comune di Pusiano e, all'istituzione del Regno Lombardo-Veneto lo inserirono nella provincia di Como.\nAltro.\nIn un ambito strettamente religioso, Pusiano assunse un ruolo importante tra gli anni 1855 e 1895 grazie all'agire di due veggenti, Angela e Teresa Isacchi, che resero Pusiano famoso non solo tra i paesi della Brianza, della Lombardia e dell'Italia, ma anche all'estero (Francia e Inghilterra).\nLa storia di Angela e Teresa, per anni tenuta nascosta, \u00e8 stata riscoperta grazie al libro \u201cIl Giardino della Santa Parola - I Segreti di Angela e Teresa Isacchi\u201d, dello storico pusianese Giancarlo Molteni.\nIl libro tratta la storia delle due donne che, nonostante fossero totalmente illetterate e dotate solo di esperienze di profonda miseria, riuscirono a predire enormi sconvolgimenti storici, come il declino dell'Impero Austro-Ungarico e la fine del potere temporale della Chiesa, e ad affermare, con coraggio ed ingenuit\u00e0 che anche il corpo ed il sangue di Maria sono presenti nell'Ostia Consacrata.\nTutto questo, secondo Angela e Teresa, fu possibile grazie al loro contatto diretto e preferenziale con il Divino, che esprimevano attraverso \u201cparlate\u201d pronunciate in momenti di particolare ed intensa devozione, raccolte e trascritte dai loro devoti come \u201cSanta Parola\u201d.\nMonumenti e luoghi d'interesse.\nArchitetture civili.\nPalazzo Beauharnais.\nAttestato gi\u00e0 nel 1521, Palazzo Beauharnais fu costruito dal XV secolo dalla famiglia Carpani.\nIl palazzo deve il suo nome a Eugenio Beauharnais, che dal 1805 al 1814 lo utilizz\u00f2 come residenza e vi commission\u00f2 una serie d'interventi di rifinitura del giardino formale.\nDal 1830 il palazzo divenne propriet\u00e0 della famiglia lecchesi Conti, che convertirono parte della struttura in una filanda. In seguito, nel Novecento lo stabile fu dapprima comprato dai religiosi dell'Istituto della carit\u00e0, che lo adibirono in parte a convento e in parte a scuola, mentre nel 1986 divenne definitivamente propriet\u00e0 del comune di Pusiano.\nL\u2019ala ovest del Palazzo contiene la parte pi\u00f9 antica e importante con un soffitto a cassettoni sia a piano terra sotto un portico, sia al primo piano nella cosiddetta \"Sala del Quattrocento\", con cornici intarsiate \u00a0e con la rappresentazione di scene di caccia, mitologiche e copricapi di vari stili. L\u2019ala est del Palazzo di met\u00e0 Milleseicento, \u00e8 costituita al piano terra da un portico a grandi archi a tutto sesto con colonne binate tuscaniche. \nIl palazzo ospita anche un giardino formale. \nSociet\u00e0.\nEvoluzione demografica.\nDemografia pre-unitaria.\n\"(Fonte: lombardiabeniculturali)\"\nInfrastrutture e trasporti.\nFra il 1928 e il 1955 la localit\u00e0 era servita da una fermata posta lungo la Tranvia Como-Erba-Lecco, ora servita da una linea di autobus."}
{"id": "29036", "revid": "466539", "url": "https://it.wikipedia.org/wiki?curid=29036", "title": "Castel d'Aiano", "text": "Castel d'Aiano (\"Cast\u00e8l d Aj\u00e0n\" in dialetto bolognese montano medio) \u00e8 un comune italiano di abitanti della citt\u00e0 metropolitana di Bologna in Emilia-Romagna. Fa parte dell'Unione dell'Appennino Bolognese.\nMonumenti e luoghi d'interesse.\nNella Valle dell'Aneva, in localit\u00e0 San Cristoforo di Labante, si trovano le Grotte di Labante, tra le pi\u00f9 imponenti grotte di travertino italiane.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 153 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nInfrastrutture e trasporti.\nLa strada pi\u00f9 importante del comune \u00e8 la provinciale (ex statale) 623 del Passo Brasa.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "29038", "revid": "91792", "url": "https://it.wikipedia.org/wiki?curid=29038", "title": "Castel del Rio", "text": "Castel del Rio (\"Castel d'e' R\u00ec\" in romagnolo) \u00e8 un comune italiano di abitanti della citt\u00e0 metropolitana di Bologna in Emilia-Romagna. Sorge lungo il corso del fiume Santerno, a circa 25\u00a0chilometri a monte della citt\u00e0 di Imola. Fa parte del Nuovo Circondario Imolese.\nStoria.\nAntichit\u00e0.\nGli insediamenti pi\u00f9 antichi sono di origine celtica databili fra il VI e V secolo a.C. (sono state rinvenute sepolture con corredi funebri). L'area dove oggi sorge il paese fu parzialmente urbanizzata e percorsa da vie di comunicazione in epoca romana.\nMassa di Sant'Ambrogio.\nA met\u00e0 strada tra l'odierna Castel del Rio e la frazione Montefune \u00e8 stato localizzato un centro abitato di origine altomedievale. La memoria storica ne ha tramandato il nome: \u00abMassa di Sant'Ambrogio\u00bb, un aggregato di case con annessa una chiesa parrocchiale. La ricerca storica non ha ancora dimostrato l'origine dell'intitolazione ad Ambrogio, Santo che non appartiene alla tradizione locale.\nSecondo un'interpretazione, l'abitato fu fondato da profughi provenienti oltre il Po (Sant'Ambrogio infatti era milanese) in fuga dalle invasioni barbariche.\nIl 27 agosto 1078 la massa entr\u00f2 a far parte dei possedimenti di Matilde di Canossa. Nel secolo seguente pervenne al vescovo d'Imola. La comunit\u00e0 locale si emancip\u00f2 da Imola nel 1181, quando il primo arciprete, Azzone, assunse i diritti sui proventi del territorio della massa.\nL'imperatore Federico Barbarossa tolse la massa alla Chiesa e la assoggett\u00f2 all'impero. Infine, nel 1209 l'imperatore Ottone IV invest\u00ec la famiglia Alidosi del feudo. Essi costruirono il loro primo palazzo (ne rimangono i ruderi; oggi \u00e8 conosciuto popolarmente come il \"Castellaccio\"). La dominazione del casato alidosiano su Massa Sant'Ambrogio si protrasse per oltre quattro secoli. Molti tra castelli e rocche ancora visibili sul territorio appartennero, oltre che agli Alidosi, ai Cantagallo e, in misura minore, agli Sforza e ai Medici, presenti in questi luoghi fra l'XI ed il XVI secolo.\nVerso la met\u00e0 del XVI secolo l'abitato, colpito da un fortissimo terremoto, fu abbandonato. Oggi non ne rimane pi\u00f9 traccia; resta solo il toponimo \u00abSelva della Massa\u00bb, a indicare un bosco di castagni che sovrasta il sito dell'antico paese.\n\"Castrum Rivi\".\nIl nome viene dal torrente \"Rio\", che scorre accanto all'abitato e si getta nel Santerno. Su uno sperone che dominava il fiume era stata edificata una delle residenze secondarie degli Alidosi. Quando i Ghibellini li cacciarono dal loro palazzo (sito nella massa di Sant'Ambrogio), essi trovarono sicuro rifugio in questo luogo. Successivamente vi collocarono la loro residenza.\nLa prima menzione del \"castrum\" risale al 1292, quando comparve tra i possedimenti di Maghinardo Pagani.\nCastel del Rio.\nIl sito dove oggi sorge Castel del Rio fu originariamente la piazza commerciale di \"Castrum Rivi\". La famiglia Alidosi vi aveva fissato il luogo d'incontro e di compravendita dei diversi prodotti della valle. Verso la fine del XIII secolo si cre\u00f2 attorno al mercato un primo nucleo di case. Nelle cronache medievali era chiamato \"Mercatale\"; successivamente eredit\u00f2 il nome di \"Castrum Rivi\" (in italiano, Castel del Rio). Al servizio della comunit\u00e0 fu edificata una chiesa.\nA cavallo del 1500 furono edificati, anche grazie alle fortune del cardinale Francesco Alidosi, i grandi monumenti che ancor oggi abbelliscono il paese. Furono iniziati i lavori per la costruzione del \"Palazzo Alidosi\" (ora sede del Municipio) e del \"Ponte Alidosi\", quest'ultimo commissionato da Obizzo Alidosi, fratello regnante di Francesco.\nNel XVI secolo, quando l'abitato della Massa di Sant'Ambrogio si spopol\u00f2, la chiesa di Castel del Rio assunse la titolarit\u00e0 del santo patrono, divenendo la chiesa principale del territorio castellano. Nel 1534 il territorio rientr\u00f2 tra i possedimenti del comune di Imola.\nNel XVII secolo la Chiesa avvi\u00f2 un contenzioso per prendere possesso del comune di Castel del Rio. Fu portato a termine nel 1638 con l'annessione del comune ai territori dello Stato Pontificio. Terminavano cos\u00ec la dominazione degli Alidosi (la cui influenza si era estesa a tutta la vallata del Santerno ed oltre) e, insieme, l'autonomia del comune che durava da pi\u00f9 di 400 anni. Successivamente inizi\u00f2 il periodo sotto lo Stato Pontificio, che si protrasse per oltre due secoli.\nCastel del Rio rimase un paese di minore rilievo fino al 1794, quando l'invasione post-rivoluzionaria delle truppe francesi determin\u00f2 un nuovo assetto elevando Castel del Rio a sede di distretto.Seguirono anni di fermento dovuti al tentativo di restaurazione da parte dello Stato Pontificio. Nel 1827 Castel del Rio, insieme con i centri limitrofi di Fontanelice e Tossignano, fu \"declassato\" da sede di residenza di governatori a podesteria. Venne aggregato al governo (cio\u00e8 comune) di Casola Valsenio. Alla met\u00e0 del secolo una delegazione locale partecip\u00f2 attivamente alla riorganizzazione amministrativa.\nNel dicembre 1859 Castel del Rio entr\u00f2 a far parte del nascente Regno d'Italia nella provincia di Ravenna, inserito nel circondario di Faenza e nel mandamento di Casola Valsenio. Nel 1884 pass\u00f2, insieme agli altri comuni della vallata del Santerno, alla provincia di Bologna, e all'interno di questa al circondario d'Imola.\nDurante il secondo conflitto mondiale la zona sub\u00ec disagi e distruzioni da parte dei bombardamenti alleati, e l'occupazione tedesca provoc\u00f2 morti e deportati. In questo periodo furono anche commessi omicidi e vendette tra civili.\nLa \"linea Gotica\" avanz\u00f2 lungo il territorio lasciando tracce indelebili.\nCastel del Rio fu il primo comune della Provincia di Bologna liberato dagli Alleati, il 27 settembre 1944. I primi ad entrare nel paese furono le avanguardie dell'88\u00aa Divisione \"Blue Devils\"\nMonumenti e luoghi d'interesse.\nMonumenti scomparsi.\nPrima della chiesa attuale, \u00e8 esistito un altro edificio di culto intitolato a Sant'Ambrogio nel territorio di Castel del Rio. Eretta nell'Alto Medioevo, il primo documento che la ricorda risale al 1034. Attorno ad essa si svilupp\u00f2 l'abitato della \u00abMassa di Sant'Ambrogio\u00bb. L'edificio era a pianta rettangolare. L'abside (anzi, le tre piccole absidi semicircolari) erano disposte ad Oriente. Gli storici non hanno ancora chiarito l'origine dell'intitolazione ad Ambrogio, Santo non appartenente alla tradizione locale. Nel XVI secolo, dopo l'abbandono della Massa di Sant'Ambrogio a causa di un fortissimo terremoto, la chiesa perse la titolarit\u00e0 parrocchiale, che and\u00f2 all\"'ecclesia di Castro Rivo\", situata nell'attuale Castel del Rio.\nNel XX secolo non esistevano pi\u00f9 resti dell'alzato dell'edificio. Verso il 2011 i ruderi sono scomparsi definitivamente in seguito a lavori.\nSociet\u00e0.\nPopolazione.\nVariazione della popolazione residente a Castel del Rio dal 2006 al 2010.\nFonte, \"Dati Istat al 31 dicembre 2010\".\nReligione.\nNel comune di Castel del Rio sono presenti cinque parrocchie facenti parte della Diocesi di Imola.\nNell'ottobre 1922 Madre Maria Agnese Tribbioli (Firenze, 20 aprile 1879 - ivi, 27 febbraio 1965), fond\u00f2 a Belvedere di Castel del Rio una casa delle \u00abPie Operaie di San Giuseppe\u00bb.\nNato come istituto, il vescovo di Imola lo eresse ad ente morale il 16 luglio 1932. La casa generalizia della congregazione ebbe sede a Castel del Rio, prima del trasferimento a Firenze. Appartenente al Terzo ordine regolare di San Francesco, nel 1962 l'istituto ebbe il riconoscimento pontificio e poi quello civile. Oggi \u00e8 una congregazione religiosa presente in diverse citt\u00e0 d'Italia e in India, Brasile e Romania. A Castel del Rio le suore gestiscono tuttora le scuole materne. Nel gennaio 2017 si \u00e8 aperta a Firenze l'inchiesta diocesana per la causa di beatificazione di Madre Tribbioli, che \u00e8 stata dichiarata Serva di Dio. L'inchiesta diocesana si \u00e8 conclusa positivamente nel novembre 2020.\nCultura.\nMusei.\nAll'interno di Palazzo Alidosi sono ospitati:\nAmministrazione.\nCastel del Rio fa parte del Nuovo Circondario Imolese.\nSport.\nIl Gruppo Sportivo Castel del Rio, fondato nel 1976, dal 1991 disputa i campionati FIGC e dal 2010 milita in prima categoria. Oltre al calcio il Gruppo Sportivo ha disputato campionati di pallavolo maschile e femminile, tennistavolo, tennis e mountain bike ed ha partecipato all'organizzazione di eventi come la sagra del porcino e quella del marrone.\nDal 1979 al 1994 a Castel del Rio si \u00e8 tenuto il Raduno Internazionale di canoe sul fiume Santerno, con oltre 600 partecipanti provenienti da 6 Paesi europei. Inoltre il Santerno venne scelto dalla nazionale italiana di canoa come stage di allenamento nel 1983."}
{"id": "29039", "revid": "254059", "url": "https://it.wikipedia.org/wiki?curid=29039", "title": "Rezzago", "text": "Rezzago (\"Rez\u00e0gh\" in dialetto vallassinese, pronuncia fonetica IPA: ) \u00e8 un comune italiano di 302 abitanti della provincia di Como in Lombardia.\nStoria.\nIn epoca medievale, Rezzago costituiva un borgo fortificato e disponeva di una torre (quest'ultima sopravvissuta fino a oggi).\nDurante il Ducato di Milano, Rezzago segu\u00ec il destino del resto della Valassina, infeudata dapprima dai Dal Verme per concessione di Filippo Maria Visconti (1441), poi concessa a Tomaso Tebaldi di Bologna da Galeazzo Maria Sforza (1469) e infine divenuta feudo della famiglia degli Sfondrati (1533), la quale esercit\u00f2 i propri diritti feudali sulla valle fino al 1788, anno in cui l'ultimo erede maschio mor\u00ec e il feudo torn\u00f2 tra le disponibilit\u00e0 del demanio.\nNel 1751 il territorio di Rezzago si estendeva gi\u00e0 ai cassinaggi di \u201cMolino del Verga\u201d, \u201cMolino del Martor\u201d e \u201cMolino di Giovanni Maria Binda\u201d.\nUn decreto di riorganizzazione amministrativa del Regno d'Italia napoleonico datato 1807 sanc\u00ec l\"annessione di Rezzago ad Asso, decisione che fu tuttavia cancellata dalla Restaurazione.\nUna nuova aggregazione si registr\u00f2 nel 1928, quando Rezzago, Caglio e Sormano furono riuniti sotto un unico comune chiamato \"Santa Valeria\". L'unione si concluse nel 1947 con la ricostituzione dei tre comuni.\nSimboli.\nLo stemma e il gonfalone del comune di Rezzago sono stati concessi con decreto del presidente della Repubblica del 9 aprile 2008.\nLa torre d'oro ricorda la rocca medievale, di cui ancora oggi si scorge il torrione, che aveva probabilmente la stessa funzione di difesa di tutte le torri della Vallassina poste a proteggere la vallata. L'albero di castagno a simboleggia la produzione locale di legname.\nMonumenti e luoghi d'interesse.\nArchittetture religiose.\nChiesa dei Santi Cosma e Damiano.\nLa chiesa dei Santi Cosma e Damiano \u00e8 un edificio romanico risalente al XII secolo ma rimaneggiato nel corso del tempo, in origine presentava due campate, un'abside rettangolare e un campanile, quest'ultimo separato dal resto dell'edificio; nel XVI secolo si registr\u00f2 l'aggiunta di due portici sui due lati. successivamente inglobati all'interno della chiesa. Sopra il portale della spoglia facciata si apre un piccolo rosone. All'interno, la chiesa presenta una serie di affreschi: una \"Crocifissione con militi a cavallo e popolo\", un \"Santo benedicente\" e altre figure di Santi, rispettivamente collocati alle spalle dell'altare maggiore, a sinistra dello stesso e nel centro della parete.\nParrocchiale di Santa Maria Nascente.\nCostruita nel 1654 come nuova sede parrocchiale al posto della chiesa dei Santi Cosma e Damiano, la chiesa di Santa Maria Nascente deve il suo nome al cardinal Federico Borromeo, il quale durante una visita pastorale a Rezzago sugger\u00ec dare alla chiesa la stessa dedicazione del Duomo di Milano. I lavori di costruzione iniziarono nel 1630.\nInternamente, la chiesa ospita paliotti risalenti al XVIII secolo.\nAree naturali.\nFunghi di terra.\nI cosiddetti \"funghi di terra\" (o, meglio, \"piramidi di erosione\") sono formazioni rocciose non lontane dal centro abitato di Rezzago. Esse si sono formate dall'azione erosiva degli agenti atmosferici che hanno modellato il terreno poco coerente del versante della montagna sotto dei massi erratici che l'hanno invece protetto come ombrelli. Il risultato sono sculture naturali a forma di fungo, la cui cappella \u00e8 costituita dal masso erratico (anche di notevoli dimensioni) ed il cui gambo \u00e8 costituito da terra e pietrisco.\nI funghi rimasti sono solamente tre (un quarto \u00e8 crollato pochi anni fa, ed uno di questi tre \u00e8 solo un abbozzo), sebbene essi siano, ancora adesso, in continua formazione.\nSimili sono i ciciu del Villar, a Villar San Costanzo (CN), in Piemonte.\nCultura.\nEventi.\nCastagnata.\nDurante la Castagnata di Rezzago, nelle prime due domeniche di ottobre, il paese si addobba a festa per accogliere centinaia di turisti. Sono giornate adatte per chi ama mangiare e bere bene, passeggiare in mezzo alla natura e, soprattutto, stare in mezzo ai visitatori ed ai volontari che sono simpatici ed accoglienti. La festa inizia di mattina quando vengono cotte le prime castagne e vengono gonfiati i giochi per i bambini. Interessante per gli amanti della natura \u00e8 il Castagneto, situato poco sopra il centro del paese, uno dei pochi nella zona ad essere ancora quasi totalmente formato da soli alberi di castagno, ormai pi\u00f9 che centenari.\nIn questo castagneto vengono trovati chili e chili di castagne che poi vengono tenute o vendute alla Pro Rezzago per cuocerle nella castagnata.\nCortili in Festa.\nDurante il primo o secondo week-end di agosto, vengono aperti al pubblico gli antichi cortili, o porzioni di edifici, siti nel centro storico di impianto medievale (gli edifici pi\u00f9 antichi risalgono a dopo il devastante terremoto del 1118) ed ospitano mostre, ricostruzioni storiche, artigianato e gastronomia tipici del paese e della Valassina. Le antiche corti portano i nomi dei personaggi o delle famiglie che le hanno abitate nel passato e che sono ancor oggi ricordati per le loro particolarit\u00e0 o per le azioni compiute in vita: cos\u00ec abbiamo, per esempio la curt \"del Luisot\", quella \"della Massima e del Pepp\", \"della Rosalia\", la curt del mitico \"Zachi\" barbiere e parrucchiere, del \"muti\" il pi\u00f9 famoso costruttore di forbici a Rezzago, \"di Pacecc\", \"del Scighera\" ecc. in tutto si possono visitare 18 siti; In passato sono state ospitate mostre di orologi antichi, macchine fotografiche nella storia, strumenti musicali, abiti da sposa antichi e moderni, rosari, bambole di porcellana, la ricostruzione di un'antica osteria, un erbario con piante tipiche della zona, foto e reperti delle guerre mondiali vissute dagli alpini, mappe dei catasti antichi (Teresiano, Lombardo Veneto e Cessato).\nAmministrazione.\nIl comune attuale ritrov\u00f2 la sua autonomia nel 1947."}
{"id": "29040", "revid": "1428919", "url": "https://it.wikipedia.org/wiki?curid=29040", "title": "Castel di Casio", "text": "Castel di Casio (\"Cast\u00e8l\" o \"Cast\u00e8l d Ch\u00e8si\" in dialetto bolognese montano medio) \u00e8 un comune italiano dell'Appennino tosco-emiliano di abitanti della citt\u00e0 metropolitana di Bologna in Emilia-Romagna. Fa parte dell'Unione dell'Appennino Bolognese.\nDescrizione.\nIl centro storico \u00e8 dominato dai resti dall'antica torre medievale che svetta ancora sui tetti delle case ed \u00e8 visibile in tutta la valle del Limentra.\nI vicoli e le architetture delle abitazioni ricordano l'origine medievale dell'abitato, quando era centro mercantile sulla strada di crinale che collegava Bologna a Firenze.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 240 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nAmministrazione.\nClassificazione climatica: zona E, 2634 GR/G\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "29044", "revid": "287204", "url": "https://it.wikipedia.org/wiki?curid=29044", "title": "Castello di Serravalle (Valsamoggia)", "text": "Castello di Serravalle (\"Sarav\u00e0l\" o \"Cast\u00e8l d Serav\u00e2l\" in dialetto bolognese) \u00e8 stato un comune sparso di 4.902 abitanti della provincia di Bologna, con sede comunale a Castelletto. Dal 1\u00ba gennaio 2014 \u00e8 confluito nel comune di Valsamoggia e ne costituisce una delle cinque municipalit\u00e0.\nIl borgo medievale di Castello di Serravalle domina dall'alto di un crinale il territorio circostante, costituito prevalentemente da zone collinari pedemontane e zone montuose. Dal punto di vista idrografico sono da segnalare il fiume Samoggia (60\u00a0km) e uno dei suoi affluenti, il rio Ghiaia (21\u00a0km).\nStoria.\nIl territorio in cui sorgono oggi le frazioni che danno vita a Castello di Serravalle fu, da sempre, zona di confine, d'incontri e di scontri tra popoli e culture. \nQuesta terra in cui s'erano insediate popolazioni Etrusche vide l'arrivo da un lato dei Celti Boi, fondatori (con gli Etruschi stessi) della citt\u00e0 di Bologna, e dei Celto-Liguri Friniati, una potente \"trib\u00f9\" che aveva nella vicina Pavullo il suo centro principale e che si oppose alla successiva conquista dei Romani costringendoli ad una guerra durata cinquant'anni, prima di cedere del tutto le armi.\nQuesta collocazione, a mezza strada tra Bologna e Modena, si riveler\u00e0 ancora una volta determinante nel Medioevo, quando, nel 1227, Serravalle si costituisce ufficialmente come Comune che, per la sua posizione strategica e per la sua fiorente economia agricola, \u00e8 immediatamente conteso tra i due centri pi\u00f9 importanti.\nDopo numerose battaglie sar\u00e0 Bologna ad assumere il controllo di Serravalle e, di conseguenza, della valle del Samoggia e di quella del Panaro.\nResta famosa nella storia la battaglia di Zappolino tra bolognesi di parte guelfa e modenesi ghibellini, alla quale presero parte 35.000 fanti ed oltre 4000 cavalieri ed in cui si contarono pi\u00f9 di 2000 morti, cifre di tutto rispetto per un'epoca nella quale le battaglie erano spesso poco pi\u00f9 di scaramucce.\nLo scontro decisivo avvenne il 15 novembre del 1325, alle prime ombre della sera e, tra l'altro, fu utilizzato dal poeta modenese Alessandro Tassoni come episodio iniziale del poemetto eroicomico La secchia rapita, da lui composto.\nAnche i decenni successivi furono caratterizzati da frequenti passaggi di mano del territorio, prima propriet\u00e0 dei Visconti, poi dei Bentivoglio ed infine divenuto parte dello Stato Pontificio.\nDa settembre 2009 fino alla sua dissoluzione Castello di Serravalle ha fatto parte della Unione di Comuni Valle del Samoggia, subentrata alla disciolta Comunit\u00e0 Montana Valle del Samoggia. Il capoluogo del comune, nonch\u00e9 sede di tutti gli uffici principali, era Castelletto, situato a fondovalle.\nIl 25 novembre 2012, i cittadini hanno scelto tramite referendum di fondere il Comune di Castello di Serravalle con i comuni di Bazzano, Crespellano, Monteveglio, e Savigno per dare vita ad un unico comune che \u00e8 stato istituito il 1\u00ba gennaio 2014 con il nome di Valsamoggia.\nSociet\u00e0.\nEvoluzione demografica.\nIl grafico evidenzia un imponente ripopolamento negli ultimi 20 anni. Il dato della popolazione residente al 31.12.2009 (4.902 abitanti) supera quello degli anni '30 del XX secolo.\nClassificazione climatica.\nzona E, 2415 GR/G\nSagre e fiere.\n \u00e8 un alimento a base di farina che viene fritto e poi farcito con formaggi o salumi.\n\u00c8 interessante ricordare che nel Guinness dei primati \u00e8 entrato pi\u00f9 lungo del mondo con 40,5 metri.\nOgni anno si tenta di battere il record aumentando la lunghezza creato, che per regolamento non deve rompersi una volta fritto. L'attuale primato registra una lunghezza di 42 metri, realizzato il 17 ottobre 2016."}
{"id": "29046", "revid": "125354950", "url": "https://it.wikipedia.org/wiki?curid=29046", "title": "Castiglione dei Pepoli", "text": "Castiglione dei Pepoli (conosciuto anche come \"Castiglion de' Pepoli\"; \"Casti\u00f3n\" in dialetto bolognese montano alto) \u00e8 un comune italiano di abitanti della citt\u00e0 metropolitana di Bologna in Emilia-Romagna.\nNoto dapprima come Castiglione dei Gatti, il nome fu cambiato nel 1863, in ricordo del passato feudale. Nel XII secolo, infatti, si trovava sotto la signoria feudale dei conti Alberti di Prato e Mangone. Nel 1340 le terre degli Alberti furono vendute ai Pepoli. La sua storia si articola in diversi avvenimenti collegati strettamente alla Toscana e all'Emilia- Romagna, vista la posizione di confine tra le due regioni. \u00c8 oggi uno dei comuni membri dell'Unione dell'Appennino Bolognese.\nGeografia antropica.\nIl territorio comunale \u00e8 prevalentemente ricoperto da boschi nella parte meridionale, mentre a settentrione del capoluogo la superficie boscosa \u00e8 intervallata da aree coltivate e da prati. Dal 1960 \u00e8 attiva l'Autostrada del Sole, che attraversa il territorio fra i caselli di Pian di Voglio e di Roncobilaccio, nel quale \u00e8 situata una nota area di servizio. Dal 2015 \u00e8 aperta la Variante autostradale di valico, che passa sotto il territorio del comune con la galleria di base, lunga pi\u00f9 di otto chilometri.\nInfrastrutture e trasporti.\nStrade.\nCastiglione dei Pepoli \u00e8 collegata al capoluogo Bologna grazie alla strada provinciale 325 di Val di Setta e Val di Bisenzio, gi\u00e0 strada statale 325 di Val di Setta e Val di Bisenzio, la quale porta anche a Prato.\nAutostrade.\nIl paese \u00e8 servito da due caselli autostradali: quello di Roncobilaccio, sulla A1, e quello pi\u00f9 recente di Badia, sulla A1 var.\nFerrovie.\nLa stazione di riferimento del comune, denominata San Benedetto Val di Sambro-Castiglione dei Pepoli, si trova sulla linea Bologna-Firenze.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa principale squadra di calcio della citt\u00e0 \u00e8 l\"A.S.D. Castiglione Calcio\" che milita nel girone A bolognese di 3\u00aa Categoria.\nPallacanestro.\nLa Pallacanestro Castiglione, fondata nel 1995 \u00e8 attualmente iscritta al campionato seniores CSI di Bologna."}
{"id": "29047", "revid": "76069", "url": "https://it.wikipedia.org/wiki?curid=29047", "title": "Rovello Porro", "text": "Rovello Porro (\"Rovell\" in dialetto comasco, : ) \u00e8 un comune italiano di abitanti della provincia di Como in Lombardia.\nFino al 1926, il nome del paese era semplicemente \"Rovello\".\nOrigini del nome.\nIl toponimo \"Rovello\" deriverebbe da \"roa\", termine che indicherebbe un terreno sassoso. Meno accreditata \u00e8 la tesi che vorrebbe \"Rovello\" originare da una fusione dei termini germanici \"rose\" (\"valle\") e \"vel\" (\"fortificazione\").\n\"Porro\" si rifa invece a una delle famiglie a cui il paese fu infeudato nel corso dei secoli.\nStoria.\nCitata da Goffredo da Bussero - che qui fu cappellano per ben 69 anni, a partire dal 1220 - la localit\u00e0 di Rovello fu in un primo momento infeudata dalla famiglia Pagano, la quale esercit\u00f2 i propri diritti feudali fino al 1707, quando Cesare Pagano lasci\u00f2 il feudo in eredit\u00e0 al conte Carlo Giuseppe Porro.\nNel 1346 \"Rodello\" viene elencato tra le localit\u00e0 che, inserite nella pieve di Appiano hanno in carico la manutenzione della cosiddetta \"strata da Bol\u00e0\".\nSempre inserito nella stessa pieve anche sotto il Ducato di Milano fin'oltre la met\u00e0 del XVIII secolo, il comune di Rovello fu concesso in feudo alla famiglia Della Porta dal 1649 al 1763, anno in cui l'ultimo erede maschio mor\u00ec e il feudo ritorn\u00f2 al demanio. Nel 1780 Rovello fu quindi concesso in feudo ad Andrea Lucini Passalaqua e a sua madre Caterina Brentano Monticelli.\nUna decreto di riorganizzazione amministrativa del Regno d'Italia napoleonico datato 1807 sanc\u00ec l'annessione di Rovello a Rovellasca, aggregazione tuttavia cancellata dalla Restaurazione.\nNel 1926 il comune cambi\u00f2 denominazione in \"Rovello Porro\".\nUna nuova fusione tra Rovellasca e Rovello Porro si resistr\u00f2 nel 1928, con la formazione di un nuovo Comune con sede a Rovellasca e dalla denominazione Rovi Porro. L'esperienza di \"Rovi Porro\" termin\u00f2 nel 1939, quando Rovellasca e Rovello Porro ritornarono ad essere due Comuni autonomi.\nSociet\u00e0.\nEtnie e minoranze straniere.\nSecondo le statistiche ISTAT al 31 dicembre 2017, la popolazione straniera residente nel comune era di 617 persone. Le nazionalit\u00e0 maggiormente rappresentate erano:\nCultura.\nMedia.\nStampa.\nDa quasi un secolo in maniera continua viene stampato \u201cIl Campanone\u201d, periodico di informazione parrocchiale.\nInfrastrutture e trasporti.\nLa fermata di Rovello Porro \u00e8 posta sulla ferrovia Saronno-Como, attivata nel 1878 come trasformazione della preesistente tranvia Como-Fino-Saronno; tale impianto \u00e8 servito da treni regionali svolti da Trenord nell'ambito del contratto di servizio stipulato con la Regione Lombardia.\nAmministrazione.\nNapoleone dispose lo spostamento di Rovello dalla provincia di Milano alla provincia di Como nel 1801, e per alcuni anni ne fece un unico comune con Rovellasca, misura poi ripresa sempre per alcuni anni da Benito Mussolini."}
{"id": "29048", "revid": "1444396", "url": "https://it.wikipedia.org/wiki?curid=29048", "title": "Crespellano", "text": "Crespellano (\"Craspl\u00e0n\" in dialetto bolognese occidentale) \u00e8 stato un comune italiano di abitanti della provincia di Bologna. Dal 1\u00ba gennaio 2014 \u00e8 confluito nel nuovo comune di Valsamoggia, di cui oggi costituisce una delle cinque municipalit\u00e0.\nStoria.\nIl territorio di Crespellano \u00e8 stato abitato fin da epoche preistoriche, come testimoniano i reperti terramaricoli e del Paleolitico rinvenuti a partire dal XVII secolo da Giovanni Gozzadini e altri. La zona fu in s\u00e9guito interessata dalla presenza dei Galli Boi, per poi a finire nella sfera di influenza romana. Ai Romani si deve tra l'altro il nome con cui oggi \u00e8 conosciuto il paese: essi denominarono la zona \"Fundum Crispinianum\" in quanto assegnata come premio a un generale di nome Crispino.\nSempre ai Romani si devono le due principali vie di comunicazione che delimitano i territori di Crespellano e delle sue frazioni Pragatto e Calcara: le vie consolari Emilia e Claudia (l'attuale Bazzanese). Ma la testimonianza principale di quell'epoca \u00e8 la centuriazione, modello di gestione del territorio che ricalca il \"castrum\", cio\u00e8 l'accampamento militare, che a sua volta ha ispirato anche le citt\u00e0 romane, tipicamente organizzate su reticoli di strade perpendicolari e parallele. Anche il territorio circostante mostra ancora i segni di questa organizzazione: la centuriazione prevedeva la divisione dei territori agricoli in quadrati di circa m. Questa \u00e8 ancora visibile, ad esempio nella frazione di Calcara: si individuano ancora le linee dei decumani (ad esempio la via Castellaccio, la via S.Lorenzo) e dei cardi (ad esempio la via Cassola, la via Cassoletta).\nNon si hanno notizie relative al periodo delle invasioni barbariche: \u00e8 per\u00f2 noto che nell'800 Crespellano viene donata dal feudatario di Carlo Magno, Orso Guerriero, all'abbazia di Nonantola. Questo consent\u00ec a Crespellano di entrare a far parte del grande progetto di bonifica portato avanti dall'Abbazia benedettina: l'intervento permise di trasformare vaste aree originariamente paludose in fruttiferi campi coltivati.\nGrazie all'ascesa della produzione agricola, registrata a s\u00e9guito dell'intervento di bonifica, il territorio di Crespellano divenne uno dei pi\u00f9 ambiti della zona, tanto da divenire motivo di contesa tra le citt\u00e0 emiliane pi\u00f9 potenti dell'epoca. Divenne infine parte dell'immenso feudo di Matilde di Canossa, per poi passare alla sua morte sotto l'egida di Bologna e di seguirne le sorti. Territorio di frontiera tra Modena e Bologna, fu coinvolto fino ai primi anni del XVI secolo nei numerosi scontri che nel Medioevo contrapposero le due citt\u00e0, subendo un grave impoverimento.\nCome gli altri territori bolognesi, fu soggetto allo Stato della Chiesa fino all'arrivo delle truppe di Napoleone Bonaparte, che, abbatt\u00e9 istituzioni vecchie di secoli e introdusse il concetto di comune come lo intendiamo oggi. Da qui in poi, Crespellano seguir\u00e0 le vicende del territorio circostante, dal Risorgimento alla Resistenza.\nTra gli artisti storici degni di nota, nati a Crespellano, vanno certamente ricordati: il pittore Antonino Sartini (1889-1954), il suo maestro il pittore Alessandro Scorzoni (1858-1933) e il poeta e patriota Adelmo Berozzi (1885-1915).\nIl 25 novembre 2012, nel comune di Crespellano si \u00e8 tenuto il referendum consultivo sulla fusione con i limitrofi comuni di Bazzano, Castello di Serravalle, Monteveglio e Savigno per dare vita ad un comune unico: i cittadini dei cinque comuni si sono espressi in favore della fusione con una maggioranza del 51,5%. Nell'occasione si \u00e8 anche votato sul nome da dare al futuro comune unico, il nome scelto a maggioranza \u00e8 stato Valsamoggia.\nPalazzo Garagnani.\nA dominare il paese vi \u00e8 la torre del Palazzo Garagnani. Posto nel cuore dell'abitato di Crespellano, da numerosi autori \u00e8 ritenuto, in origine, villa di delizie della famiglia Bentivoglio. Dopo la loro cacciata da Bologna nel 1512, divenne propriet\u00e0 della famiglia senatoria dei Grassi, nemici degli stessi Bentivoglio. Il palazzo Garagnani, che con la sua torre caratterizza verticalmente il profilo di paese, era tradizionalmente chiamato \"castello\" poich\u00e9, data la sua ubicazione, si riteneva fosse stato edificato sul luogo ove anticamente si trovava il castello di Crespellano, inglobandone in parte le originarie strutture. Questa tradizione \u00e8 stata parzialmente messa in discussione da alcuni studiosi sulla base del confronto con un disegno del 1578 che mostra il palazzo nelle sue sembianze tardo-cinquecentesche, non molto diverse dalle attuali, con la torre gi\u00e0 trasformata in colombaia attraverso la realizzazione di tre ordini sovrapposti di arcate a tutto sesto e sul lato sinistro il corpo a due piani a sviluppo orizzontale.\nA fine Cinquecento il palazzo di Crespellano era propriet\u00e0 della famiglia Grassi: vi sono documenti dai quali emerge che nel 1586 Sforza Alessandro Grassi, a quel tempo afflitto da guai con la giustizia, aveva ereditato da poco il palazzo dal padre Agamennone. La struttura, che nel corso dei secoli ha subito vari interventi di trasformazione, nonch\u00e9 pesanti danni a causa dei bombardamenti dell'ultima guerra, nel 1813 \u00e8 stata acquistata dalla nobile famiglia Garagnani gi\u00e0 proprietaria di numerose ville e castelli nella zona di Pragatto, Calcara, Martignone, Muffa e Chiesa Nuova. Proprio in quegli anni la famiglia si divise in due rami: quella dei Marchesi Garagnani con capostipite Raffaele (Raffaello) detti \"neri\" e seguaci del neonato Regno d'Italia, e i Conti Garagnani con capo Ferdinando, detti \"biondi\" e rimasti fedeli alla Chiesa e a Pio IX. Internamente il palazzo vede la presenza di una loggia passante al pianterreno che smista i percorsi verso ambienti laterali, nonch\u00e9 di un bello scalone settecentesco a doppia rampa con statue allegoriche sulla balaustra. Diversi ambienti hanno pareti affrescate con scene \"alla boschereccia\", vedute paesaggistiche e altri motivi, per lo pi\u00f9 a carattere allegorico-mitologico, dipinti nel corso dell'Ottocento. La famiglia Garagnani \u00e8 ancora in parte proprietaria del Palazzo, che, con l'acquisto di una sua porzione da parte dell'Amministrazione Comunale, \u00e8 stato trasformato nel \"Centro Culturale Luigi Calanca\" sede, tra l'altro, della Biblioteca Comunale.\nGeografia antropica.\nFrazioni.\nCalcara.\nPer estensione e numero di abitanti era la frazione maggiore del comune di Crespellano, caratterizzata, da qualche anno a questa parte, da una rapidissima espansione demografica. Situato lungo il corso del torrente Samoggia pi\u00f9 o meno a met\u00e0 strada tra le vie Emilia e Bazzanese, nel territorio di Calcara sono presenti numerose ville storiche ed un parco naturalistico, chiamato \"Parco del Taglio\" a seguito del \"taglio\" di una grande ansa che un tempo formava il torrente che lo attraversa, avvenuto nel 1806, che ha modificato il corso del torrente.\nTra le ville, \u00e8 necessario nominare \"il Confortino\" (Via del Confortino), villa antichissima (certamente di origini almeno duecentesche), contenente ancora tracce di decorazioni cinque- e seicentesche, con una bella torre colombaia ingentilita da arcatelle decorative.\nA poca distanza dal Confortino si trova la chiesetta di San Francesco, in mattoni rossi. In stile romanico-gotico, \u00e8 una delle pi\u00f9 antiche della provincia dedicate al santo di Assisi. Inizialmente serviva da chiesetta del Confortino, prima il convento, poi la chiesa vennero abbandonati dai francescani, ad eccezione di un rettore che rimase in campagna a prendersi cura delle anime del contado. Con l'arrivo dei napoleonici, tutta la propriet\u00e0 venne espropriata.\nLa chiesa \u00e8 rimasta comunque officiata, anche se difficilmente aperta al pubblico. Negli ultimi anni \u00e8 stato condotto un restauro che ha permesso di rinvenire lacerti di affreschi trecenteschi e di attribuire la pala d'altare, raffigurante la Madonna in Trono col Bambino e santi francescani, ad Innocenzo da Imola.\nAll'interno si conserva anche un affresco cinquecentesco raffigurante Sant'Antonio da Padova col Bambino Ges\u00f9 e la riproduzione fotografica (l'originale \u00e8 nella parrocchia di Anzola Emilia) di una crocifissione secentesca nello stile di Bartolomeo Cesi.\nMuffa.\nPiccola localit\u00e0 in espansione situata sulla strada statale 569 di Vignola, pi\u00f9 o meno a met\u00e0 strada tra il paese di Crespellano e quello di Bazzano.\nPonte Samoggia.\nPiccola frazione posta sulla via Emilia al confine del territorio comunale con quello di Anzola dell'Emilia e che deve il suo nome al ponte che dall'epoca romana consente appunto alla via Emilia di scavalcare il torrente Samoggia.\nPragatto.\nPragatto \u00e8 la frazione del comune di Crespellano pi\u00f9 vicina al paese. La crescita dei due centri urbani li ha resi pressoch\u00e9 indistinguibili, tanto che appaiono come un unico agglomerato. \u00c8 uso comune suddividere la localit\u00e0 \"Pragatto basso\", il nucleo abitativo vero e proprio situato in pianura, e \"Pragatto alto\", la zona collinare sovrastante con riferimento particolare agli immediati dintorni dell'antica chiesa parrocchiale di Santa Maria Nascente.\nInfrastrutture e trasporti.\nCrespellano \u00e8 attraversata dalla strada provinciale 569 \"via Bazzanese\", gi\u00e0 Strada statale 569 di Vignola, che dal 1883 al 1938 ospitava il binario della tranvia Bologna-Casalecchio-Vignola; la localit\u00e0 era servita dalle fermate \"Chiesa Nuova\", \"Osteria di Pragatto\" e \"Muffa\", quest'ultima posta presso l'abitato che sorge in corrispondenza dell'omonimo torrente.\nNel 1938 la tranvia fu sostituita dalla attuale ferrovia elettrica, le cui stazioni Via Lunga e Crespellano e la fermata Muffa sono inserite nell'ambito del servizio ferroviario metropolitano di Bologna e servite dalle relazioni TPER con il capoluogo."}
{"id": "29049", "revid": "2013328", "url": "https://it.wikipedia.org/wiki?curid=29049", "title": "Rovellasca", "text": "Rovellasca (\"Rovellasca\" o \"Ruel\u00e0sca\" in dialetto locale, : ) \u00e8 un comune italiano di abitanti della provincia di Como in Lombardia.\nOrigini del nome.\nIl toponimo deriverebbe dalla radice \"*Rod\" del toponimo Rovello (ricordiamo la vicina Rovello Porro), pi\u00f9 il suffisso celtico \"asco\", che significa vicinanza, \"al limite di\". Resta peraltro aperto il problema dell'etimologia di Rovello che, secondo alcune tesi ormai screditate, deriverebbe dall'isola greca di Rodi, secondo altri da \"rovum\" (il pruno in latino), secondo un'altra versione, pi\u00f9 confacente cronologicamente col suffisso, da \"roa\", ad indicare la natura sassosa del terreno nella zona, oppure dallo stesso \"rod\", similmente a Rho (nel milanese) e Rodero (sempre nel comasco) col significato \"argine, torrente incanalato\", con riferimento in questo caso alla Lura.\nStoria.\nDalle origini al 1400.\nLe origini di Rovellasca risalgono, secondo le tesi pi\u00f9 accreditate, al II secolo a.C., quando le legioni romane si spinsero verso la Gallia, portando con s\u00e9 anche popolazioni greche.\nIl territorio dove sorge Rovellasca, nell'844, con la suddivisione dell'impero Carolingio, venne assegnato in gran parte al Contado del Seprio e per la parte restante al Contado della Martesana; bisogna per\u00f2 arrivare al 1100 circa per trovare un agglomerato urbano dove oggi sorge Manera, ovvero ad est della Lura in territorio di Lomazzo.\nAl 1286 risale una documentazione scritta di notevole importanza per l'area geografica che fa capo alla Pieve di Fino e che comprende il territorio attuale di Rovellasca: il testo della cosiddetta Pace di Lomazzo, firmata il 30 marzo di quell'anno nel brolo di San Vito a Lomazzo, viene letto ed approvato il 3 aprile dagli ambasciatori di Cremona, Piacenza, Brescia, Pavia, Novara e Crema \"in territorio de Rudello super brugariam que est inter Rudellum et Lomacium, in strata qua itur de uno loco ad allium\". Se \u00e8 presumibile che gi\u00e0 intorno al 1350, sul sedime dell'attuale chiesa parrocchiale di Rovellasca, esistesse una chiesa dedicata a Santa Maria, bisogna giungere al 1460 circa per avere notizia di una supplica dei rovellaschesi al Duca di Milano per ottenere giustizia contro il bandito Giovanni Pietro da Carcano detto Zaccagnino. La zona era infatti entrata nell'orbita milanese e poi Ducato di Milano alla fine del XIV secolo.\nDal 1500 alla caduta del Ducato di Milano.\nPur rimanendo nel Ducato di Milano fino al suo termine, nel 1514 il territorio della \"Cassina de\" \"Rovelasca\", insiemi ai paesi circostanti, viene affidato a Gerolamo Carcano, cui succede, nel 1538, Giacomo Antonio Carcano. Nel 1543 il feudo, alla morte del Carcano, passa al nipote conte Giovanni Battista Arconati. Nella seconda met\u00e0 del secolo, \"Rovelascho\" \u00e8 attestato come \"villa\", ossia un piccolo centro di agricoltori. Nel 1595 i capifamiglia di Rovellasca si uniscono ai lomazzesi nella supplica a Filippo II, re di Spagna, affinch\u00e9 sia negato a Luigi Arconati il titolo di conte di Lomazzo. La richiesta non viene accolta.\nSempre nella prima met\u00e0 del XVI secolo (1521) si registra un radicale cambiamento nella tassazione della propriet\u00e0 fondiariada parte delle autorit\u00e0 francesi che ha come conseguenza una diaspora dalle comunit\u00e0 pi\u00f9 urbanizzate e porta con ogni probabilit\u00e0 nuove famiglie nelle corti e nei cantoni di Rovellasca, allora comunit\u00e0 agricola che lavora i terreni di due famiglie possidenti: i Dalla Porta e i Giulini.\nA questo secolo risale la costruzione della chiesa dedicata a Santa Marta (benedetta nel 1508) mentre nel 1571 viene ridedicata a Santa Maria e a San Pietro la chiesa parrocchiale, che \u00e8 stata ampliata.\nNel 1611 Rovellasca risulta abitata da 900 persone, suddivise in 130 famiglie. Un documento del 1643, dei consoli di Lomazzo, attribuisce la titolarit\u00e0 del feudo di Lomazzo - compresa dunque Rovellasca - a Marco Francesco Carcano.\nNel 1684 un incendio devasta parte della chiesa parrocchiale e la canonica. Una mappa del territorio di Misinto del 1691 testimonia poi che i proprietari terrieri di Rovellasca sono le famiglie Clerici, Della Porta ed Arconati, oltre all'Ospedale Maggiore di Como.\nNel 1722 l'elenco dei principali proprietari terrieri affianca agli Arconati e all'Ospedale i Carcano e gli Archinti. Nello stesso anno risulta documentata l'esistenza di un incannatoio per la lavorazione della seta sull'area dell'odierna via Carugo.\nNel 1751 il comune di Rovallasca risulta essere infeudato alla famiglia Arconati. Nel 1752 la chiesa parrocchiale di Rovellasca viene elevata a prepositurale.\nNel 1773 le famiglie abitanti a Rovellasca sono 190 (in questo conteggio non si tenne conto di Cascina Manera, indicata come esterna al paese).\nQuindici anni dopo il paese \u00e8 colpito, con le zone circostanti, da un'epidemia di febbre putrida: la chiesa di Santa Marta viene temporaneamente adibita a lazzaretto e verr\u00e0 riconsacrata l'anno successivo.\nDal 1800 ai giorni nostri.\nUna decreto di riorganizzazione amministrativa del Regno d'Italia napoleonico datato 1807 sancisce, per Rovellasca, l'annessione di Rovello. L'aggregazione viene tuttavia cancellata dalla Restaurazione.\nAlla met\u00e0 del XIX secolo Rovellasca ha 1600 abitanti; la chiesa parrocchiale viene ridedicata ai santi Pietro e Paolo mentre nell'incannatoio, di cui si parlava gi\u00e0 nel 1722, lavorano ora oltre 100 ragazze, di et\u00e0 compresa tra i 12 e i 18 anni, sotto la direzione del pastore protestante Theophilus Linder. \u00c8 lo stesso periodo in cui ha inizio l'emigrazione di numerose famiglie rovellaschesi, soprattutto verso le Americhe e l'Australia. Nel 1857 Rovellasca ha circa 1700 abitanti; l'anno successivo lo storico Cesare Canti segnala l'esistenza in paese di 173 \"ditte\". Nel 1875 viene fondata la Societ\u00e0 di Mutuo Soccorso fra gli operai, i merciai ambulanti, i braccianti e i contadini di Rovellasca.\nNel 1877 e nel 1881 Rovellasca vede allargare i propri territori comunali, con l'annessione alle omonime frazioni esistenti rispettivamente nei comuni di Rovello e di Misinto.\nNel 1884 passa a Rovellasca la frazione \"Corte dei Tipi\", che fino ad allora aveva fatto parte di Misinto.\nNel 1905 nasce il Corpo Musicale di Rovellasca. Due anni dopo viene inaugurato il nuovo \"Asilo infantile Principe di Piemonte\". Nel 1909 viene fondata l'\"Unione commercianti in tessuti\". L'anno seguente nasce lo \"Sport Club Rovellasca 1910\".\nNel 1928 si registra la fusione tra Rovellasca e Rovello Porro. Il nuovo Comune ha sede a Rovellasca e acquista la singolare denominazione Rovi Porro. Nel 1932 vengono inaugurate le nuove Scuole Elementari. Nel 1939 termina l'esperienza di \"Rovi Porro\": Rovellasca e Rovello Porro ritornano ad essere due Comuni autonomi.\nIl 24 aprile 1945 entrano in Rovellasca le pattuglie dei Partigiani \"garibaldini\".\nNel 1967 un'area disabitata del territorio rovellaschese passa al comune di Lomazzo, il quale a sua volta cede a Rovellasca una zona del proprio territorio. Nel 1981 il territorio comunale di Rovellasca si allarg\u00f2 a una porzione di quello di Rovello Porro.\nNella seconda met\u00e0 degli anni '70 aveva sede, in vicolo Meucci 8, Titty Radio International (il logo della stazione era Titty, l'uccellino dei cartoni animati di Gatto Silvestro), una delle prime emittenti libere della provincia di Como. Trasmetteva in FM a 94\u00a0MHz, con un impianto sito in una cascina nell'immediata periferia. Per un certo periodo integr\u00f2 la diffusione anche con la frequenza di 104\u00a0MHz. La stazione cess\u00f2 i programmi all'inizio degli anni '80 del Novecento.\nSociet\u00e0 e tradizioni.\nFesta patronale\nSi tramanda che nell'anno 1508 una terribile epidemia colp\u00ec la popolazione di Rovellasca, allora piccolo villaggio di poche centinaia di persone. La comunit\u00e0 in preghiera si mosse dietro la croce del grande altare maggiore, innalzata in processione per le vie del borgo. Il morbo allent\u00f2 la sua morsa finch\u00e9 il contagio cess\u00f2. Nacque cos\u00ec la festa patronale del santo Crocifisso. Da allora, ogni marted\u00ec del carnevale romano, Rovellasca rinnova la memoria dell'antica procedsione. I fedeli festeggiano per tre giorni, portando infine il crocifisso tra le vie del paese.\nCultura.\nGiovanni Battista Grassi.\nGiovanni Battista Grassi, nato a Rovellasca il 27 marzo 1854, \u00e8 stato medico, zoologo, botanico ed entomologo. Ha identificato la zanzara anofele quale veicolo della malaria e ha contribuito alla bonifica di varie zone malariche in Italia. A Rovellasca gli \u00e8 intitolata la via prospiciente alla casa di famiglia.\nLe Petit Chaperon Rouge.\nNel Parco del Lura di Rovellasca \u00e8 stato girato, nella Primavera 2018, il cortometraggio di Luciano Silighini \"Le Petit Chaperon Rouge\", versione originale della fiaba \"Cappuccetto Rosso\" dei fratelli Grimm. Attrice protagonista Cristina Cabrini, modella e attrice pavese \nInfrastrutture e trasporti.\nLa fermata di Rovellasca-Manera \u00e8 posta sulla ferrovia Saronno-Como, attivata nel 1878 come trasformazione della preesistente tranvia Como-Fino-Saronno; tale impianto \u00e8 servito da treni regionali svolti da Trenord nell'ambito del contratto di servizio stipulato con la Regione Lombardia.\nAmministrazione.\nAlle ultime elezioni amministrative del 26 maggio 2019 \u00e8 stato eletto sindaco, con una coalizione di centrodestra, Sergio Zauli.\nDi seguito i sindaci che si sono succeduti a Rovellasca dal dopoguerra:"}
{"id": "29051", "revid": "1888309", "url": "https://it.wikipedia.org/wiki?curid=29051", "title": "Sala Comacina", "text": "Sala Comacina (IPA: , \"Sala\" in dialetto comasco) \u00e8 un comune italiano di 483 abitanti della provincia di Como in Lombardia.\nOrigini del nome.\nIl toponimo avrebbe in passato indicato la \"Sala\", ossia il luogo ove venivano raccolte le tasse dovute ai Longobardi che avevano conquistato l'Isola comacina.\nStoria.\nSia durante alcuni scavi in localit\u00e0 Colombera (1857) sia durante la costruzione del tratto di strada Regina tra Argegno e Sala (1905) sono state riportate alla luce alcune tombe di epoca romana. \nAl tempo della guerra decennale, Sala era dotata di una fortificazione militare.\nGli annessi agli Statuti di Como del 1335 riportano i \"\u201ccomunia et vicinantie de Salla et de Collono\u201d\" tra le localit\u00e0 che, all'interno della pieve d'Isola, avevano l'onere della manutenzione del tratto della via Regina compreso tra un determinato ponte di Colonno e la valle di Premonte.\nSempre inserita nella stessa pieve fino alla fine del Ducato di Milano, la localit\u00e0 di Sala risulta formare un'unica entit\u00e0 comunale con la vicina Colonno anche nella prima met\u00e0 del XVI secolo, periodo in cui il luogo viene cos\u00ec descritto da Paolo Giovio:Nel 1555 Sala era parte del feudo d\u2019Isola (che a sua volta era gi\u00e0 stato un territorio di quello di Colico), il quale lo stesso anno era stato infeudato da Antonio Maria Quadrio e successivamente pass\u00f2 ai conti Alberti. Nello stesso secolo, Sala disponeva ancora della propria fortificazione. Nel 1640 Sala e il resto della pieve vennero concesse in feudo dal re Filippo IV all'abate Marco Gallio di Como. Nel 1686, dopo la morte del marchese Giacomo Gallio rimasto senza discendenti, il feudo torn\u00f2 nelle disponibilit\u00e0 della Regia Camera del Ducato di Milano. Nel 1751 il comune risulta ancora soggetto a un pagamento quindecennale per la redenzione dall'infeudazione. Nello stesso secolo, Sala ospitava una fabbrica di candele.\nUn decreto di riorganizzazione amministrativa del Regno d'Italia napoleonico datato 1807 sanc\u00ec, per il comune di Sala, l'annessione di Colonno e Ossuccio.\nSuccessivamente all'unit\u00e0 d'Italia, il comune si chiam\u00f2 semplicemente \"Sala\" fino al 1863, anno in cui un Regio Decreto sanc\u00ec l'attuale denominazione.\nNel 1925 la frazione di San Bartolomeo venne trasferita dal comune di Sala a quello di Colonno. I due comuni, unitamente a quello di Ossuccio, dal 1928 al 1950 formarono un'unica entit\u00e0 amministrativa chiamata \"Comune di Isola Comacina\".\nMonumenti e luoghi d'interesse.\nArchitetture religiose.\nChiesa di San Bartolomeo.\nLa chiesa di San Bartolomeo, gi\u00e0 esistente come edificio romanico durante il Medioevo, fu oggetto d'importanti ristrutturazioni nel 1703 (rifacimento dell'abside) e nel 1848 (anno in cui la chiesa divenne sede di una parrocchia).\nAl Quattrocento risale un \"Crocefisso\" in rilievo nella parete esterna dell'abside, mentre almeno un secolo pi\u00f9 antichi sono tre affreschi attualmente presenti all'interno del presbiterio ma - almeno fino alla met\u00e0 dell'Ottocento - situati anch'essi all'esterno, tra i quali un \"San Cristoforo\" e un \"Sant'Antonio Abate\". Il presbiterio conserva inoltre una pala d'altare di Giovanni Mauro della Rovere, raffigurante una \"Madonna con Bambino e Santi\" e realizzata negli anni 1640, oltre a un coro in legno dello stesso periodo. La volta ospita invece un affresco di una \"Gloria di San Bartolomeo\" di Carlo Innocenzo Carloni.\nLe pareti dell'unica navata, le cappelle laterali e la sacrestia ospitano invece una serie di opere barocche: le tele di un'\"Adorazione dei Magi\" e un'Immacolata\" nella prima campata, la tela di una \"Madonna con bambino e i Santissimi Filippo Neri ed Antonio da Padova\" nel primo altare, la tela di un'\"Annunciazione\" nella quarta campata a sinistra e, in sacrestia, un armadio e alcuni stucchi. Alla fine del Settecento risalgono invece l'altare, le statue e le tele conservate nella seconda cappella a sinistra, dedicata alla Madonna del rosario. Sul lato opposto, la prima campata ospita un \"Sant'Alessandro Sauli\" del XVII secolo, stesso periodo a cui risale una \"Orazione nel Getsemani\" conservata nell'altare con colonne tortili della prima cappella, ove trova posto anche un'Immacolata\" dai tratti maratteschi. Caratteristiche che si ritrovano anche nella pala della seconda cappella di destra, raffigurante \"Il redentore coi santissimi Carlo e Giorgio\" e nell'altare del presbiterio, ispirato alle opere del Borromini.\nLa chiesa conserva inoltre un organo \"Franzetti\" del 1874 di complessivamente 530 canne.\nArchitetture civili.\nVilla Rachele Beccaria.\nUna punta in prossimit\u00e0 della foce del torrente Premonte ospita Villa Beccaria (XVIII secolo).\"\" Inserita in un parco progettato da Giuseppe Balzaretti, la villa appartenne, tra gli altri, a Giulio Beccaria (figlio di Cesare e zio del Manzoni)\"\" e a Cesare Cant\u00f9. La residenza \u00e8 anche nota come \"Villa Rachele\", nome che rimanda a quello di due donne che, nel corso del tempo, divennero proprietarie dell'edificio. Se in un primo momento la villa fin\u00ec nella mani di Rachele Beccaria - figlia del gi\u00e0 citato Giulio - successivamente venne ereditata da Rachele de Marchi, consorte di Emilio de Marchi, il quale presso la villa scrisse la sua opera \"Col fuoco non si scherza.\" "}
{"id": "29052", "revid": "247222", "url": "https://it.wikipedia.org/wiki?curid=29052", "title": "Dozza", "text": "Dozza (\"D\u00f2za\" in romagnolo) \u00e8 un comune italiano di abitanti della citt\u00e0 metropolitana di Bologna in Emilia-Romagna, composto da due paesi: Toscanella (\"La Tuscan\u00e8la\" in romagnolo, oltre abitanti), l'unica frazione, e il capoluogo comunale Dozza (poco pi\u00f9 di mille abitanti). Dozza \u00e8 considerato uno dei pi\u00f9 caratteristici borghi medievali dell'Appennino tosco-romagnolo, sia per lo stato di conservazione sia per il paesaggio nel quale \u00e8 immerso. Il capoluogo \u00e8 detto anche Dozza Imolese per distinguerlo dalla borgata di Bologna. Fa parte del Nuovo Circondario Imolese.\nGeografia fisica.\nSituata sulle colline a sud ovest di Imola (da cui dista solo 6\u00a0km), Dozza si trova a pochi chilometri a monte della Via Emilia, ovvero provenendo da Bologna, e percorrendo la Strada Statale Emilia verso Rimini, \u00e8 il primo comune della Romagna storica. Ad ovest il centro pi\u00f9 vicino \u00e8 Castel San Pietro Terme, da cui dista 8\u00a0km. Nel territorio del Comune scorre il torrente Sillaro, che delimita il confine occidentale della Romagna con l'Emilia. Sulla Via Emilia, la frazione Toscanella, situata pochi km ad Est del torrente Sillaro, rappresenta l'ingresso nella regione storico-geografica della Romagna per chi proviene da Bologna.\nOrigine del nome e stemma.\nIl toponimo Dozza deriva dal latino medievale \"ducia\" (doccia, docciola, doccione); l'etimologia \u00e8 quella di \"condotto\", o canale che conduce acqua. Nei documenti medievali compaiono alternativamente i toponimi \"Ducia\" e \"Dutia\". Il nome potrebbe anche essere un riferimento a un antico acquedotto capace di accumulare acqua dal Monte del Re in una cisterna per far fronte ai periodi di siccit\u00e0.\nLo stemma cittadino presenta in primo piano un grifone rampante, animale araldico, che si disseta con l'acqua che fuoriesce da una conduttura.\nStoria.\nIl territorio dozzese, gi\u00e0 abitato in epoca celtica e romana, fu colpito dalle invasioni di popolazioni barbariche (germaniche e in particolare longobarde), che invasero tutte le terre di Romagna. Alla met\u00e0 del VI secolo Dozza venne ricompresa nei territori dell'Esarcato d'Italia, ovvero dei territori bizantini d'Italia, trovandosi sul confine con i possedimenti longobardi. Tramontato l'Esarcato alla met\u00e0 dell'VIII secolo, furono i Carolingi a prendere possesso degli ex possedimenti bizantini. Essi donarono alla Chiesa imolese il possesso della collina sulla quale venne eretto l'abitato. Verso il 1150 Dozza divenne libero Comune. Tra il 1151 e il 1182 il capitolo della cattedrale di San Cassiano risiedette a Dozza a causa della distruzione di \"Castrum Sancti Cassiani\", allora sede episcopale, da parte degli imolesi. Nella \"Descriptio provinci\u00e6 Romandiol\u00e6\" (un censimento fiscale del 1371) sono elencate le localit\u00e0 dipendenti dal comune di Dozza. Esse sono (si riproduce il testo in latino): \"Casali, Montis Catonis, Flagnani, Corvarie, Mazumoli, Montis Moriteni, Sassignoli, Belvederis, Plancandoli\".\nVicende alterne hanno interessato il dominio della rocca e del borgo, passato pi\u00f9 volte di mano in mano fra le potenti famiglie bolognesi e imolesi. Nel 1412 Dozza diviene feudo della famiglia imolese degli Alidosi, che poco dopo cedette il borgo alla famiglia Riario. Da ricordare il quinquennio di Caterina Sforza, moglie di Girolamo Riario, che tenne il feudo dal 1494 al 1499. Fu Caterina a dotare Dozza della rocca e delle mura difensive che la circondano ancora oggi.\nDopo il breve dominio di Cesare Borgia (che in pochi anni annesse ai suoi domini tutta la Romagna), Dozza ritorn\u00f2 allo Stato della Chiesa. Nel 1528 papa Clemente VII concesse Dozza in feudo alla famiglia Malvezzi di Bologna e nel 1531 al cardinale Lorenzo Campeggi.\nNel 1728 cess\u00f2 l'infeudazione della famiglia Campeggi; la Santa Sede assegn\u00f2 il feudo di Dozza a Emilio Malvezzi (1688-1767) nipote \"ex sorore\" del cardinal Campeggi. Gli vennero conferiti i titoli di: marchese della terra e del castello di Dozza, conte palatino di Toscanella e della Pianta. Giacomo Malvezzi, figlio di Emilio (1716-1806) fu l'ultimo marchese di Dozza: nel 1797 i francesi invasero la Legazione di Romagna e abrogarono i poteri feudali. \nDopo la parentesi napoleonica, Dozza venne inserita nella nuova Legazione di Ravenna.\nCon la fine del dominio pontificio, il Governatore delle \u00abProvincie provvisorie\u00bb Luigi Carlo Farini, il 27 dicembre 1859, ridefin\u00ec le circoscrizioni territoriali aggregando il Comune di Dozza alla circoscrizione di Bologna.\nAl termine della seconda guerra mondiale, con lo sfondamento della Linea Gotica, Dozza fu teatro di alcuni scontri tra le forze alleate, sotto il cui comando operava il gruppo di combattimento \"Folgore\", e le truppe tedesche in ritirata.\nLa sede comunale \u00e8 situata nel borgo medioevale ma il principale centro residenziale e industriale \u00e8 Toscanella, frazione che si sviluppa sulla via Emilia. La denominazione allude al fatto che, da questa localit\u00e0, partono strade che valicano l'Appennino e consentono di raggiungere la Toscana.\nMonumenti e luoghi d'interesse.\nArchitetture militari.\nLa rocca sforzesca mantiene inalterata la struttura medioevale: conservate in ottimo stato, infatti, sono gli interni e le cucine, impreziosite dagli utensili (che si possono datare al 1500), dai camini e dal pozzo. Degni d'attenzione rimangono anche il Rivellino e la Rocchetta di origine trecentesca. Gli ambienti signorili sono tuttora arredati da mobili di ottima fattura; sulle pareti possono essere ancora ammirati numerosi dipinti ed arazzi risalenti al Settecento. La rocca fu abitata dalle famiglie Campeggi e Malvezzi, che vi hanno abitato dal XVI secolo fino al 1960.\nDal 1960 \u00e8 di propriet\u00e0 del Comune, che l'ha trasformata in museo. Si possono visitare le dieci sale al piano nobile, che hanno conservato l'aspetto originale.\nInoltre sono accessibili: la sala delle armi, le prigioni (con strumenti di tortura) ed il caratteristico pozzo a rasoio. \nAl secondo piano della rocca \u00e8 invece presente il \u00abCentro studi e documentazioni del Muro dipinto\u00bb, che conserva oltre 150 tra bozzetti, studi, legati alle pitture realizzate per la Biennale. Una sala ospita anche una piccola ma interessante pinacoteca, dov'\u00e8 conservata una raccolta di opere di Norma Mascellani, pittrice bolognese cui \u00e8 stata conferita la cittadinanza onoraria.\nSociet\u00e0.\nPopolazione.\nVariazione della popolazione residente a Dozza dal 2006 al 2010.\nFonte, \"Dati Istat al 31 dicembre 2010\".\nReligione.\nNel comune di Dozza sono presenti tre parrocchie facenti parte della Diocesi di Imola: Santa Maria in Piscina (a Dozza), San Lorenzo in Piscerano e Santa Maria del Sabbioso (a Toscanella).\nIn epoca medievale la comunit\u00e0 dozzese era riunita attorno alla pieve di Santa Maria di Sellustra, esistente almeno dall'XI secolo.\nLe due pi\u00f9 antiche chiese parrocchiali del territorio sono Santa Maria in Piscina (XII secolo) e San Lorenzo in Piscerano (XIII secolo), i cui appellativi fanno pensare alla prossimit\u00e0 di vasche di raccolta idrica, in una zona sprovvista di corsi d'acqua naturali. \nLa terza chiesa parrocchiale, Santa Maria del Sabbioso, a Toscanella (gi\u00e0 sede di un convento carmelitano) \u00e8 stata eretta in parrocchia nel 1909. Oggi la parrocchia di Toscanella \u00e8 la pi\u00f9 popolosa del comune.\nIl principale luogo di devozione mariana \u00e8 il Santuario della Madonna del Calanco. Vi \u00e8 conservata una Sacra immagine, databile al XVI secolo, sotto il titolo di Beata Vergine del Calanco. \u00c8 invocata per la guarigione da malattie e la liberazione da epidemie. La sua ricorrenza cade il marted\u00ec dopo la Pentecoste.\nA Monte del Re si insediarono alla met\u00e0 del XIII secolo i frati del Terzo ordine regolare francescano. \nIl convento fu il luogo in cui venne siglato un importante trattato di pace tra la guelfa Bologna e la lega delle citt\u00e0 ghibelline di Romagna (Cesena, Forl\u00ec, Faenza e Imola) il 29 aprile 1299. Dopo la chiusura del convento (XVII secolo) la chiesa fu officiata dal clero secolare fino al 1798. Nel 1866-67 fu confiscata dallo Stato, che poi la cedette alla famiglia Sassatelli. Dal 1908 al 1970 fu destinata a residenza estiva per i seminaristi della diocesi. Oggi \u00e8 una villa privata.\nLe Feste del Patrono si svolgono a cavallo della domenica di Pentecoste, dal sabato precedente al sabato successivo. In questa settimana si susseguono diversi appuntamenti che coinvolgono tutta la popolazione di Dozza e dintorni: dalle processioni lungo le vie del paese agli spettacoli del Corpo Bandistico Folcloristico Dozzese, dalle mostre sacre presso i locali parrocchiali al concorso fotografico.\nLa Parrocchia dell'Assunzione di Maria Vergine organizza durante l'anno alcune rappresentazioni sacre che riscuotono sempre maggior partecipazione e gradimento. Il giorno dell'Epifania, nel pomeriggio, da anni si svolge una suggestiva manifestazione in costume per le vie del paese nella quale viene rappresentato il cammino dei Re Magi verso la grotta di Betlemme, che viene allestita in piazza Zotti e che ogni anno \u00e8 occupata da una coppia di genitori e un neonato che rappresentano la Nativit\u00e0.\nDurante la Settimana Santa, solitamente la sera della Domenica delle Palme, viene rappresentata, in costume, la \"Via Crucis\" per le vie del paese, con la presenza di un coro polifonico che esegue canti della Passione legati alla tradizione della Chiesa.\nDozza \u00e8, dal 2018, una delle localit\u00e0 attraversate dal Cammino di Sant'Antonio, l'itinerario spirituale e naturalistico dedicato al frate portoghese.\nCultura.\nArte.\nDozza \u00e8 resa unica dai numerosi dipinti che ne abbelliscono le facciate delle case e ne conferiscono un aspetto caratteristico. La Biennale del Muro Dipinto (nata nel 1965) rappresenta la manifestazione di maggior rilievo di Dozza. In quattro giornate di settembre, famosi artisti nazionali e internazionali eseguono opere permanenti sui muri delle case della piccola cittadina, conferendole la peculiare caratteristica di galleria d'arte a cielo aperto. Dopo l'anno Duemila, anche la frazione Toscanella \u00e8 stata coinvolta nella manifestazione, che si \u00e8 cos\u00ec strutturata in due poli: a Dozza i murales e a Toscanella i graffiti e l'arte di strada.\nCucina.\nNella rocca sforzesca ha sede lEnoteca Regionale dell'Emilia-Romagna. Si tratta di un'associazione che coinvolge oltre 200 produttori di vino, aceto balsamico e distillati, enti pubblici e consorzi di tutela. Nata nel 1970, otto anni dopo ha ottenuto il riconoscimento ufficiale dalla Regione. L'attivit\u00e0 dell'Enoteca comprende due ambiti:\nLe due manifestazioni eno-gastronomiche pi\u00f9 importanti a Dozza sono:\nEconomia.\nDalle dichiarazioni Irpef del 2011 (basate sui redditi del 2010) emerge che i dozzesi hanno dichiarato in media euro, uno dei redditi pi\u00f9 alti della Romagna.\nInfrastrutture e trasporti.\nLa principale infrastruttura viaria di Dozza \u00e8 rappresentata dalla Strada statale 9 Via Emilia; su di essa si svolgono autocorse in servizio di trasporto pubblico a cura della societ\u00e0 TPER. Il capoluogo \u00e8 collegato alla Via Emilia tramite la strada provinciale 56 Dozza.\nDal 1885 al 1935 la citt\u00e0 dispose di una stazione della tranvia Bologna-Imola la quale svolse un servizio con trazione a vapore gestito dalla Societ\u00e0 Veneta.\nNel 2015 \u00e8 stata ultimata la realizzazione di una pista ciclabile lungo la via Emilia che collega Toscanella a Imola (5\u00a0km).\nSport.\nIl 3 giugno 1993 l'11\u00aa tappa del Giro d'Italia (con partenza da Senigallia) si \u00e8 conclusa a Dozza.\nDal 1999 si disputa a Dozza il \u00abMemorial Luciano Pezzi\u00bb, competizione ciclista per Allievi (15-16 anni) dedicata al direttore sportivo della societ\u00e0 ciclistica del gruppo Mercatone Uno. Alla gara prendono il via 200 corridori provenienti da numerose regioni italiane.\nAmministrazione.\nDozza fa parte del Nuovo Circondario Imolese con sede amministrativa a Imola."}
{"id": "29053", "revid": "3732", "url": "https://it.wikipedia.org/wiki?curid=29053", "title": "Fontanelice", "text": "Fontan\u00e8lice (\"Funt\u00e2na\" in romagnolo) \u00e8 un comune italiano di abitanti della citt\u00e0 metropolitana di Bologna in Emilia-Romagna. Sorge lungo il corso del fiume Santerno, a circa 18\u00a0chilometri a monte della citt\u00e0 di Imola. Caratteristico il centro storico e di interesse naturalistico le formazioni geologiche e il paesaggio del suo territorio. Fa parte del Nuovo Circondario Imolese.\nOrigini del nome.\nSi ritiene che il toponimo \"Fontanelice\" possa derivare dall'unione del termine \"fontana\", che in latino significa \"sorgente\", con la desinenza elice, dal verbo latino \"elicere\", che significa \"trarre fuori\", far scaturire; quindi opera artificiale di captazione idrica.\nStoria.\nNel territorio dove oggi sorge Fontanelice sono avvenuti diversi ritrovamenti archeologici, a testimonianza di un'antica frequentazione: etruschi, galli e in seguito romani si sono succeduti su questo territorio collinare. Narsete, il generale bizantino che sconfisse i Goti invasori, don\u00f2 all'imolese Marzio Coralto le terre dove questi fond\u00f2 nell'anno 554 un \"castrum\".\nL'insediamento pi\u00f9 antico si \u00e8 accresciuto attorno al vecchio castello, che era contornato da mura e da un piccolo borgo. Il successivo sviluppo urbano, di carattere medioevale, \u00e8 ancora oggi evidente nell'impianto del centro abitato, raccolto attorno alla piazza su cui si affaccia l'ex palazzo pubblico, oggi sede dell'Archivio Museo Giuseppe Mengoni.\n\"Fontana\" (questo il primo nome del paese, che conserv\u00f2 fino al 1911) fu al fianco di Imola nelle lotte tra guelfi e ghibellini, ma poi pass\u00f2 con Bologna contro la stessa Imola, alleandosi con Tossignano. Fu feudo della famiglia Alidosi, proprietari di numerose altre terre circostanti, fino al 1424, quando poi divenne territorio governato dallo Stato pontificio.\nPaolo IV nel 1556 concesse Tossignano, Fontana, e la Rocca di Codronco con altri comuni in investitura al nipote Antonio Caraffa, marchese di Montebello e capitano della guardia pontificia.\nDurante le guerre tra lo Stato Pontificio e i duchi di Parma (1640) Fontana divenne luogo di stanziamento di truppe, cos\u00ec come negli anni successivi, al passaggio delle truppe tedesche (1713). Nel 1700 divenne feudo della famiglia Spada, col marchese Giacomo Filippo Amatore Spada di Bologna, il quale ebbe a successori i marchesi Francesco Maria Alerano nel 1706, Giuseppe Nicola nel 1723, e Leonida nel 1752. Quest'ultimo nel 1757 vendette il feudo al marchese Francesco Marvelli Tartagni di Forl\u00ec, che ne rest\u00f2 spogliato con l'invasione francese del 1797. Poi Fontana entr\u00f2 a far parte della Repubblica Cisalpina (1801) con l'alternanza di presenze francesi e austriache che lottavano per il possesso dei territori della Romagna.\nNel 1815, con la Restaurazione e il ripristino del dominio pontificio, Fontana rientr\u00f2 nella Legazione di Ravenna.\nNel 1832 fu intrapresa la costruzione della Via Montanara, terminata alcuni anni dopo, che attraversa Fontana e i territori imolesi fino al Granducato di Toscana.\nNel dicembre 1859, con il nascente Regno d'Italia, Fontana entr\u00f2 a far parte della provincia di Ravenna, inserita nel Mandamento di Casola Valsenio. Successivamente, nel 1884, pass\u00f2 sotto la provincia di Bologna. Nel 1911 assunse il nome attuale (Regio Decreto 28 settembre 1911 n. 1096). Nel 1916 divenne capolinea della linea ferroviaria da Imola, che per\u00f2 venne chiusa nel 1944, in seguito alle distruzioni belliche.\nLa seconda guerra mondiale arrec\u00f2 a Fontanelice pesanti distruzioni. Alla fine del '44 e per tutto l'inverno successivo, le truppe inglesi vi stabilirono una precaria linea del fronte.\nCon la ricostruzione, Fontanelice si dot\u00f2 di una nuova sede per il Municipio e furono costruite numerose case popolari. Una nuova fase di crescita per Fontanelice si svolse tra gli anni sessanta e settanta: si intensific\u00f2 ulteriormente l'attivit\u00e0 edilizia e nuovi quartieri a prevalente destinazione residenziale sorsero parallelamente alla strada Montanara. Nel 1973 fu costruito il complesso ricreativo-sportivo \u201cConca verde\u201d, dotato di piscina all'aperto.\nStemma e Gonfalone.\nAl centro dello Stemma \u00e8 la fontana il cui getto cade in una vasca in muratura. La descrizione ufficiale dello stemma \u00e8 riportata in un decreto governativo del 21 gennaio\n1961 firmato dal presidente del Consiglio Fanfani: \nNel marzo dello stesso anno un altro decreto defin\u00ec il Gonfalone: \nMonumenti e luoghi d'interesse.\nArchitetture militari.\nIl Medioevo ha lasciato importanti testimonianze sul territorio di Fontanelice: oltre ai resti del castello di Fontana (il mastio quadrato, la prigione e tratti delle mura), inglobati successivamente dentro l'ex palazzo pubblico oggi sede dell'Archivio Museo Giuseppe Mengoni, di grande rilevanza \u00e8 il complesso della Torre di Fornione, antico feudo e residenza degli Alidosi, dove in un grande salone sono conservati gli affreschi, dipinti dall'artista faentino Giuseppe Pasini nel 1567, che ritraggono diversi membri della famiglia Alidosi; sono visibili inoltre i resti del castello di Codronco che diede origine al nobile casato imolese dei Conti Codronchi e del castello di Gaggio, con le sue due rocche, antico dominio della nobile famiglia Sassatelli.\nAree naturali.\nNotevoli sono le bellezze naturalistiche della stazione di Fontanelice del Parco fluviale del fiume Santerno (loc. Prato) con la scenografica Riva dei Cavalli e l'oasi di Termara.\nSociet\u00e0.\nEvoluzione demografica.\nVariazione della popolazione residente a Fontanelice dal 2006 al 2010.\nReligione.\nNel comune di Fontanelice sono presenti sette parrocchie facenti parte della Diocesi di Imola: Fontanelice (principale), Fornione, S. Giovanni in Campo, S. Maria Maddalena in Codronco, Orsara, Posseggio e Prato. Le sette parrocchie costituiscono un'unit\u00e0 parrocchiale.\nSport.\nCalcio.\nLa principale squadra di calcio della citt\u00e0 \u00e8 l\"'A.S.D. Polisportiva Fontanelice\" che milita nel girone E di 1\u00aa Categoria dell'Emilia-Romagna."}
{"id": "29054", "revid": "125872628", "url": "https://it.wikipedia.org/wiki?curid=29054", "title": "Gaggio Montano", "text": "Gaggio Montano (\"G\u00e2g\u2019\" in dialetto bolognese montano medio) \u00e8 un comune italiano di abitanti della citt\u00e0 metropolitana di Bologna in Emilia-Romagna.\nIl suo simbolo \u00e8 il Faro, edificato sul Sasso di Rocca, monumento dedicato ai caduti delle due guerre mondiali. I suoi abitanti si chiamano \"gaggesi\".\nFa parte dell'Unione dell'Appennino Bolognese.\nStoria.\nIl popolamento di queste zone pare avere origine antica: fondi di capanne dell\u2019et\u00e0 del Bronzo (1500-930 a. C.) furono ritrovati nel secolo scorso a Santa Maria Villiana e tombe di et\u00e0 villanoviana (930-525 a. C.) a 8\u00a0km a sud del capoluogo sulla sinistra del torrente Silla.\nIl primo documento che parla di Gaggio \u00e8 il diploma del re longobardo Astolfo del 753 con cui il sovrano donava al cognato Anselmo, abate di Nonantola, il \"Gajum Reginae\".\nNel Medioevo, il territorio di Gaggio, in quanto tra le zone strategiche per il commercio diviene pertanto teatro di contese tra il Comune di Bologna e i signori feudali della valle del Reno.\nNel Duecento viene eretta presso la rupe di Gaggio una rocca a scopo difensivo.\nNel Quattrocento, per via della fedelt\u00e0 al Comune di Bologna, verr\u00e0 pi\u00f9 volte posta sotto assedio e subir\u00e0 distruzioni.\nIl paese di Gaggio appare intorno al 1580 nella Galleria delle carte geografiche dei palazzi Vaticani con il nome di \"Gazzo\".\nDurante la Seconda guerra mondiale, il comune di Gaggio fu teatro di varie stragi compiute dalle truppe tedesche ai danni di formazioni partigiane e popolazione civile. In particolare, degli eccidi di Ronchidoso, Silla e Molinaccio, avvenuti nel settembre 1944.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2018 la popolazione straniera residente era di 482 persone. Le nazionalit\u00e0 maggiormente rappresentate erano:\nCultura.\nEventi.\nOgni anno a Gaggio Montano, durante il mese di agosto, si svolge una competizione, basata su una serie di prove diverse a ogni edizione, chiamata \"As giughen la videla\" (in italiano: \"ci giochiamo la vitella\"), tra i quattro quartieri in cui \u00e8 diviso il paese: Masonte, Serra, Roncole e Fondo di Gaggio.\nEconomia.\nVanta la nascita e la crescita della Saeco, un'importante azienda produttrice di macchine per caff\u00e8 e distributori automatici di bevande e snack a livello mondiale. Nella stessa zone \u00e8 nata e si \u00e8 sviluppata anche la Caffitaly azienda che produce macchine da caff\u00e8, capsule caff\u00e8 ed access. All'interno del territorio del comune di Gaggio sono presenti anche molte industrie del settore metalmeccanico come: 3T, Palmieri Group. Inoltre, vi \u00e8 stata stabilita nel 2006 la nuova sede dell'azienda Piquadro.\nInfrastrutture e trasporti.\nIl paese, che dista circa 60 Km del centro di Bologna, \u00e8 attraversato dalla ex strada statale 623 del Passo Brasa, ora provinciale, che termina in localit\u00e0 Crociale all'intersezione con la provinciale 324 del Passo delle Radici, anch'essa gi\u00e0 statale.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "29057", "revid": "1543377", "url": "https://it.wikipedia.org/wiki?curid=29057", "title": "Granaglione", "text": "Granaglione (\"Granaj\u00f5\" in dialetto bolognese montano alto, \"Granaj\u00e5n\" in bolognese cittadino) \u00e8 una localit\u00e0 del comune di Alto Reno Terme, nella citt\u00e0 metropolitana di Bologna, in Emilia-Romagna.\nCentro montano dell'Appennino tosco-emiliano, posto al confine con la provincia di Pistoia, \u00e8 stato un comune sparso fino al 31 dicembre 2015, con sede municipale nella frazione di Molino del Pallone, e adesso costituisce un municipio del comune di Alto Reno Terme ai sensi dell'art. 34 dello Statuto. Granaglione \u00e8 conosciuta e chiamata dai locali anche \"paese delle ortensie\" per l'alto numero di tali piante in tutto il paese.\nStoria.\nCitato per la prima volta nel XIII secolo come \"Garnaione\", fu a lungo conteso tra i bolognesi ed i pistoiesi, sino a quando, nel 1219, gli uomini di Granaglione giurarono fedelt\u00e0 ai secondi. \nDomenica 11 ottobre 2015, i cittadini di Granaglione sono stati chiamati alle urne, assieme ai cittadini di Porretta Terme, per votare il referendum consultivo per l'istituzione di un nuovo comune che fondesse i due gi\u00e0 esistenti. Il referendum ha avuto esito a favore della fusione, ed \u00e8 stato individuato anche il nome del nuovo comune: Alto Reno Terme.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 170 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nGranaglione capoluogo.\n. Il paese, posto a 780 m s.l.m. \u00e8 suddiviso in alcune borgate riconoscibili, la cui denominazione pu\u00f2 essere ricondotta alla loro posizione morfologica: Valli, Villa, Rio, Malsasso, Montagna, Barbacano, Poggiolo, Bovecchia e Valle. Fino agli anni sessanta Granaglione era paese di pastori transumanti che, durante la fresca stagione estiva, riportavano le greggi a pascolare in montagna dalle pianure toscane.\nNella borgata denominata Bovecchia \u00e8 possibile ammirare la cosiddetta Piazza Navona, una piazzetta situata nel cuore della borgata stessa circondata da case con una particolare e caratteristica volta.\nFrazioni.\nBorgo Capanne.\nAntichissima questa pieve e il suo territorio. Un tempo si chiamava Monte Leonese, poi Castiglione o Succida; infine territorio e pieve si nominarono come oggi le Capanne. Il nome di Succida si pensa possa derivare dal latino \"succidere\" tagliare, poich\u00e9 da una grande boscaglia si ottennero pascoli e campi. In seguito, per custodire il bestiame, si costruirono tettoie e \"cavanne\" (case basse coperte di giunchi e paglia); ancora oggi nel paese \"cavanne\" \u00e8 sinonimo di fienile. Fino al 1300 gli abitanti di questo territorio conservano ancora il nome di succidiani (Calindri). Era territorio separato da Granaglione; nel X secolo il territorio della pieve di Succida era soggetto al feudatario Guidoguerra. Quando Pistoiesi e Bolognesi (tredicesimo secolo) iniziarono a combattersi i Capannesi si allearono ai Bolognesi (21 luglio 1205 registro nuovo pubbl. Arch.), prima vincitori ma poi sconfitti. Il pontefice Onorio terzo medi\u00f2 la pace (16 giugno 1219) e il territorio di Succida pass\u00f2 definitivamente soggetto ai Bolognesi. Dopo i Capannesi vissero vita tranquilla fino al 1325 quando i Conti di Panico si diedero al saccheggio di queste zone. Distrussero il forte di Castel Martino a mezzo chilometro dal paese, sul monte che ora viene individuato come Monte della Croce (D Lorenzini).\nCasa Calistri.\nCapoluogo del cosiddetto \"Quinto\" gruppo di frazioni della parte pi\u00f9 a monte della valle del Randaragna culminanti nella cima del Monte Orsigna comprendenti:\nCasa Calistri, Lazzaroni, Begorri, Maremmani, Pacchioni, Pugioli, Moschini, Gnocco, Trogoni e Roversi.\nSi trova a 830 metri sul livello del mare ed \u00e8 circondato da boschi di castagni e pi\u00f9 in alto da faggi, carpini e abeti. Lungo i sentieri boschivi ci si pu\u00f2 imbattere in antichi ruderi di casoni, mulini ed essiccatoi per le castagne o in antiche piazze del carbone in cui il terreno si mostra ancora annerito (carbonaia).\nSulla piazza del paese si affaccia la chiesa di San Pellegrino fatta edificare alla fine del Seicento dalla famiglia Calistri come indicato su un'iscrizione in pietra nel fronte della stessa.\nLa festa del santo patrono si tiene il 1\u00ba agosto con caratteristica processione per le vie del paese con la statua del santo.\nAltra importante festa \u00e8 la Sagra della Polenta, organizzata dalla \"Proloco il quinto\" che si tiene da ormai 50 anni la 1\u00aa o 2\u00aa domenica d'agosto in cui si possono gustare le specialit\u00e0 della valle: (polenta, tortelloni, necci, funghi, cinghiale, ecc.).\nCasa Forlai.\nPiccolo borgo che sorge tra i castagneti a 900 metri d'altitudine. Pochi abitanti, una decina d'inverno, si ripopola d'estate con i villeggianti. Tipicit\u00e0 di Casa Forlai:\nLustrola.\nLustrola \u00e8 un piccolo borgo, posto sul pendio a valle del Sasso della Corona, rivolto verso sud est a monte della valle del Reno. Le case sono prevalentemente costruite in sasso, a monte della Strada Provinciale, attraversato dalla via Mezzola che passa attraverso un'antica volta (chiamata il Borghino) e sotto un piazzale erboso su cui sorge la chiesa di San Lorenzo. Il borgo \u00e8 attorniato dai castagneti, e come panorama ha crinali e piccoli abitati, immersi nel verde delle montagne circostanti. \nIl borgo, proprio per il fatto di non essere attraversato dalla strada principale, ha conservato caratteristiche non comuni rispetto ad altri luoghi del territorio. Ad esempio, pur essendo molto piccolo, \u00e8 formato da diverse contrade (o rioni), che, in estate nel periodo della Festa del Patrono, espongono le bandiere della contrada, tutte diverse tra loro, insieme a quella del borgo. Per alcuni anni, nel periodo estivo, si \u00e8 svolto il Palio delle Contrade, un'accesa sfida tra rioni.\nIl patrono del paese \u00e8 San Lorenzo: in occasione della ricorrenza si svolge una sagra, il 9 e 10 agosto.\nParrocchie.\nSul poggio che affaccia sulla vallata del Reno sorge una chiesa dedicata a Sant'Agostino dei Boschi.\nIl territorio del Comune di Granaglione ha avuto, nel corso degli anni, tante parrocchie quante sono le frazioni. Attualmente ne sono attive 5.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "29058", "revid": "1516566", "url": "https://it.wikipedia.org/wiki?curid=29058", "title": "San Fedele Intelvi", "text": "San Fedele Intelvi (\"San Fedee\" in dialetto comasco, : ) \u00e8 una frazione italiana di 1.832 abitanti del comune di Centro Valle Intelvi, in provincia di Como in Lombardia.\nSan Fedele Intelvi \u00e8 il centro principale della Val d'Intelvi e fino al 31 dicembre 2017 \u00e8 stato un comune autonomo, prima della creazione del comune attuale insieme a Casasco d'Intelvi e Castiglione d'Intelvi.\nNel suo territorio \u00e8 compresa la cima del Monte Generoso che condivide col comune svizzero di Rovio.\nGeografia fisica.\nSan Fedele si trova alle pendici del monte Luria, su una sella compresa tra le vallate del Telo di Argegno e del Telo di Osteno.\nStoria.\nIl ritrovamento di un'antica tomba attesta come il territorio attuale di San Fedele fosse abitato gi\u00e0 prima dell'avvento dei romani.\nGli annessi agli Statuti di Como del 1335 elencano il \u201ccomune conscilii Sancti Fidelis vallis Intellevi\u201d tra le comunit\u00e0 facenti parte della pieve d\u2019Intelvi, alla quale San Fedele appartenne fin'oltre la met\u00e0 del XVIII secolo.\nSotto al Ducato di Milano, il comune segu\u00ec le vicende del feudo della Valle Intelvi, infeudato dai Rusca tra il 1451 e il 1570, dai Marliani dal 1583 al 1713 e dai Riva Andreotti fino alla fine del XVIII secolo.\nNel 1751 San Fedele comprendeva anche i cassinaggi di \u201cCassina Comia\u201d, \u201cCassina Prada\u201d, \u201cCassina Piazzo\u201d, Selvetta, \u201cCassina Bremana\u201d, Borsallo, Molino, \u201cCassina Pianca\u201d e \u201cCassina Derbon\u201d.\nUn decreto di riorganizzazione amministrativa del Regno d'Italia napoleonico datato 1807 sanc\u00ec l'annessione dei comuni di Lajno e Pellio Inferiore e Superiore a quello di San Fedele. L'annessione fu tuttavia abrogata con la Restaurazione.\nDal 1940 il comune cambi\u00f2 la denominazione in \"San Fedele Intelvi\".\nDal 1\u00ba gennaio 2018 San Fedele Intelvi fa parte del comune di Centro Valle Intelvi.\nSimboli.\nLo stemma e il gonfalone del comune di San Fedele Intelvi erano stati concessi con decreto del presidente della Repubblica dell'8 novembre 1957.\nMonumenti e luoghi d'interesse.\nArchitetture religiose.\nChiesa di Sant'Antonio.\nA San Fedele Inferiore si trova la chiesa di Sant'Antonio, di origine romanica ma profondamente ristrutturata nel corso dei secoli. La chiesa si rese indipendente dalla plebana di Montronio in Castiglione nel 1677.\nGli elementi romanici della chiesa consistono nella facciata a capanna, realizzata dalla scuola di Benedetto Antelami attorno alla met\u00e0 del 1100 in conci di pietra a vista, nel portale d'ingresso e nel campanile a pianta quadrata, quest'ultimo tuttavia modificato nel Seicento assieme al resto dell'edificio. Il portale, dotato di semicolonne strombate e di sculture decorative, \u00e8 realizzato in pietra a vista, cos\u00ec come lo sono il campanile e la prima parte del prospetto sud, corrispondente all'ingresso e alla prima campata.\nLa chiesa presenta una pianta a T, chiusa da un'abside semicircolare e avente due bracci nord e sud molto sviluppati. L'abside non corrisponde a quella originaria romanica, che fu demolita nell'Ottocento assieme a una cappella affrescata dedicata a san Rocco. Neanche la prima cappella a destra e la nicchia del fonte battesimale facevano parte della struttura originale della chiesa.\nAll'interno, la chiesa conserva un affresco Cinquecentesco di una \"Madonna col Bambino e i Santi\", oltre a stucchi e affreschi Seicenteschi di Diego Francesco Carloni. Del Settecento sono invece due paliotti in scagliola policroma, di cui uno raffigurante la figura di San Carlo, realizzati da autori locali.\nSociet\u00e0.\nEvoluzione demografica.\nDemografia pre-unitaria\nDemografia post-unitaria"}
{"id": "29059", "revid": "1888309", "url": "https://it.wikipedia.org/wiki?curid=29059", "title": "San Fermo della Battaglia", "text": "San Fermo della Battaglia (\"San F\u00e9rmu\" in dialetto comasco, : , fino al 1911 \"Vergosa\") \u00e8 un comune italiano di abitanti della provincia di Como in Lombardia.\nStoria.\nL'area occupata dall'antico abitato di Vergosa (cos\u00ec si chiamava S. Fermo fino al 1911) \u00e8 certamente abitata stabilmente fin dall'Et\u00e0 del Bronzo: i siti archeologici confinanti di Lora (Como), Prestino (Como) e Pianvalle (Como) attestano l'esistenza, gi\u00e0 nell'Et\u00e0 del Ferro, di una prospera comunit\u00e0 di villaggi attraversata da una strada che da Como, passando per Vergosa e il suo territorio, conduceva verso Uggiate e Olgiate, oggi in parte ricalcata dal tracciato Como-Varese (SP17).\nIn origine, il luogo ospitava il villaggio di Nullate, probabilmente fondato dai Celti e, durante il Medioevo, parte del comune di Como.\nIl piccolo centro di Vergosa, di antica origine, fu sempre legato al territorio di Como. Attestato dapprima come \"Vergosia\" (1064) poi come \"Vergoxia\", il paesino apparteneva alla pieve di Uggiate.Il 4 giugno 1095, Urbano II consacr\u00f2 la chiesa di Santa Maria di Lurate in Vergosa (ossia l'antica chiesa parrocchiale di San Fermo della Battaglia).\nNegli annessi agli Statuti di Como del 1335 il centro di \"Vergosia\" risulta invece appartenere alla pieve di Zezio ed essere incaricato, insieme ad altre localit\u00e0, della manutenzione della \"\u201cstratam de Cardevio a platea que est ad domos quondam Alberti Zanforgi usque ad Sassum de Cardevio\".\" Nel 1652 Vergosa ottenne la redenzione dall'infeudazione, per la quale fu tuttavia costretto a un pagamento quindecennale ancora attivo nel 1751, anno in cui l'abitato si estendeva ai cassinaggi di \u201cCase di Zeno\u201d, \u201cMornago di dentro\u201d, \u201cMornago di fori\u201d, Figino, \u201cCase di Penapor\u201d, \u201cCase di Ronchetto\u201d, \u201cRavona di sopra\u201d, \u201cRavona di sotto\u201d, \u201cCase del Gaggia\u201d, \u201cCase di Bilingh\u00e8\u201d, Trinit\u00e0, Cantone, \u201cCastella di sopra\u201d, \u201cCastella di sotto\u201d, \u201cCase sopra la Valle\u201d, Casinaglia, Dolcilera, \u201cCase dette C\u00e0 Matta\u201d, Camerano, \u201cCase di Monte\u201d, \u201cCase di Cima la Costa\u201d, \u201cGrandola di sopra\u201d, \u201cGrandola di sotto\u201d, Valdomo, Giciasca, Virolo, \u201cCase del Sole\u201d, \u201cCase di Matto\u201d e Campora. Sei anni dopo, una nuova compartimentazione del Ducato di Milano implic\u00f2 uno spostamento di Vergosa nella pieve di Uggiate.\nSuccessivamente, nel 1808, in piena et\u00e0 napoleonica il comune di Vergosa venne soppresso e aggregato alla citt\u00e0 di Como, ma recuper\u00f2 l'autonomia in seguito all'istituzione del Regno Lombardo-Veneto.\nIl 27 maggio del 1859, nel corso della Seconda Guerra d'Indipendenza, avvenne l'episodio pi\u00f9 celebre nella storia della localit\u00e0: la Battaglia di San Fermo, un breve ma aspro scontro fra i Cacciatori delle Alpi, guidati da Giuseppe Garibaldi, e la guarnigione austriaca di Como al comando del generale Karl von Urban, parte della quale era appostata in difesa presso la chiesa di San Fermo. Lo scontro si concluse con il ripiegamento degli austriaci su Como, che subito dopo abbandonarono e sanc\u00ec la conquista della citt\u00e0 da parte delle truppe italiane. Un monumento, posto nel 1873 sull'attuale via de Cristoforis segna il punto in cui mor\u00ec, durante lo scontro, il capitano garibaldino Carlo de Cristoforis con altri 13 volontari.\nCon l'avvento dell'Unit\u00e0 d'Italia, nel 1861 il comune di Vergosa contava 696 abitanti e nel 1911 il comune assunse la nuova denominazione di \"San Fermo della Battaglia\". Dal 1\u00ba gennaio 2017, a seguito di un referendum popolare tenutosi il 9 ottobre 2016, il comune ha incorporato per fusione il limitrofo comune di Cavallasca. Dall'8 maggio 2017, a seguito dell'inglobazione del comune di Cavallasca, Poste Italiane ha assegnato un nuovo cap: 22042.\nMonumenti e luoghi d'interesse.\nA San Fermo.\nArchitetture religiose.\nChiesa di Santa Maria in Nullate.\nLa chiesa di Santa Maria in Nullate, nota anche come Chiesa di Santa Maria Immacolata, sorge sul luogo laddove si trovava un tempio pagano dapprima celtico e poi romano (dedicato alla dea della fortuna), trasformato in edificio di culto cristiano nel corso del III secolo. Nel giugno del 1095, S. Maria in Nullate fu consacrata da papa Urbano II, il quale era di passaggio nel suo viaggio verso il Clermont. La dedicazione da parte del pontefice avrebbe costituito un segno per garantirsi la fedelt\u00e0 del clero secolare durante la lotta per le investiture. Il viaggio del pontefice attraverso la strada della Valfresca \u00e8 raffigurato su una tela conservata all'interno deIla chiesa, realizzata in epoca rinascimentale. Il 2 maggio 1622 la chiesa fu elevata a parrocchiale indipendente dall'arcipretura di San Giorgio in Como. Per esigenze di una maggior capienza, nel 1718 si procedette a una ricostruzione completa della chiesa. Lavori di ampliamento si registrarono anche nel 1870. All'interno, la chiesa conserva un grande dipinto raffigurante Santa Chiara e Santa Lucia e un quadro seicentesco dell'Immacolata Concezione.\nSantuario dei Santi Fermo e Lorenzo.\nLa chiesa filiare dei Santi Fermo e Lorenzo, oggi santuario, fu eretta nel 1592 sul luogo di un preesistente oratorio medievale, dedicato a San Lorenzo e gi\u00e0 alle dipendenze del monastero annesso alla chiesa di San Giuliano in Como. I lavori di ampliamento della chiesetta originaria iniziarono nel 1565. Nel XVII secolo si procedette a rialzare i muri della nuova chiesa, a gettare la volta e a dotare la struttura di una pianta a croce latina, nonch\u00e9 a erigere il peristilio esterno e il campanile. Durante la battaglia di San Fermo, il campanile del santuario fu utilizzato come torre di appostamento da parte delle truppe austriache. Tra il 1977 e il 1981, la chiesa fu oggetto di una campagna di restauri.\nInternamente, le pareti della chiesa conservano tracce di affreschi risalenti al Seicento, tra cui si menzionano un San Pietro Martire (sotto la cantoria) e un San Carlo Borromeo..Una parete dell'altare conserva inoltre un dipinto del 1583, opera del pittore comasco Cesare Carpano. All'interno della chiesa si annovera inoltre la presenza di una statua rappresentante San Fermo. \nSociet\u00e0.\nIstituzioni, enti e associazioni.\nOspedali.\nDal 3 ottobre 2010, la localit\u00e0 di Ravona ospita l'Ospedale Sant'Anna."}
{"id": "29062", "revid": "124762228", "url": "https://it.wikipedia.org/wiki?curid=29062", "title": "San Nazzaro Val Cavargna", "text": "San Nazzaro Val Cavargna (\"San Nazz\u00e8\" in dialetto locale, : , e semplicemente San Nazzaro fino al 1863) \u00e8 un comune italiano di 275 abitanti della provincia di Como in Lombardia.\nGeografia fisica.\nSan Nazzaro si trova in alta Val Cavargna, alle falde del versante sud del Pizzo di Gino.\nStoria.\nAl tempo del Ducato di Milano, il comune di San Nazzaro era membro della pieve di Porlezza.\nAl tempo di Maria Teresa d'Austria, San Nazzaro costituiva un importante polo estrattivo-siderurgico del Ducato di Milano. \nLe politiche di riorganizzazione amministrativa del Regno d'Italia da parte di Napoleone Bonaparte comportarono, nel 1812, un allargamento dei confini territoriali di San Nazzaro, al quale vennero aggregati i comuni di Cavargna e San Bartolomeo. In seguito alla caduta di Napoleone, l'aggregazione venne tuttavia abrogata con l'attivazione, da parte degli austro-ungarici, dei comuni della Provincia di Como del Regno Lombardo-Veneto .\nNel 1863 la denominazione di \"San Nazzaro\" venne modificata in \"San Nazzaro Val Cavargna\".\nTra il 1928 e il 1950 San Nazzaro Val Cavargna e San Bartolomeo Val Cavargna formarono un unico comune.\nMonumenti e luoghi d'interesse.\nArchitetture religiose.\nChiesa dei Santi Nazzaro e Celso\nLa chiesa dei Santi Nazzaro e Celso, il cui aspetto attuale si deve ad alcuni interventi architettonici del 1908, ha origini che affondano al XIII secolo. Nel 1582 fu elevata al rango di parrocchiale.\nDell'antico edificio romanico rimane solo il campanile, in pietra locale a vista, dotato di due piani di bifore situati al di sotto della cella campanaria e di resti di archetti in tufo. Delle due bifore, solo una \u00e8 completa di capitello a gruccia in tufo con colonnina, mentre l'altra l'altra ha semplicemente una pietra messa di traverso.\nInternamente, la chiesa conserva alcuni stucchi di epoca barocca, un paliotto in scagliola e, appese alle pareti, tele Settecentesche di una \"Via Crucis\" eseguita da artisti di scuola popolare.\nAltro\nLa Chiesa di Sant'Antonio Abate, risalente al XVI secolo, presenta una facciata su cui \u00e8 possibile osservare resti di affreschi.\nAl XVII secolo risale invece la Chiesa di San Giovanni Battista.\nSociet\u00e0.\nEvoluzione demografica.\nDemografia pre-unitaria.\n\"(Fonte: lombardiabeniculturali)\""}
{"id": "29063", "revid": "6923", "url": "https://it.wikipedia.org/wiki?curid=29063", "title": "Lizzano in Belvedere", "text": "Lizzano in Belvedere (\"Li\u017c\u00e3\" in dialetto bolognese montano alto, \"Li\u017c\u00e0n\" in dialetto bolognese cittadino) \u00e8 un comune italiano di abitanti della citt\u00e0 metropolitana di Bologna in Emilia-Romagna. Fa parte dell'Unione dei comuni dell'Appennino Bolognese.\nOrigini del nome.\nLizzano in Belvedere deriva parte del suo nome dal fatto che nel suo territorio in passato sorgeva il castello di Belvedere, posto in cima al Monte Belvedere.\nStoria.\nIl passaggio di uomini primitivi in questa zona \u00e8 testimoniato dal ritrovamento di resti, quali attrezzi in selce e terracotta, dell'Et\u00e0 della Pietra e del Bronzo presso la Sboccata dei Bagnadori e la Rocca Corneta.\nTra gli altri popoli che passarono di qui e che vi si stanziarono, si possono citare i Liguri, gli Etruschi e i Galli Boi.\nLe mummie, teste in pietra scolpita poste sulle case o sui camini con significato benaugurante, deriverebbero proprio dalla consuetudine dei Galli di lasciare le teste dei propri nemici appese fuori dall'abitazione.\nIn epoca romana, Lizzano si chiamava Litanos, ed era un villaggio celtico, sede di un santuario dei Boi, finch\u00e9 non sar\u00e0 inglobato nel dominio romano.\nNel 553 Lizzano passa sotto l'influenza dell'Esarcato di Ravenna: a testimonianza di ci\u00f2 abbiamo i resti dell'antica pieve in stile bizantino, dedicata a Mamante di Cesarea.\nNel 753, i territori appartenenti al re longobardo Astolfo entrano a far parte, attraverso una donazione, della potente Abbazia di Nonantola. Nel documento che sancisce la donazione, compare per la prima volta la denominazione di Massa Lizano.\nNel 1227, durante l'epoca dei Comuni, venne eretta sul monte Cimbriano una fortezza, che per la posizione venne detta \"Fortezza del Belvedere\", denominazione che con il tempo pass\u00f2 a tutta la localit\u00e0. Di questa costruzione attualmente rimangono solo i ruderi.\nIn questo periodo il territorio \u00e8 suddiviso in cinque comuni: Belvedere, Gabba, Lizzani, Monteacuto delle Alpi e Rocca Cometa.\nNel 1293 il Senato di Bologna promuove la costruzione di un canale per facilitare il trasporto dei tronchi di faggio verso la citt\u00e0: le acque del torrente Dardagna vengono cos\u00ec in parte deviate nel corso del fiume Reno.\nDi questa antica costruzione non rimane pi\u00f9 traccia se non il nome della frazione di Poggiolforato.\nFu da sempre paese di passaggio, fino all'800 per andare da Bologna a Pistoia attraverso \"la Viottola\" e in seguito dal bolognese alla montagna modenese con la costruzione della statale delle Radici.\nNel 1860 entra a fare parte del Regno d'Italia.\nL'attuale chiesa \u00e8 stata ricostruita nel 1931. Al suo interno, nella parte sinistra, si trova l'organo costruito da Francesco Michelotto: consta di due tastiere di 61 tasti e pedaliera di 32. La trasmissione \u00e8 elettrica.\nSeconda guerra mondiale.\nDurante la Seconda guerra mondiale, Lizzano fu teatro degli scontri tra SS tedesche ed italiane, che ancora occupavano le zone appena dietro la Linea Gotica, e le brigate partigiane 7\u00aa Brigata Garibaldi Modena e Brigata Matteotti Montagna che lottavano per la Liberazione dal nazi-fascismo, ed erano comandate dal 1944 dal partigiano Armando.\nGli scontri sfociarono in violente repressioni da parte delle truppe tedesche ai danni dei partigiani e della popolazione civile, causando gli eccidi dell'alto Reno e in particolare l'eccidio di Ca' Berna, il 27 settembre 1944 in cui persero la vita in 29, tra cui donne e bambini.\nI partigiani di \"Armando\", il 2 ottobre 1944, da Castelluccio mossero verso Lizzano, liberandola dalle truppe tedesche.\nIl giorno seguente, il dottor Giorgio Biagi del CLN locale venne nominato a sindaco di Lizzano.\nA seguito di ci\u00f2, le forze partigiane presenti si riunirono sotto un unico comando dando vita alla Divisione \"Armando\", costituita da circa 1.000 uomini (600 provenienti dal modenese e i restanti dalle due formazioni bolognesi).\nIl 16 ottobre 1944, l'OSS provvide a distaccare un gruppo di soldati americani guidati dal tenente Gerald Sabatino, presso il comando di \"Armando\" col compito di controllare e coordinare le operazioni convenute. In quello stesso giorno i partigiani, dopo un intenso combattimento, costrinsero i tedeschi a ritirarsi e liberando Vidiciatico.\nSimboli.\nLo stemma del comune di Lizzano in Belvedere \u00e8 stato riconosciuto con decreto del capo del governo del 30 marzo 1930.\nNello stemma sono raffigurate la fortezza del Belvedere che sovrasta il paese, eretta nel XIII secolo, e la grande croce metallica alta 15 m che si trova sulla cima del Corno alle Scale e considerata il simbolo di tutto il comprensorio.\nMonumenti e luoghi d'interesse.\nAree naturali.\nParco regionale del Corno alle Scale.\nAll'interno della superficie del comune di Lizzano sorge il Parco regionale del Corno alle Scale.\nIstituito nel 1988 \u00e8 un'area naturale protetta e occupa una superficie di 4974 ha. All'interno del parco si trova il sito di interesse comunitario denominato Corno alle Scale (IT4050002), che copre una superficie leggermente inferiore (4582 ettari) rispetto all'intera area protetta. L'animale simbolo del parco \u00e8 il capriolo.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2018 la popolazione straniera era composta da 204 persone. La nazionalit\u00e0 maggiormente rappresentata era quella Rumena con 113 cittadini residenti.\nGeografia Antropica.\nFrazioni.\nIl territorio comunale, molto esteso e variegato, comprende 18 frazioni e numerose localit\u00e0:\nEconomia.\nTurismo.\nIl turismo rappresenta una risorsa fondamentale per la comunit\u00e0 lizzanese. Diffuso \u00e8 l'escursionismo in tutto l'alto Appennino bolognese, in particolare verso la stazione sciistica del Corno alle Scale.\nInfrastrutture e trasporti.\nLa principale arteria stradale di Lizzano \u00e8 costituita dall'ex strada statale 324 del Passo delle Radici, divenuta provinciale, che ad est si dirige verso la valle del Reno, mentre a nord-ovest verso il Frignano.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nPresso la stazione sciistica del Corno alle Scale, ha imparato a sciare il campione del mondo e olimpionico di sci alpino, Alberto Tomba.\nL'11 maggio 2004 la 3\u00aa tappa del Giro d'Italia 2004 si \u00e8 conclusa in localit\u00e0 Corno alle Scale con la vittoria di Gilberto Simoni.\nA partire dal 2003 ospita il \"Dancehall Riders Camp\", un weekend di \"snowboard\" e musica, con la partecipazione di \"snowboarder\" professionisti ed artisti del panorama dancehall nazionale ed internazionale.\nNegli ultimi anni ospita il ritiro estivo delle due squadre di pallacanestro bolognesi: Virtus e Fortitudo."}
{"id": "29066", "revid": "1516566", "url": "https://it.wikipedia.org/wiki?curid=29066", "title": "Molinella", "text": "Molinella (\"Mulin\u00e8la\" o \"La Mulin\u00e8la\" in dialetto bolognese orientale) \u00e8 un comune italiano di abitanti situato nell'estremit\u00e0 nord-orientale della citt\u00e0 metropolitana di Bologna in Emilia-Romagna.\nSi fregia del titolo di Citt\u00e0 dal 24 giugno 2003.\nGeografia fisica.\nIl territorio comunale si estende nella bassa pianura bolognese ai confini con il ferrarese su una superficie di 127,87\u00a0km\u00b2 con un'altitudine media di 8 metri sul livello del mare. \u00c8 quindi il comune con l'altitudine minore di tutta la Citt\u00e0 metropolitana di Bologna.\nI maggiori corsi d'acqua che lo attraversano sono il fiume Reno (appena un chilometro a nord del capoluogo), il torrente Idice e i canali Botte e Lorgana.\nI comuni confinanti sono: Argenta (Provincia di Ferrara) a nord e a est, Medicina a Sud, Budrio a sud-ovest e Baricella a nord-ovest.\nI maggiori centri urbani, Bologna e Ferrara distano rispettivamente 36 e 28\u00a0km.\nTerritorio.\nIl territorio di Molinella era in origine zona paludosa e malsana al centro della Valle Padusa dove si alternavano agli acquitrini e ai canneti, fitti boschi di salici, pioppi e querce situati su isole palustri.\nIl territorio \u00e8 quasi completamente bonificato a parte qualche riserva naturale come la \"Vallazza\" e la \"Boscosa\" (entrambe sulla strada che collega il capoluogo a Selva Malvezzi) che possono dare l'idea di come potesse essere il territorio in origine.\nQueste riserve ed altre ancora all'interno del territorio comunale sono definite zone di protezione speciale (ZPS) per la loro importanza ambientale legata alla conservazione della fauna e della flora locali e fanno parte dei biotipi e ripristini ambientali di Medicina e Molinella.\nIl terreno estremamente fertile veniva coltivato fino a una cinquantina di anni fa prevalentemente a risaia poi si pass\u00f2 gradualmente ad altre coltivazioni come il granoturco, i frutteti e il grano.\nClima.\nIl clima \u00e8 continentale temperato. Gli inverni sono freddi umidi e non mancano precipitazioni nevose. Nei pressi di Molinella, in localit\u00e0 San Pietro Capofiume, sarebbe stata registrata una temperatura minima non ufficiale di -28,8\u00a0\u00b0C nella notte tra il 12 e il 13 gennaio 1985 (valore che sarebbe il pi\u00f9 basso mai registrato in Pianura Padana); tuttavia, i rilevamenti ufficiali della stazione meteorologica di San Pietro Capofiume hanno fatto registrare una temperatura minima assoluta di -24,8\u00a0\u00b0C in data 11 gennaio 1985, nel corso della medesima ondata di gelo.\nLa primavera \u00e8 \"fresca\" e piovosa e l'autunno estremamente nebbioso. Durante l'estate il clima \u00e8 caldo afoso, interrotto occasionalmente da forti temporali e acquazzoni.\nOrigini del nome.\nIl suo nome deriva dalla presenza di mulini ad acqua, anticamente diffusi ed oggi perlopi\u00f9 scomparsi.\nStoria.\nPrima del IV secolo d.C. la zona dove sorge Molinella faceva parte dell'immensa valle Padusa ed era perci\u00f2 quasi completamente disabitata; l'abitato di fondazione romana pi\u00f9 prossimo era verosimilmente \"Veterana\" (l'attuale Vedrana di Budrio). A partire IV-V secolo, a causa dei depositi dei fiumi e dei torrenti che qui scaricavano le loro acque, si inizi\u00f2 a formare un ampio dosso che emergeva dalle acque denominato \"Ludurium\" (luogo fangoso).\nQuesta \u00e8 il pi\u00f9 antico toponimo dell'area. La relativa sicurezza di questo luogo, protetto dalle continue alluvioni, permise all'uomo di creare i primi insediamenti stabili.\nIl toponimo \u201cLa Molinella\u201d, o meglio \"Torre di Santo Stefano della Mulinella\", compare per la prima volta in un documento del 1322. La torre di Santo Stefano venne eretta nel medioevo sul \"Ludurium\" per rafforzare il confine bolognese di nord-est, dato che la \"Torre dei Cavalli\", che ne era il baluardo pi\u00f9 importante, non garantiva pi\u00f9 un controllo efficace dell'esteso confine.\nNel 1371 il cardinale Anglico scrive della torre: \"La torre di Molinella \u00e8 posta fra acque e valli e qui vi \u00e8 un passo pel quale si va a d Argenta, a Ferrara, alla bassa Romagna per acqua e dal qual passo transitano molte mercanzie, tante importate a Bologna, quante esportate per detti luoghi. Dista IV miglia andando per acqua dalla torre dei Cavalli, e circa XX da Bologna e circa X da Argenta. Detta torre \u00e8 custodita da un castellano bolognese che ha prestate buone garanzie alla Camera e riceve in paga sei fiorini e mezzo\".\nIl villaggio costituitosi presso la torre era molto vicino a una grande ansa del Po di Primaro (in cui venne fatto scorrere il Reno nel Settecento). Presso Traghetto (Argenta), ma appena un chilometro a nord di Molinella, \u00e8 ancora possibile vedere le antiche arginature e quello che rimane del Po di Primaro che vi giunge da Ferrara.\nParadossalmente prima del Quattrocento erano le frazioni dell'odierna Molinella che avevano maggior fama e il centro pi\u00f9 antico era in assoluto quello che si raccoglieva attorno ad un'opera difensiva chiamata \"Torre dei Cavalli\" o \"Cavagli\", non pi\u00f9 esistente e ricordata da un cippo a 5\u00a0km ad est del centro di Molinella, che faceva parte assieme alla \"Torre di Galliera\" ed altre ancora di un sistema difensivo bolognese.\nSi presume che la principale funzione della Torre dei Cavalli fosse quello di controllare i traffici terrestri e fluviali tra Argenta e Bologna.\nIl villaggio presso la torre di Santo Stefano nacque come \"villaggio di strada\", crebbe d'importanza a causa dei commerci del suo porto e come passaggio doganale obbligato. Molinella, situata da sempre al confine fra il territorio bolognese e quello ferrarese, era luogo di passaggio importante non solo per il trasporto delle merci, ma anche per il passaggio di fuorusciti e banditi. Il paese era perci\u00f2 sede di dogane e dazi che controllavano coloro che transitavano sull'Idice e coloro che attraversavano con il traghetto il Po di Primaro a nord di Molinella (\"Passo del Morgone\" e \"Traghetto\").\nBattaglia della Riccardina.\nIl suo territorio \u00e8 stato teatro di una battaglia (Battaglia della Riccardina), il 25 luglio 1467, cui partecip\u00f2 da protagonista Bartolomeo Colleoni. La battaglia \u00e8 famosa perch\u00e9 il Colleoni vi us\u00f2 massicciamente, primo caso nella storia, delle armi da fuoco, suscitando per ci\u00f2 grande scandalo.\nEccidio di Guarda.\nA Guarda di Molinella il 5 ottobre 1914 avvenne un cruento scontro tra i componenti di una colonna organizzata dagli agrari, guidata da Alberto Donini segretario provinciale dell'Associazione agraria, che scortavano alcuni \"crumiri\" provenienti dalle province di Modena e di Padova e un nutrito gruppo di braccianti e mezzadri in sciopero. Gli agrari, assaliti dagli scioperanti, furono costretti a fuggire. Il grave episodio provoc\u00f2 cinque morti e numerosi feriti, tra cui lo stesso Donini. Cinquantasei operai furono processati e condannati al confino nell'isola di Capraia, ove rimasero sino al 1919, quando furono liberati a seguito di un'amnistia.\nFatti di Molinella.\nMolinella \u00e8 stata celebre nella storia del movimento operaio come luogo simbolo delle lotte delle mondine e come uno dei primi luoghi di creazione delle associazioni sindacali (da ricordare in merito il molinellese Giuseppe Massarenti). Ma grande impressione in tutta Italia provocarono i gravi e cruenti episodi noti come fatti di Molinella del 17 maggio 1949. Infatti nel 1949 fu organizzato a Molinella uno sciopero dei braccianti contro la Confagricoltura per ottenere migliori salari e condizioni di lavoro. Il 16 maggio 1949 oltre seimila braccianti e mondine si concentrarono nelle campagne presso Molinella, provenienti dai vicini paesi cercando di dissuadere i crumiri, che rendevano vane le proteste operaie. Vi furono molti scontri violenti tra scioperanti e forze dell\u2019ordine. Il 17 maggio, durante ulteriori scontri, fu uccisa Maria Margotti che venne falciata da una raffica di mitra sparata dal carabiniere Francesco Galeati, mentre altre 30 persone rimasero ferite.\nSimboli.\nLo stemma del comune di Molinella \u00e8 stato riconosciuto con decreto del capo del governo del 23 aprile 1929.\nIl gonfalone municipale \u00e8 un drappo di rosso, concesso con decreto del presidente della Repubblica del 15 maggio 1963.\nMonumenti e luoghi d'interesse.\nAree naturali.\nParte del territorio comunale \u00e8 compreso nei siti di interesse comunitario e zone di protezione speciale \"Biotopi e Ripristini ambientali di Bentivoglio, S. Pietro in Casale, Malalbergo e Baricella\" (IT4050024) e \"Biotopi e Ripristini ambientali di Budrio e Minerbio\" (IT4050023)\nCultura.\nCucina.\nI piatti tipici di Molinella sono:\nGeografia antropica.\nFrazioni e localit\u00e0.\nLe frazioni sono:\nLe localit\u00e0 principali sono le seguenti:\nAlberino \u00e8 un nucleo abitativo aggregato a San Pietro Capofiume addossato al fiume Reno. Qui nacque nel 1856 il poeta Severino Ferrari, amico di Pascoli e del Carducci. La sua casa natia \u00e8 ancora visibile in buone condizioni.\nAlfonsoni \u00e8 un nucleo abitato sorto attorno ad un'antica officina e a una falegnameria ai primi dell'Ottocento di tale Alfonso Ungarelli che aveva alcuni figli maschi, chiamati perci\u00f2 gli Alfonsoni; questa localit\u00e0 \u00e8 contigua al capoluogo.\nBuriane o Le Buriane \u00e8 un piccolo nucleo abitato al confine sud-ovest del comune, presso Mezzolara, frazione di Budrio. Buriane si trova situato lungo lo stradello omonimo, perpendicolare all'antico corso dell'Idice.\nDurazzo \u00e8 un'antica localit\u00e0 dove sorgeva l'omonimo borgo, scomparso nel corso degli anni. Rimane soltanto il campanile della seicentesca chiesa dei Santi Filippo e Giacomo.\nIl nome Ghiaroni fa riferimento alla ghiaia col\u00e0 portata in quantit\u00e0 a fine Settecento per opere idrauliche; questa localit\u00e0 \u00e8 stata accorpata alla frazione di San Pietro Capofiume.\nGuarda era un antico posto di guardia (da cui il nome) sul fiume Idice, attivo fino al 1816, quando il fiume fu deviato.\nMalvezza, cos\u00ec denominata dalla sontuosa villa, recentemente restaurata, costruita a fine Seicento dalle famiglie Malvezzi e Lupari. Accanto alla villa si trova il piccolo oratorio di San Antonio da Padova, in stato di abbandono.\nMiravalle \u00e8 un nucleo abitativo formatosi nel Cinquecento attorno ad un piccolo porto al termine dell'antica via Barattino, in posizione adiacente alle valli, da cui il toponimo.\nEconomia.\nLe principali attivit\u00e0 industriali e artigianali della zona sono date dall'industria elettromeccanica (Webasto e Anteo S.p.A) ed elettronica, dalla produzione di macchine agricole (Demetra-Agrimaster SpA e Nobili SpA) e dalla produzione e dalla lavorazione e manipolazione di prodotti agricoli. Ruolo importante \u00e8 costituito dall'artigianato di servizio e naturalmente dalle attivit\u00e0 agricole.\nMolinella possiede un'aviosuperficie, dove si trova una sede distaccata dell'aeroclub di Bologna. \u00c8 frequentemente usata da aerei da turismo e conosciuta per il paracadutismo.\nInfrastrutture e trasporti.\nIl comune dispone di una stazione ferroviaria nel capoluogo e di una nella localit\u00e0 di Guarda, entrambe sulla linea Bologna\u2013Portomaggiore.\nA livello della rete stradale i collegamenti principali per Bologna sono dati dalle strade provinciali 6 \"Zenzalino\" e 5 \"San Donato\", mentre per Ferrara la strada provinciale \"Zenzalino\" fino alla statale Adriatica e la \"Via Imperiale\" (SP 25).\nLe autostrade pi\u00f9 vicine sono la A13 con i caselli di \"Ferrara Sud\" (35\u00a0km) e \"Bologna Interporto\" (32\u00a0km) e la A14 co i caselli di \"Castel San Pietro Terme\" (33\u00a0km) e \"Imola\" (34\u00a0km)."}
{"id": "29067", "revid": "125626778", "url": "https://it.wikipedia.org/wiki?curid=29067", "title": "Monghidoro", "text": "Monghidoro, gi\u00e0 Scaricalasino (\"Munghid\u00f4r\", o anche \"Schirgal\u00e8\u1e61en\" nel dialetto locale, \"Dscargal\u00e8\u1e61en\" in dialetto bolognese cittadino) \u00e8 un comune italiano di abitanti della citt\u00e0 metropolitana di Bologna in Emilia-Romagna, situato a 841 m s.l.m. Secondo il censimento 2001, solo meno della met\u00e0 di essi, 1705, sono residenti nel nucleo principale del comune, mentre la parte rimanente risiede in frazioni e case sparse.\n\u00c8 uno dei cinque comuni membri dell'Unione dei comuni Savena-Idice.\nGeografia fisica.\nL'altitudine del capoluogo \u00e8 841 m s.l.m. e all'interno del territorio comunale varia da un minimo di 400 m s.l.m. a nord, ad un massimo di 1229 m s.l.m. sulla cima dell'Alpe, nella parte sud.\nIl capoluogo \u00e8 quello con l'altitudine maggiore di tutta la Provincia di Bologna.\nStoria.\nPer la sua posizione geografica Monghidoro, che lo scrittore Giordano Berti ha definito \"Crocevia dell'Europa\", nel corso dei secoli \u00e8 stato un luogo di passaggio obbligatorio tra la Pianura padana e l'Italia centrale.\nOstrogoti, Bizantini e Longobardi perpetrarono diverse scorrerie nel territorio, quando, circa nell'VIII secolo, uno stanziamento dei Goti divenne duraturo, al punto da far chiamare il territorio con il toponimo latino \"Mons Gothorum\" (Monte dei Goti) da cui deriv\u00f2, secondo una ipotesi avanzata dall'Olivieri, Monghidoro.\nAgli inizi del XIII secolo fu istituito un importante mercato in localit\u00e0 La Fratta, a sud dell'abitato di Loiano, iniziando a creare alcune correnti di traffico alternative alla via pi\u00f9 antica che collegava Bologna e Firenze. Detta via partiva dalla zona dell'attuale porta Santo Stefano e si accostava alla riva sinistra del fiume Savena fino a Pianoro Vecchio, per poi inerpicarsi verso Brento, Monzuno, Cedrecchia, il monte Bastione e il passo della Futa.\nDi questa via di comunicazione non rimane ora alcuna traccia, se non una via denominata \"Via Nuova\" che parte da Piamaggio e arriva fino al Cimitero. La strada era ancora bene identificabile immediatamente dopo la fine della seconda guerra mondiale. Uscendo dal capoluogo era diretta verso il cimitero, poi verso la frazione di Piamaggio, e arrivava in Toscana attraversando il monte dell'Alpe nei pressi di una locanda chiamata \"Osteria del Fantorno\", che portava probabilmente il nome del gestore. Di questo antico edificio sono visibili le rovine. A qualche centinaio di metri \u00e8 presente il nuovo edificio completato nel 2007.\nRiguardo al vecchio locale, ci sono varie leggende, tra cui quella secondo la quale venne distrutto dalle guardie pontificie quando un avventore trov\u00f2 nel proprio piatto un dito umano.\nAnche sul versante toscano sono presenti le rovine di un analogo edificio chiamato attualmente \"Osteria Bruciata\". Questo percorso venne utilizzato ampiamente fino al termine del XIX secolo, quando venne sostituito dall'attuale percorso dell'ex strada statale della Futa e, pertanto, non fu pi\u00f9 frequentato.\nIl toponimo di \"Scaricalasino\" risale al momento in cui i bolognesi decisero, nel 1264, di costruire un presidio di confine fra il loro territorio e quello fiorentino. Questo nome deriva dal fatto che il luogo era una stazione doganale dove gli animali da soma erano temporaneamente scaricati dal peso delle merci trasportate, onde poter eseguire i controlli di frontiera. L'utilizzo di questo toponimo \u00e8 comunque rimasto fino ai giorni nostri nel dialetto bolognese, dove il paese \u00e8 chiamato \"Dscargal\u00e8sen\".\nNel 1528 il condottiero Armaciotto dei Ramazzotti, detto anche Ramazzotto da Scaricalasino, ordin\u00f2 la costruzione del monastero olivetano di \"San Michele ad Alpes\". Questo edificio, costato 8.000 ducati d'oro, divenne un importante riferimento religioso, amministrativo, politico e sociale per circa tre secoli. Questo monastero ospit\u00f2 insigni personaggi che si trovavano a passare lungo l'importante arteria stradale che unisce la Pianura Padana alla Toscana.\nIl paese di Monghidoro-Scaricalasino fu attraversato, tra il Cinque e il Settecento, dagli eserciti spagnoli, germanici e francesi che si contendevano il predominio sulla Penisola italiana, ma fu anche luogo di passaggio e sosta per papi, imperatori, principi, letterati e avventurieri.\nNel 1806 la \"chiesa di San Michele\", costruita sulle mura dell'antico monastero, prese il nome di \"pieve di Santa Maria\". Quest'ultima in realt\u00e0 era un'antica chiesetta costruita dove sorge attualmente la cappella del cimitero. Di questa pieve si trova un documento datato 1232. A seguito delle soppressioni napoleoniche del 1798 fu officiata sino al 1804, poi venne in gran parte demolita e, per questo motivo, venne spostato il nome nell'antica chiesa nel centro del borgo.\nNel 1869 inizi\u00f2 la costruzione del campanile del Brighenti per sostituire la vecchia torre divenuta pericolante. A seguito di ci\u00f2 venne ravvisato che l'antico porticato poteva ostacolare il transito stradale. Venne quindi deciso di demolirlo per ottenere un allargamento di 45\u00a0cm della sede stradale. Scomparve cos\u00ec ogni segno esterno della facciata cinquecentesca del monastero del Ramazzotto.\nNel 1900 viene eretta la croce sulla vetta dell'Alpe, poi rinnovata nel 1962.\nDal 1923 al 1925, venne realizzata la \"Strada statale 65 della Futa\" secondo l'attuale tracciato che evita sia la \"via Napoleonica\", che passava da Madonna dei Boschi, che il centro del paese.\nDal 1925 al 1929 venne rimossa la fontana sita nella piazza centrale per sostituirla con il primo monumento ai caduti della Prima guerra mondiale. Quello attuale, in bronzo, venne costruito nel 1968 demolendo il precedente. Inoltre venne realizzato un edificio che avrebbe dovuto essere l'ospedale, ma che in realt\u00e0 venne utilizzato come scuola.\nIl 2 ottobre 1944, sette mesi prima del termine della Seconda guerra mondiale, gli alleati, guidati dal generale Mark Wayne Clark, liberarono Monghidoro dai tedeschi, entrando dalla \"crocetta\" (o \"crusetta\"), l'ingresso sud del paese. Monghidoro venne annesso simbolicamente alla citt\u00e0 di Los Angeles.\nNel 1978, a seguito dello spopolamento dovuto all'urbanizzazione, la popolazione residente nel territorio comunale tocc\u00f2 il minimo storico registrando 2.450 persone contro le quasi 6.000 di inizio secolo. Successivamente si invertir\u00e0 la tendenza con un lento ma costante aumento, sino a superare, negli anni duemila, le 3.800 unit\u00e0.\nNel 1985 venne edificato il nuovo municipio e dal 1988 al 1990 venne costruito il campanile disegnato dall'architetto Luigi Vignali accanto alla chiesa di Santa Maria Assunta, dello stesso architetto. Negli ultimi anni del XX secolo sono stati effettuati altri lavori di riqualificazione urbana e di creazione di strutture pubbliche quali la piscina, la biblioteca, il parco e il museo.\nNel 2013 il Comune di Monghidoro ha avviato il progetto \"Le Pietre della Storia\", ideato dallo scrittore Giordano Berti e dall'art designer Letizia Rivetti, consistente in una serie di illustrazioni di Severino Baraldi dedicate a famosi personaggi che nel corso dei secoli hanno sostato a Monghidoro e ad importanti avvenimenti accaduti in questo paese; le illustrazioni, trasferite su pietra serena provenienti dalle cave della vicina Firenzuola, sono esposte 'en-plein-air' in modo permanente sui muri del centro storico e di alcune borgate.\nSimboli.\nLo statuto comunale descrive sia lo stemma che il gonfalone.\nIl primo \u00e8\nIl gonfalone invece \u00e8 costituito da\nMonumenti e luoghi d'interesse.\nLuoghi naturali.\nL'Alpe di Monghidoro.\n\u00c8 un'area di interesse naturalistico che si estende in una vasta porzione del territorio comunale sconfinando fino nella vicina Toscana. Si trova in una altitudine compresa tra gli 800 ed i 1290 metri di Monte Oggioli, il punto pi\u00f9 alto dell'area compresa tra i comuni di Monghidoro, San Benedetto Val di Sambro (BO) e Firenzuola (FI).\nTra i mammiferi sono facilmente osservabili lo scoiattolo, il ghiro, la lepre, il tasso, il capriolo, il cinghiale, la volpe e il cervo. \u00c8 uno dei pochi luoghi dell'Appennino settentrionale in cui \u00e8 possibile osservare il tritone alpestre. Dalla cima del Monte Oggioli, nelle giornate limpide, si pu\u00f2 ammirare un panorama che spazia dalle Alpi al Mare Adriatico.\nVi \u00e8 anche un'area picnic, nei pressi del \"Triton's Park\", un piccolo parco avventura, che durante il Ferragosto ospita una sagra gastronomica.\nAlcune tradizioni popolari riferiscono che il monte sia abitato da folletti, in dialetto chiamati semplicemente \"sp\u00ecrit\", oppure \"barab\u00e9n\" (variante \"baraban\u00e9n\"), \"mazap\u00e9cc\" (mazzapicchio) o \"s\u00e8ltap\u00e9cc\" (saltapicchio), analoghi ai mazap\u00e9gul della vicina Romagna. Inoltre sull'Alpe di Monghidoro \u00e8 ambientato il romanzo fantasy \"Il Monte dei Folletti\" (2012), di Giordano Berti.\nLa Martina.\n\u00c8 un parco naturale istituito dalla Provincia di Bologna. Ha una superficie di 155 ettari ed \u00e8 propriet\u00e0 del Comune di Monghidoro.\nUn tempo, quest'area era caratterizzata da prati, campi e boschi radi di querce. A partire dagli anni venti venne rimboschita con conifere quali il pino nero, il pino silvestre, l'abete bianco e il cipresso di Lawson. Lungo uno dei sentieri del parco sono presenti i resti di un'antica miniera di rame. L'altitudine del parco varia dai 430 ai 774 metri di quota.\nNei pressi del Parco, a circa 770\u00a0m di altitudine, \u00e8 posta l'omonima localit\u00e0 che conta appena 8 abitanti residenti.\nCultura.\nIstruzione.\nScuole.\nNel territorio comunale ha sede un Istituto Comprensivo che gestisce i plessi scolastici dei comuni di Monghidoro e Loiano. Nel capoluogo comunale sono concentrate la scuola dell'infanzia \"Augusta Mariani Ferretti\", la scuola primaria \"Madre Orsola Mezzini\" e la scuola secondaria di I grado \"Maria Dalle Donne\". Presso la scuola dell'infanzia \u00e8 stato recentemente aperto un asilo nido comunale.\nInoltre \u00e8 presente sempre nel capoluogo una sede coordinata dell'IIS \"Ettore Majorana\" di San Lazzaro, dove \u00e8 attivato il biennio unico dell'istituto tecnico tecnologico.\nFino all'A.S. 2014-2015 era attivo nella stessa sede un corso di istituto tecnico commerciale organizzato dal IIS \"Manfredi Tanari\" di Bologna.\nBiblioteche.\nLa \"Biblioteca comunale \u201cClemente Mezzini\u201d\" \u00e8 l'unica presente nel comune e conta un patrimonio di circa 22.000 volumi. Venne aperta nel 1995 con una dotazione iniziale di circa 1.400 volumi. Dal 2000 al 2013 ha fatto parte della Convenzione Bibliotecaria \u201cValle Idice\u201d che comprendeva le biblioteche di: Budrio, Castenaso, Molinella, Monterenzio, Ozzano, Pianoro, Loiano, San Lazzaro di Savena. Dopo lo smembramento delle Convenzioni Bibliotecarie, \u00e8 entrata nel Distretto Culturale di San Lazzaro, assieme alle biblioteche di Loiano, Monterenzio, Pianoro, Rastignano, San Lazzaro e Ozzano. Il catalogo della biblioteca \u00e8 consultabile anche on-line.\nMusei.\nNegli edifici collegati alla Chiesa di Santa Maria Assunta di Monghidoro \u00e8 presente un museo parrocchiale che ospita una piccola collezione di arte sacra.\nNella frazione di Piamaggio, presso l'edificio che ospitava le scuole \u00e8 presente un \"Museo della Civilt\u00e0 Contadina dell'Appennino\" nel quale sono state ricostruite differenti ambientazioni tipiche del territorio all'inizio del XX secolo. Sono esposti alcuni attrezzi e capi di abbigliamento dell'epoca, oltre alla ricostruzione in scala di un mulino ad acqua a scopi didattici.\nRecentemente \u00e8 stato aperto nello stesso edificio un Museo dedicato all'emigrazione, fenomeno che colp\u00ec il paese specialmente nel dopoguerra, collegato ad un centro di documentazione.\nGastronomia.\nLa tradizione culinaria risente della posizione geografica al confine tra Emilia-Romagna e Toscana con rielaborazioni legate ad ingredienti legati alla tradizione contadina della montagna e all'utilizzo di prodotti locali quali castagne, funghi ed erbe aromatiche.\nPer quello che riguarda i primi piatti, oltre a quelli tipici della cucina bolognese: tortellini, tortelloni, lasagne, tagliatelle, ne sono presenti altri tipicamente locali, tra cui gli \"stiancun cun l'ajeda\", una sottilissima sfoglia di farina e acqua strappata a mano direttamente sull'acqua in ebollizione (da cui il nome dialettale \"stiancun\", \"strappato\") e condita con un sugo, preparato in precedenza, di aglio e noci pestate finemente e bolliti nel latte. Per la riscoperta di questo piatto, nel 1972 l'Accademia italiana della cucina assegn\u00f2 un premio a due personalit\u00e0 locali: Carlo Berti e lo scrittore-edicolante Carlo \"Mazzi\" Calzolari.\nLe numerose salumerie artigianali offrono una notevole variet\u00e0 di insaccati e derivati dalla lavorazione dei suini allevati in zona: prosciutto, salame, pancetta stesa o arrotolata, salsiccia, coppa estiva, coppa di testa, ciccioli.\nPer quello che riguarda i prodotti da forno, oltre al pane rinomato localmente (il paese fa parte del circuito denominato \"Le Vie del Pane\" che abbraccia numerosi Comuni dell'Appennino bolognese) sono presenti dolci secchi fatti con frumento o farina di castagne, solitamente ricoperti con marmellate di frutti vari, in stile crostata.\nMusica.\nIl paese ha dato i natali a Gianni Morandi, tra i principali esponenti della musica leggera italiana a partire dagli anni 60.\nSul territorio agisce l'associazione culturale \"E bene venga Maggio\" che si occupa della conservazione e della diffusione della cultura montanara, in particolare il repertorio tradizionale di canti tradizionali, balli staccati e liscio montanaro. All'associazione sono collegati i Suonatori della Valle del Savena e \"Piccola Scuola di Musica e Danza della Valle del Savena \"Riccardo Venier\"\". L'associazione organizza stage e corsi di musica, danza e canto e varie iniziative di promozione culturale.\nNel capoluogo inoltre ha sede il Coro Scaricalasino nato nel 1975 per promuovere la riscoperta della cultura popolare locale.\nGeografia antropica.\nFrazioni.\nLe frazioni riconosciute storicamente e citate nello statuto comunale sono: Campeggio, Frassineta, Piamaggio, Vergiano.\nCampeggio.\nQuesta frazione \u00e8 formata dall'unione di varie borgate confinanti (Pergoloso, Molino della Pergola, Sumbilla) e si trova ad un'altezza di circa 566 metri s.l.m. Da segnalare \u00e8 la presenza di un santuario, del quale si hanno evidenze storiche gi\u00e0 a partire dal 1300, che \u00e8 meta di pellegrinaggio per via della presenza, al suo interno, di una riproduzione della grotta di Lourdes, del 1923. La collina che sovrasta il santuario \u00e8 una raffigurazione del monte Calvario, sulla cui cima sono erette 3 croci che riproducono il luogo della crocifissione di Ges\u00f9.\nFrassineta.\n\u00c8 una frazione posta a 574\u00a0m di altitudine posta sulla strada provinciale che conduce al Passo della Raticosa. Conta 76 abitanti.\nPiamaggio.\n\u00c8 una frazione del Comune di Monghidoro posta a 787\u00a0m di altitudine. Con i suoi 255 abitanti, \u00e8 la frazione con pi\u00f9 residenti.\nNel centro del borgo \u00e8 presente il Santuario dedicato alla Madonna di Pompei, edificato nel 1893 per volont\u00e0 di monsignor Frati che vi fece porre un'immagine raffigurante, appunto, la Madonna di Pompei. Fu dichiarato santuario nel 1901 ed eretto a parrocchia nel 1956, con doppio titolo di San Lorenzo e Beata Vergine di Pompei. All'interno \u00e8 presente una tela di Sante Nucci (1821-1896) che raffigura la \"Vergine del Rosario\".\nNelle vicinanze della frazione, alle pendici dell'Alpe, sono presenti due mulini ad acqua funzionanti e visitabili: \"Mulino Mazzone\", antecedente il 1785, e \"Mulino di Ca' di Guglielmo di Sopra\", del 1776.\nA nord-ovest della frazione \u00e8 presente l'antico borgo di Valgattara, risalente al XVI secolo. Qui sorgono l'edificio detto \"della Piazza\", costruito nel 1685, e la chiesa di San Bartolomeo di Valgattara. Questa chiesa sorge in prossimit\u00e0 delle rovine dell'antico castello di Valgattara, del quale si hanno evidenze dal 1297. Nel 1688 la chiesa, in pessime condizioni, fu restaurata e le opere contenute al suo interno sono state disperse. Nel 1940 venne completamente ricostruita.\nVergiano.\n\u00c8 una frazione risalente al XVII secolo e sita a circa 700\u00a0m di altitudine. La chiesa di Sant'Alessandro, secondo la tradizione, sorge sulle rovine dell'antica Rocca di Vergiano. Le prime notizie di questa chiesa risalgono al XIV secolo. Risulta infatti che una delle tre campane presenti fino al XIX secolo, era stata fusa nel 1382 da un certo maestro Rolando. La chiesa \u00e8 stata poi interamente ricostruita tra il 1879 e il 1911.\nNei pressi dell'abitato sorgono l'edificio rurale di \"Mamietto\", con architravi scolpite e oratorio del XVIII secolo, e la casa-torre detta \"della Torre\".\nAltre localit\u00e0 del territorio.\nOltre a queste frazioni citate nello statuto comunale, il territorio comprende le seguenti localit\u00e0: Ca' dei Brescandoli, Ca' del Costa, Ca' di Fiore, Ca' di Francia, Ca' del Gappa, Ca' dei Marchi, Ca' di Pallerino, Ceragne, La Ca', La Costa, La Fossa, La Lastra, La Martina, La Piazza, Lamazze di Qua, Madonna dei Boschi, Malalbergo, Molino della Pergola, Pallerano, Pergoloso, Pian dei Grilli, Sant'Andrea di Savena, Sumbilla, Vasellara Bassa e Villa di Mezzo, Zaccarlina.\nEconomia.\nNel 2001, su un totale di 1.580 occupati, 49 erano impiegati in agricoltura e 819 in altre attivit\u00e0. Gli occupati in agricoltura risultano quindi circa il 3,1% contro il 3,4% della media provinciale e l'1,0% del comune di Bologna.\nDelle 286 attivit\u00e0 economiche presenti nel territorio, 8 erano in agricoltura, 25 nell'industria manifatturiera, 81 nelle costruzioni, 67 nel commercio e riparazioni, 20 in alberghi e esercizi pubblici, 6 in trasporti e comunicazioni, 7 in credito e assicurazioni e 72 in altri servizi. La dimensione delle imprese nel territorio comunale \u00e8 molto ridotta: infatti ben 177 delle 286 imprese sono costituite da un solo addetto, solo 5 hanno almeno 10 addetti e non esistono imprese con 50 addetti o pi\u00f9.\nInfrastrutture e trasporti.\nFerrovie.\nNel territorio comunale non sono presenti stazioni ferroviarie, ma nei pressi della localit\u00e0 La Martina passa la linea ferroviaria ad alta velocit\u00e0.\nMobilit\u00e0 urbana.\nIl comune e le frazioni sono collegati tra loro e con Bologna con linee di autobus extraurbane della Tper. Transitano o partono dal capoluogo le linee 900, 906, 907 e 916.\nil gioved\u00ec, giorno di mercato, passa un autobus extraurbano della SITA, diretto a Firenzuola.\nAmministrazione.\nElenco delle personalit\u00e0 al vertice del comune dal 1797 ad oggi.\nPeriodo napoleonico e pontificio\nRegno d'Italia\nRepubblica Italiana\nSport.\nAttualmente Monghidoro ospita, presso lo \"Stadio Comunale\", le partite casalinghe della \"Futa 65\", squadra di calcio militante nel campionato di Prima Categoria.\nLo stesso impianto sportivo ha ospitato, dal 1983 al 2000, sei partite di beneficenza della Nazionale Italiana Cantanti. Quest'ultima fu fondata nel 1975 dal cantante monghidorese Gianni Morandi assieme a Mogol, Paolo Mengoli e Claudio Baglioni.\nLa \"Golden Team Monghidoro\" \u00e8 una societ\u00e0 di pallacanestro che milita nel campionato di Eccellenza CSI.\n\"Golden Team\" \u00e8 anche il nome della polisportiva locale, nata nel 2001 che attualmente organizza corsi di karate, pattinaggio, kung fu, pallavolo.\nLa Mille Miglia.\nNell'ambito sportivo pu\u00f2 essere inserita anche la corsa automobilistica delle Mille Miglia che dalla prima edizione, nel 1927, fino al 1938, \u00e8 regolarmente transitata per Monghidoro. Nel dopoguerra, a causa delle pessime condizioni della Strada della Futa, la gara segu\u00ec altri percorsi e torn\u00f2 a passare da Monghidoro solo nelle ultime due edizioni, la serie detta \"Mille Miglia incompresa\": 1959 e 1961.\nNel 1982 la Mille Miglia fu ripristinata come rievocazione storica di auto d'epoca e, dopo un'iniziale cadenza biennale (1984 e 1986), dal 1987 fu disputata ogni anno a maggio ripetendo lo stesso percorso degli anni venti: Brescia-Roma-Brescia, passando per la Strada della Futa e per Monghidoro."}
{"id": "29068", "revid": "1888309", "url": "https://it.wikipedia.org/wiki?curid=29068", "title": "Schignano", "text": "Schignano (\"Schign\u00e0n\" in dialetto comasco, pronuncia fonetica IPA: ) \u00e8 un comune italiano sparso di 873 abitanti della provincia di Como in Lombardia.\nGeografia fisica.\nSchignano \u00e8 posizionato nella Val d'Intelvi e il suo punto pi\u00f9 alto si trova in corrispondenza della cima del monte Sasso Gordona, a 1.410 m s.l.m. L'abitato nelle sue varie frazioni \u00e8 posto in una conca chiusa dai seguenti monti: il Monte Gringo, il Monte Comana, il Monte di Binate, il Sasso Gordona ed il Monte San Zeno.\nStoria.\nEpoca Antica.\n\u00c8 stata rinvenuta nell'attuale territorio una tomba con corredo funebre e una spada in ferro con fodero, databile circa al 120 a.C., oggi visibile al Museo archeologico Paolo Giovio di Como.\nEpoca Medievale: periodo comunale e visconteo.\nLe prime notizie riguardo a Schignano risalgono al XIII secolo, anticamente il paese era situato pi\u00f9 in basso dell'attuale livello del centro di Occagno, cos\u00ec rimase fino alla peste nera del trecento quando raso al suolo fu ricoperto completamente di calce per eliminare il morbo, in ricordo dei morti di peste e per scongiurare una futura pestilenza facendo voto all'addolorata venne eretta nel 1476 in quella medesima posizione la cappella del Calc\u00e9ta.\nNegli Statuti di Como del 1335 i \"comunia locorum de Schegniano, Uratio, Morobio et Castello\" appartenevano alla Pieve d'Intelvi che la ripartizione territoriale del 1240 attribuiva al quartiere di Porta San Lorenzo e Coloniola della citt\u00e0 di Como. Schignano risulta facente parte della Pieve d'intelvi anche dal \"Liber consulum civitatis Novocomi\" dove sono inseriti i giuramenti dei consoli del comune dal 1510 al 1517.\nAgli inizi del quattrocento Como e le terre di Lugano erano contese tra la famiglia Visconti e la famiglia Rusca, nel 1416 Lotario Rusca vendette Como ai Visconti ma la Pieve d'Intelvi, tutta la Valle e le terre di Lugano rimasero sotto il suo controllo.\nNel 1474 nacque ufficialmente la parrocchia di Schignano attestato da un'iscrizione sulla facciata della Chiesa di Santa Maria. La parrocchia era attestata nel vicariato e pieve Vallis Intelvi nel 1651, solo dal 1730 il prevosto di Schignano riceve le insegne prepositurali, nel 1788 la parrocchia era di patronato della comunit\u00e0 e all'interno dei confini esistevano anche le chiese di San Giovanni Battista ad Occagno e di San Giuseppe in Auvrascio tuttora visitabili.\nEpoca Moderna.\nNel 1521 quando Milano e Como caddero sotto il dominio degli spagnoli, l'intera Valle Intelvi che faceva parte del contado comasco rimase alla famiglia Rusca fino al 1583 tranne che il breve periodo della dominazione di Gian Giacomo Medici detto il Medeghino. Come per tutto il territorio della provincia anche qui si possono trovare tracce profonde dei domini stranieri che si sono susseguiti.\nDagli atti delle visite pastorali del vescovo Feliciano Ninguarda risulta che nel 1589 la comunit\u00e0 era composta da 65 fuochi per un totale di 300 abitanti circa.\nNel 1644 il comune non era pi\u00f9 inserito nella Pieve d'Intelvi bens\u00ec nel territorio dei \"Cinque comuni della Mezzena\" nel contado di Como di cui facevano parte anche Casasco, Cerano, Mezzena e Pigra.\nDopo esser stato un feudo dei Rusca e dei Marliani, nel 1713 Schignano pass\u00f2 ai Riva Andreotti.\nSecondo il \"Compartimento territoriale specificante le cassine\" del 1751, Schignano era sempre inserito nei \"Cinque comuni della Mezzena\" ma il suo territorio comprendeva anche i cassinaggi di Retegno, Aurasco, Cassina Bedole, Cassine di Perla, Cassina di Vesbio, Manno e Cassina del Manno.\nDal censimento del 1751 emerge che il comune era composto inoltre dalle tre terre di Occagno, Rettegno e Aurascio e comprendeva circa 697 abitanti e non era infeudato, quindi pagava per la redenzione la \"mezz'annata\" pari a una certa somma di lire ogni quindici anni.\nL'organo deliberativo della comunit\u00e0 era il convocato, composto da tutti i \"vicini\", che si riunivano in un solito luogo per deliberare, eleggevano un sindaco, un console e un cancelliere anche se spesso quest'ultimo non veniva eletto per risparmiare il denaro di un salario e era il sindaco che ne assumeva le funzioni tra cui la cura delle pubbliche scritture conservate in una cassa presso la \"chiesa figliale\", il console era eletto tra tutti gli uomini di et\u00e0 superiore ai diciotto.\nPer l'esazione dei tributi veniva eletto ogni tre anni un esattore.\nSchignano era sottoposto alla giurisdizione del podest\u00e0 di Como al quale il console prestava giuramento.\nSchignano compare nell'\"indice delle pievi e comunit\u00e0 dello stato di Milano\" del 1753 ancora appartenente ai cinque comuni della mezzena.\nIn seguito alla \"Riforma al governo della citt\u00e0 e contado di Como\" , il comune venne inserito nel nuovo compartimento territoriale dello Stato di Milano con l'editto del 10 giugno 1757, come comunit\u00e0 appartenente alla Pieve d'isola nel contado comasco e contava nel 1771 708 abitanti circa, in seguito alla statistica delle anime del medesimo anno.\nLa dominazione austriaca.\nIn seguito alla suddivisione della Lombardia austriaca in province con l'editto del 26 settembre 1786, Schignano venne confermato all'interno della Pieve d'isola e inserito nella provincia di Como.\nCon il nuovo compartimento territoriale per l'anno 1791 Schignano rimase all'interno della Pieve d'Isola ma inserito nel V distretto censuario dell'allora Provincia di Como.\nLa dominazione francese.\nIn seguito al passaggio di dominio dagli austriaci ai francesi guidati da Napoleone Bonaparte il territorio fu suddiviso in dipartimenti come previsto dalla costituzione della Repubblica Cisalpina dell'8 luglio 1797 e con legge del 27 marzo 1798, il Comune di Schignano venne inserito nel Dipartimento del Lario, Distretto di Tremezzo. Con la successiva legge del 26 settembre 1798, venne trasportato nel Dipartimento d'Olona, Distretto XXIII di Argegno, poich\u00e9 per un breve periodo era stato occupato dalle truppe russo-tedesche. Nel gennaio del 1799 contava 1015 abitanti. Secondo quanto disposto dalla legge 13 marzo 1801, il comune inserito nel Distretto I di Como torn\u00f2 a far parte del ricostituito Dipartimento del Lario.\nCon la riorganizzazione del dipartimento, avviata a seguito della legge di riordino delle autorit\u00e0 amministrative del 1802 e resa definitivamente esecutiva durante il Regno d'Italia, Schignano venne inserito inizialmente nel Distretto V ex comansco di San Fedele Vall'Intelvi, classificato comune di III classe (21) e successivamente collocato nel Distretto I di Como, Cantone III di San Fedele. Prima dell'aggregazione contava 1042 abitanti, dal 1807 fu disposta una concentrazione per i paesi di II e III classe cos\u00ec Schignano venne aggregato ad Argegno tale scelta venne confermata nel 1812.\nDal periodo risorgimentale a oggi.\nDopo il Congresso di Vienna la regione torn\u00f2 di nuovo all'Impero Asburgico dominio che dur\u00f2 fino ai moti del 1848 che portarono alla liberazione, e anche Schignano diede il proprio contributo in queste vicende con il valoroso patriota \"Domenico Ceresa\" detto Tard\u00e8t che si un\u00ec con altri personaggi della valle come l'eroe sanfedelino \"Andrea Brenta\" ai moti di rivolta al dominio degli austriaci. In questo contesto, Schignano ospitava il cosiddetto \"Casino dei Signori\", quartier generale degli insorti. \nCon l'attivazione dei comuni della provincia di Como, in base alla compartimentazione territoriale del Regno Lombardo-Veneto, il ricostituito comune venne inserito nel Distretto V di San Fedele e confermato dal dispaccio governativo del 2 settembre 1826, in seguito del successivo compartimento delle province lombarde.\nIn seguito con il compartimento territoriale della Lombardia, il Comune di Schignano fu inserito nel Distretto IX di San Fedele e era composto da 1984 abitanti. Con l'unione della Lombardia al Regno di Sardegna, in base al compartimento territoriale previsto dal Decreto Rattazzi, Schignano fu incluso nel Mandamento VI di Castiglione e Circondario I di Como, Provincia di Como composto da 2063 abitanti, il Comune era retto da un consiglio di quindici membri con una giunta di due. Alla costituzione del Regno d'Italia, il Comune aveva una popolazione di 2015 abitanti ed entr\u00f2 ufficialmente a fare parte del Regno, venne amministrato da un sindaco, una giunta e un consiglio.\nIl 27 luglio 2021 il paese di Schignano fu colpito da un'alluvione che devast\u00f2 alcune strade del centro.\nMonumenti e luoghi d'interesse.\nAltro.\nLapide commemorativa del naufragio del \"Titanic\".\nUna targa posta all'ingresso del locale cimitero ricorda la figura di Giuseppe Peduzzi schignanese che nel 1900 appena dodicenne si trasfer\u00ec in Inghilterra, nel 1912 si imbarc\u00f2 sull'RMS \"Titanic\" diretto negli Stati Uniti in cerca di fortuna e fu una delle 1518 vittime del naufragio.\nSociet\u00e0.\nTradizioni e folclore.\nIl carnevale di Schignano.\nA Schignano si tiene un caratteristico carnevale dalle origini molto antiche.\"\" Le tradizionali maschere del carnevale schignanese sono costituite da tipici personaggi locali: i \"Bei\", i \"Br\u00fctt\", la \"Ciocia\", i \"Sapeur\", la \"Sigurt\u00e0\", e il \"Carlisepp\". La stessa manifestazione \u00e8 stata raccontata anche dal cantautore Davide Van de Sfroos nella canzone \"El Carnevaal de Schignan\", contenuta nell'album \"Yanez\" del 2011\nIl Vicolo Poldo.\nDopo il famoso carnevale questa \u00e8 una delle manifestazioni pi\u00f9 importanti del paese.\n\u00c8 una manifestazione culturale che propone l'esposizione di opere d'arte sia in concorso sia fuori concorso nel campo della scultura, della pittura, della poesia e dell'acquarello, questa categoria \u00e8 presente solo dagli ultimi tre anni.\nI partecipanti, nonch\u00e9 artisti possono esaltare la loro creativit\u00e0 mettendoci le proprie emozioni, tradizioni e\nil gusto per l'arte locale; le opere in concorso vengono valutate da una giuria tecnica a seconda della categoria e nominati per ognuna il primo, secondo e terzo classificato.\n\u00c8 nata nel 1975 e nel 2017 ha raggiunto i suoi 43 anni di attivit\u00e0, riscuotendo sempre enorme successo e addirittura migliorandosi nel tempo, aggiungendo altre categorie come e introducendo anche una giuria popolare.\nMangialonga delle frazioni.\nLa Mangialonga \u00e8 una camminata gastronomica con dieci tappe lungo le quali i partecipanti possono degustare i prodotti tipici della zona o addirittura del paese, si svolge sempre l'ultima domenica del mese di agosto a conclusione del periodo delle vacanze estive.\nI prodotti che si possono degustare variano dal dolce come la torta di pane e dai primi piatti come gli gnocchi del cucchiaio e la Balocia, un cartoccio di polenta con formaggi fusi all'interno fino ai salumi e formaggi della valle.\nAl 2017 l'evento ha raggiunto la diciannovesima edizione recuperando la precedente numerazione iniziata nel 1999; ha ha sempre riscosso successo incrementando le partecipazioni di anno in anno.\nBoscultura.\nCi\u00f2 che riguarda l'evento lo dice la parola stessa nel titolo, ovvero \"sculture nel bosco\" che sono realizzate lungo i sentieri del territorio boschivo all'interno del paese.\nIn realt\u00e0 \u00e8 una manifestazione di recente invenzione, la prima edizione \u00e8 del 2014, si svolge da allora ogni anno nel periodo tra la fine di maggio e l'inizio di giugno, ha la durata di una settimana e per tutto il periodo i diversi scultori nonch\u00e9 i mascherai del carnevale realizzano vere e proprie opere d'arte lignee nei tronchi degli alberi sul sentiero seguendo la tematica decisa per ogni edizione, infatti nel 2015 il tema era il cibo stesso tema dell'esposizione universale, Expo Milano 2015 mentre nel 2016 era il contrabbando di sigarette (fenomeno presente nella zona nel secondo dopoguerra), nel 2017 il tema ha riguardato i miti e le leggende della montagna. Nel 2018 le boscosculture aggiunte seguivano la tematica della Grande guerra perch\u00e9 durante l'anno ricorrevano cent'anni dalla sua conclusione, con queste sculture si \u00e8 raggiunto il termine del percorso in prossimit\u00e0 delle trincee della Linea Cadorna sotto il Sasso Gordona. Nel 2019 per mantenere viva questa manifestazione si \u00e8 deciso di realizzare sculture e installazioni nel centro storico per rivalorizzare la frazione Occagno.\nAlla fine della settimana, in base alle libere votazioni dei visitatori, viene proclamato un vincitore.\nLe sculture rappresentano un vero museo a cielo aperto e si possono ammirare tutto l'anno.\nAd oggi le sculture sono pi\u00f9 di cinquanta.\nAmministrazione.\nGemellaggi.\n, dipartimento dei Vosgi, regione della Lorena; luogo dove sono emigrati molti cittadini schignanesi nella prima parte del XX secolo.\n, anch'esso situato in Provincia di Como.\nGeografia antropica.\nIl paese \u00e8 costituito da un insieme di frazioni, tra le quali la pi\u00f9 grande e popolosa \u00e8 quella di Occagno, che si incontra all'entrata del territorio comunale provenendo da Argegno sul Lago di Como."}
{"id": "29069", "revid": "121559448", "url": "https://it.wikipedia.org/wiki?curid=29069", "title": "Senna Comasco", "text": "Senna Comasco (\"Senna\" in dialetto brianzolo, pronuncia fonetica IPA: ) \u00e8 un comune italiano di abitanti della provincia di Como in Lombardia. Ha una superficie territoriale di 2,79\u00a0km\u00b2 con un'altimetria che varia dai 296 m s.l.m. ai 375 m s.l.m.\nStoria.\nTradizionalmente Senna Comasco era uno di quei comuni a confine tra il Milanese e il Comasco che si trovava amministrativamente sotto il contado di Como (nella parte inferiore della Pieve di Zezio, entro cui \u00e8 attestata nel 1652 la terra come \u201cCassina del Sena\u201d). Per un breve periodo, fu tuttavia un libero comune.\nReligiosamente, Senna \u00e8 sempre stata una parte dell'Arcidiocesi di Milano e, dunque, di rito ambrosiano. Tuttavia, la frazione di Bassone sotto il profilo religioso appartiene alla parrocchia comasca di Albate ed \u00e8 dunque di rito romano.\nNel XVII secolo, i principali proprietari terrieri di Senna erano le benedettine di Santa Maria a Cant\u00f9 e le famiglie Olginati, Turconi e Pellegrini.\nDa un punto di vista amministrativo, tanto la frazione di Bassone quanto quella di Navedano sono attestate nel territorio di Senna gi\u00e0 dal 1751.\nUn decreto napoleonico del 1807 sanc\u00ec l'aggregazione di Senna al comune di Cant\u00f9. In seguito alla caduta di Napoleone, la costituzione del Regno lombardo-veneto comport\u00f2, da parte degli austro-ungarici, la ricostituzione del comune di \"Senna con Navedano e Bassone\".\nA partire dal 1863 la denominazione comunale di \"Senna\" vide l'aggiunta dell'aggettivo \"Comasco\".\nMonumenti e luoghi d'interesse.\nArchitetture religiose.\nNuova chiesa parrocchiale di Santa Maria Assunta.\nLa chiesa parrocchiale fu costruita all'inizio degli anni '90 del Novecento grazie al piano diocesano per le nuove chiese ed \u00e8 dedicata a S. Maria Assunta. Fino ad allora, era alle dipendenze della parrocchia di Intimiano.\nSantuario di Santa Maria Assunta.\nBen pi\u00f9 antico \u00e8 il cosiddetto santuario di Santa Maria Assunta, un piccolo Oratorio appartenente alle monache Benedettine del Monastero di Santa Maria di Cant\u00f9 gi\u00e0 documentato a partire dal XIII secolo e che comprendeva un altare dedicato a San Michele (santo a cui i longobardi erano particolarmente devoti). La chiesa si presenta oggi come un piccolo edificio a pianta rettangolare introdotto da un porticato di origine medievale, con annesso un edificio rurale di costruzione pi\u00f9 recente. La chiesa \u00e8 inoltre dotata di un campanile a vela in mattoni, con una sola campana.\nLa facciata ospita una serie di affreschi recentemente restaurati in modo conservativo: nella parte superiore \u00e8 riportata una rappresentazione dell\u2019\"Annunciazione\", anteriore al XVI secolo; il registro inferiore presenta invece una rappresentazione de \"L\u2019ultima cena\", nella quale Giuda \u00e8 collocato di fronte a Ges\u00f9, sul lato opposto del tavolo, mentre sulla lunetta del portale si trova un\u2019immagine a mezzo busto del Ges\u00f9 morto e, ai lati, figure di santi.\nAll\u2019interno del santuario, l'altare maggiore presenta una pala lignea del XV secolo, attribuita alla bottega dei fratelli Di Donato, originari di Montorfano e attivi specialmente in Valtellina. La cornice della pala richiama invece lo stile di Giacomo Del Maino, che nello stesso periodo oper\u00f2 nella fabbrica del Duomo di Como. Al centro della pala \u00e8 raffigurata l\u2019Assunzione della Madonna circondata da fedeli e Apostoli, mentre ai lati le immagini di San Domenico, Sant\u2019Antonio abate, San Giovanni Battista e di una figura di santa non identificata, con a lato la colomba dello Spirito Santo. Sulle pareti interne della chiesa sono riportati cicli di affreschi risalenti a epoche diverse: sulla parete destra, un'adorazione dei magi, risalente al XVI secolo, su cui \u00e8 stata in seguito sovrapposta un\u2019immagine della Madonna della Misericordia; sulla parete sinistra, una Madonna del Latte, sovrapposta a una superficie gi\u00e0 ricoperta da precedenti affreschi emersi dalla rimozione di uno strato di pittura, i quali sembrano i pi\u00f9 antichi dell\u2019edificio; infine, nel registro inferiore della parete, sono riportate una figura con una bilancia e una spada sguainata - chiaro riferimento a San Michele - e una serie personaggi nudi avvinghiati a figure di colore scuro su un fondo con tracce rossastre, a rappresentare una scena di dannazione infernale.\nOratorio di Sant'Antonio da Padova.\nNel cuore della frazione di Navedano si trova l'oratorio dedicato a Sant'Antonio da Padova, la cui esistenza \u00e8 documentata gi\u00e0 alla fine del XVII secolo. Un documento depositato presso l\u2019archivio parrocchiale di Cucciago datato 2 marzo 1688 testimonia infatti la volont\u00e0 di un certo Cristoforo Castiglioni di far celebrare delle Sante Messe in suo suffragio presso l\u2019Oratorio di Navedano, facendo ricadere sui suoi eredi l\u2019onere delle suddette Sante Messe. Di l\u00ec a poco, gli atti di una visita vescovile alla Pieve di Cant\u00f9 riportano che: \"\u201cEsiste un Oratorio dedicato a S. Antonio di Padova nell'abitato di Navedano. \u00c8 lungo braccia 18, largo braccia 12 e alto braccia 15. Vi \u00e8 l'obbligo di celebrare due S. Messe settimanali secondo il testamento del Sig. Cristoforo Castiglioni\u201d\". Nel rapporto di un\u2019altra visita pastorale del 1707 si legge che \"\u201cData la lontananza dall\u2019abitato\" (di Cucciago) \"si permette la celebrazione della Messa festiva nel periodo invernale da dicembre fino ad aprile e l\u2019insegnamento del catechismo\u201d.\" La forma attuale dell'oratorio \u00e8 gi\u00e0 testimoniata in una descrizione riportata negli atti di una visita pastorale del 1764: \"\u201dAll'Oratorio di S. Antonio si accede dalla via pubblica per due gradini di pietra. Il pavimento \u00e8 in laterizio (cotto). Le pareti sono intonacate e imbiancate, ornate da diversi quadri con sacre immagini. I vasi per contenere l'acqua santa sono di pietra solida, ai lati della porta, inseriti nel muro. L'ingresso dell'abside \u00e8 delimitato da balaustre di legno. L'altare \u00e8 in muratura, rivestito di tavole di legno e addossato alla parete absidale. Sopra il tabernacolo, sul muro, \u00e8 posto un quadro raffigurante la Madonna con il Bambino, S. Giovanni Battista, S. Antonio e Santa Maria Maddalena. La campana \u00e8 su due pilastrini sopra il tetto, verso l'abside\u201d.\"\nAree naturali.\nAll'interno del Comune si contano 5 aree verdi.\nSociet\u00e0.\nEvoluzione demografica.\nDemografia pre-unitaria\nReligione.\nLa parrocchia cattolica di Santa Maria Assunta di Senna Comasco, che rappresenta la pi\u00f9 recente del decanato di Cant\u00f9, fu eretta il 15 luglio 1986, con decreto dell'arcivescovo Carlo Maria Martini, dall'unione di due chiese suffraganee delle parrocchie di Intimiano (Senna) e Cucciago (Navedano). Dal 2011 la parrocchia di Senna Comasco, che comprende anche la frazione di Navedano, ha inglobato la parrocchia di Cucciago."}
{"id": "29070", "revid": "2208478", "url": "https://it.wikipedia.org/wiki?curid=29070", "title": "Monte San Pietro", "text": "Monte San Pietro (\"M\u00e5nt San P\u00eetr\" in dialetto bolognese montano medio) \u00e8 un comune italiano sparso di abitanti della citt\u00e0 metropolitana di Bologna in Emilia-Romagna. La sede municipale si trova in frazione Calderino, il quale \u00e8 anche capoluogo comunale. Dal 16 giugno 2014 fa parte dell'Unione dei comuni Valli del Reno, Lavino e Samoggia.\nGeografia fisica.\nTerritorio.\nIl territorio comunale \u00e8 attraversato da sud verso nord dal torrente Lavino, nella cui valle sono situati i principali centri abitati (il capoluogo Calderino, Monte San Giovanni, Oca, Badia e Montepastore, tutti sulla sua sponda sinistra). Per un lungo tratto il torrente segna il confine con i comuni di Sasso Marconi e Zola Predosa, ma alla destra del fiume si trovano alcuni centri ormai inglobati a Monte San Pietro, come Fontanelle nel comune di Zola Predosa, appartenente al centro abitato di Calderino. Al territorio comunale appartiene anche la valle del torrente Landa, affluente del Lavino in cui confluisce a Calderino, dove si trovano Loghetto e Monte San Pietro; inoltre salendo dalla valle del Landa si raggiungono San Lorenzo in Collina e San Martino in Casola. Il comune si estende anche in parte alla valle del Samoggia tra Stiore e Zappolino, nel comune di Valsamoggia: tra le due vallate ci sono le localit\u00e0 di Montemaggiore e Mongiorgio, situate sullo spartiacque.\nClima.\nIl clima di Monte San Pietro \u00e8 complessivamente continentale e le temperature variano a seconda dell'altitudine (in media in meno ogni 100 metri di altitudine). La temperatura media del mese pi\u00f9 freddo \u00e8 di 2,2\u00b0 (media massima: 5,2\u00b0, media minima: -0,8\u00b0) e del mese pi\u00f9 caldo di 23,8\u00b0 (media massima: 29,7\u00b0, media minima: 17,9\u00b0), La temperatura media annua \u00e8 sui 13,4\u00b0 a , 12,9\u00b0 a , 12,3\u00b0 a , 11,6\u00b0 a e cos\u00ec via. Le precipitazioni nevose sono frequenti (in media da fine novembre a fine marzo). La media \u00e8 a , a , a , a arrivando fino a (1 metro) a La media delle precipitazioni nevose si ricava addizionando la quantit\u00e0 (in cm) della neve caduta in un inverno. La pioggia ha 2 picchi: il maggiore in autunno, l'altro in primavera. La media delle precipitazioni annue \u00e8 . I giorni di nebbia sono frequenti in autunno, soprattutto a novembre. I venti dominanti sono da ENE, con una media di 9-. L'umidit\u00e0 relativa media \u00e8 del 70/72%. L'eliofania media \u00e8 di 5 ore giornaliere.\nOrigini del nome.\nIl nome \u00e8 composto da \"Monte\", che appunto cita l'altura sulla quale sorge la storica localit\u00e0 omonima, e \"San Pietro\", simboleggiante il Santo che veniva venerato nella storica parrocchia.\nStoria.\nSimboli.\nLa blasonatura dello stemma comunale:\nLa blasonatura del Gonfalone:\nOnorificenze.\nMonte San Pietro \u00e8 tra le citt\u00e0 decorate al valor militare per la guerra di liberazione, insignito il 9 maggio 1994 della medaglia di bronzo al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nMonumenti e luoghi d'interesse.\nAree naturali.\nGli unici due parchi pubblici nel territorio comunale sono situati nella frazione di Ponterivabella, e sono il Parco Iqbal Masih (adiacente al torrente Landa) e il Parco Fluviale (situato lungo il Lavino).\nSociet\u00e0.\nEtnie e minoranze straniere.\nAl 1\u00ba gennaio 2018, i cittadini stranieri residenti a Monte San Pietro risultavano essere 715 - il 6,52% della popolazione totale - cos\u00ec suddivisi per nazionalit\u00e0 (sono indicate le maggiori 10):\nLingue e dialetti.\nOltre alla lingua italiana, a Monte San Pietro \u00e8 utilizzato il dialetto bolognese montano.\nReligione.\nA Monte San Pietro la religione principale \u00e8 quella cristiano-cattolica; vi sono tuttavia anche religioni minori quali: l'islam, i cristiani ortodossi, i testimoni di Geova e il buddismo.\nCultura.\nIstruzione.\nBiblioteche.\n\u00c8 presente una biblioteca, la Biblioteca comunale Peppino Impastato.\nGastronomia.\nMonte San Pietro \u00e8 l'unico comune nel quale in tutto il suo territorio - non solo per una parte, come altri comuni - vi \u00e8 zona di produzione del Pignoletto. I vitigni sono situati nella valle del Lavino o in qualche punto delle colline adiacenti al Landa.\nGeografia antropica.\nFrazioni e localit\u00e0.\nIl territorio del comune di Monte San Pietro \u00e8 suddiviso in 6 frazioni riconosciute dalla comunit\u00e0, a capo delle quali vi \u00e8 un consiglio di frazione, e per le quali vengono messe a disposizione delle salette comunali che rappresentano la sede di frazione. Questo non vale per le frazioni di San Lorenzo in Collina e San Martino in Casola, che detengono un consiglio di frazione e una sede di frazione comuni. Le frazioni sono ulteriormente divise in un totale di 36 localit\u00e0.\nCalderino (ufficialmente Capoluogo) comprende le localit\u00e0 di Calderino, Gorizia, Rio Tradito, Bellaria Torrazza, Amola, e Ponterivabella.\nLoghetto comprende le localit\u00e0 di Loghetto, Sartorano, C\u00e0 di Dio, Montemaggiore e la localit\u00e0 storica originaria di Monte San Pietro.\nMonte San Giovanni comprende le localit\u00e0 di Monte San Giovanni, Colombara, Venezia, Mongiorgio, Venerano, Stella, Samoggia, Gavignano, Pilastrino, San Chierlo, Badia, Oca, Poggio e Sopra Badia.\nMontepastore comprende le localit\u00e0 di Montepastore, Ronca, Borra, Padova, C\u00e0 dei Fabbri, Varsellane e Borgotto.\nSan Lorenzo in Collina comprende le localit\u00e0 di San Lorenzo in Collina, La Fornace e Pradalbino.\nSan Martino in Casola comprende le localit\u00e0 di San Martino in Casola e Chiesa Nuova.\nInfrastrutture e trasporti.\nStrade.\nIl comune \u00e8 attraversato da nord a sud dalla SP26 Valle del Lavino per quasi 20\u00a0km, che prende il nome di Via Lavino all'interno del territorio comunale, e questa strada ne rappresenta la principale via di comunicazione attraversando molti dei centri abitati principali, che si sviluppano principalmente attorno ad essa per via della tortuosit\u00e0 della valle del Lavino. Questa strada, insieme alla Strada statale 569 di Vignola, permette di raggiungere il capoluogo di provincia in un quarto d'ora da Calderino. Oltre alla via Lavino, il comune \u00e8 anche attraversato dalla SP75 Via Landa, che ne attraversa la valle e attorno a cui si sviluppano alcuni centri abitati. La strada collega inoltre il territorio comunale a Monteveglio.\nMobilit\u00e0 urbana.\nIl comune \u00e8 collegato a Bologna per mezzo delle linee TPER 83, 684 e 686, la prima ha il suo capolinea a Calderino e ha una corsa ogni mezz'ora, la seconda arriva fino a Savigno, per mezzo di una corsa al giorno e l'ultima prosegue verso Montepastore e Tol\u00e8 (nel comune di Vergato) con corse a cadenza oraria. Il capoluogo si riesce a raggiungere in mezz'ora da Calderino e in un'ora da Montepastore con l'autobus. Esistono altre due linee interne, 688 e 689 (689 solo a chiamata), che iniziano il loro percorso dalla frazione di Ponterivabella e terminano rispettivamente a Padernella e Loghetto, che sono altre due frazioni di Monte San Pietro.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nVi sono due squadre di calcio a Monte San Pietro, la storica Polisportiva Monte San Pietro che milita nel girone H della Seconda Categoria, e l'MSP calcio, che milita nel girone G della Prima Categoria emiliana."}
{"id": "29071", "revid": "1888309", "url": "https://it.wikipedia.org/wiki?curid=29071", "title": "Solbiate", "text": "Solbiate (\"Sulbiaa\" in dialetto comasco, pronuncia fonetica IPA: ) \u00e8 la sede del comune di Solbiate con Cagno in provincia di Como in Lombardia.\nOrigini del nome.\nUna ipotesi \u00e8 che il toponimo \"Solbiate\" derivi da un nome di persona \"Salvius\" o \"Sulvius\". Nonostante tra il XIX e il XX secolo persino i documenti comunali recassero la scritta \"Solbiate Comasco\", il nome corretto del comune \u00e8 semplicemente Solbiate. L'aggettivo fu aggiunto evidentemente per distinguere il Comune da quelli di Solbiate Arno e Solbiate Olona, ma non fu mai riconosciuto ufficialmente. Nel 1936, la prefettura di Como ordin\u00f2 al comune di fare scomparire da carte e timbri la \"arbitraria ed erronea modificazione\".\nStoria.\nMedioevo.\nIl nome di Solbiate compare in documenti dell'XI e del XII secolo, nei quali si fa riferimento al \"loco et fundo Solbiate\" e a \"Solbiate iusta Binnacum.\"\nFece parte del Contado del Seprio e dalla fine del XIV secolo all'inizio del XIX secolo appartenne al Ducato di Milano tramite la pieve di Uggiate.\nNegli annessi agli Statuti di Como del 1335 il comune risulta essere inserito tra i comuni incaricati della manutenzione del tratto della strada cosiddetta \"de Cardevio\" che andava \"a platea que est ad domos quondam Alberti Zanforgi\" fino al \"Sassum de Cardevio\".\nEt\u00e0 moderna.\nDurante le dispute tra papa Giulio II e Luigi XII di Francia, Solbiate sub\u00ec un saccheggio da parte dei soldati svizzeri in transito. \nSempre inserito nella pieve uggiatese del Ducato di Milano, nel 1751 il territorio solbiatese risulta comprendere il soppresso comune di Concagno e i cassinaggi di \"Cassina al Ronco\", Paradiso e Gorina.\nLa comunit\u00e0 di Solbiate con Concagno segu\u00ec le sorti del Ducato sino all'invasione napoleonica, durante la quale un decreto datato 1807 sanc\u00ec l'aggregazione del comune a Olgiate. La decisione fu tuttavia cancellata dalla Restaurazione e dalla conseguente creazione del Regno Lombardo-Veneto da parte degli austro-ungarici.\nEt\u00e0 contemporanea.\nNel 1809 il comune di Solbiate fu aggregato al comune di Olgiate Comasco. Riacquist\u00f2 la sua autonomia nel 1816.\nAlle votazioni politiche del 1919 il partito socialista ottenne a Solbiate un successo nettissimo, raccogliendo il 70,1% dei voti. Nel 1920 l'affermazione socialista si ripet\u00e9 anche alle comunali, portando all'elezione di un sindaco socialista, Emilio Broggi. Con la conquista del potere da parte del fascismo, l'amministrazione socialista fu oggetto di attacchi che portarono alle dimissioni nel maggio del 1923.\nIl 10 giugno 2018 venne approvata tramite un referendum popolare la proposta di fusione di Solbiate con il limitrofo comune di Cagno, creando il nuovo comune di Solbiate con Cagno.\nSimboli.\nLo stemma comunale, concesso nel 2007, ha nella met\u00e0 superiore a sinistra un sole color oro su sfondo azzurro e a destra cinque spighe color oro legate con nastro verde su sfondo rosso. Nella met\u00e0 inferiore si trova un bue color argento su terreno verde con sfondo azzurro. In mezzo corre una fascia di color argento.\nUno stemma quasi uguale, nel quale per\u00f2 il bue era pezzato e legato a un carro rosso, era stato adottato nel 1950 dal consiglio comunale, ma non aveva ottenuto il riconoscimento dell'Ufficio araldico. Il comune aveva comunque deciso di utilizzarlo pur se mancante dell'approvazione ufficiale.\nParrocchia.\nNella seconda met\u00e0 del XVI si discusse se il beneficio di Sant'Alessandro fosse un beneficio parrocchiale o, invece, sine cura. Dal 1583, anno in cui la parrocchia fu assegnata a Pompeo Somazzi, comunque, il fatto che si trattasse di una parrocchia non fu pi\u00f9 messo in discussione, anche se neppure in quella occasione era stato mostrato un atto di fondazione.\nMonumenti e luoghi d'interesse.\nArchitetture religiose.\nChiesa parrocchiale di Sant'Alessandro.\nUna chiesa di Sant'Alessandro \u00e8 nominata gi\u00e0 in un documento del 1273.\nMaggiori notizie si hanno, per\u00f2, solo dalla fine del Cinquecento. Da alcuni documenti sembra che una nuova chiesa fu costruita agli inizi del Seicento. Nel XVII secolo, precisamente tra il 1671 e il 1685, furono svolti lavori rilevanti, che portarono tra l'altro ad aggiungere due cappelle alle tre gi\u00e0 esistenti. Un'altra ampia ristrutturazione fu eseguita alla met\u00e0 dell'Ottocento. Nel 1862 la chiesa fu ridipinta dai Poretti di Vedano Olona. In seguito fu completato il pronao e aggiunta la cappella del battistero, affrescata da Luigi Tagliaferri. Tra il 1925 e il 1926 si intervenne nuovamente affidando gli affreschi al ticinese Carlo Coquio e gli stucchi ai fratelli Luigi e Carlo Bianchi, pure loro ticinesi.\nOrgano a canne.\nSulla cantoria in cornu Evangelii si trova un organo a canne a trasmissione meccanica costruito da Francesco Nasoni di Varese nel 1912, restaurato recentemente dall'organaro Colzani di Villa Guardia.\nLo strumento ha una tastiera di 58 note e una pedaliera piana parallela di 27 note.\nChiesa di San Quirico.\nLa chiesetta di san Quirico fu costruita agli inizi del Settecento in una localit\u00e0 si andava in processione perch\u00e9 vi erano stati sepolti i morti ai tempi della peste del 1630. Nella chiesa fu posta una statua della Madonna Addolorata verso la quale c'era una forte devozione, tanto che nella seconda met\u00e0 del Settecento la chiesa \u00e8 spesso indicata nei documenti come chiese dalla Madonna Addolorata. La statua fu restaurata nel 1871 e poi nel 1911.\nLa chiesa fu oggetto di restauri nel 1905 e, pi\u00f9 ampiamente, nel 1951-1952.\nChiesetta di Santa Lucia.\nLa chiesetta di Santa Lucia era di propriet\u00e0 della famiglia Gorini. \u00c8 indicata nella mappa del catasto teresiano (1721) e citata in alcune visite pastorali.\nInfrastrutture e trasporti.\nFerrovie.\nDal 1885 al 1966 era in funzione la Ferrovia Como-Varese delle Ferrovie Nord Milano, a scartamento ordinario e ad Solbiate aveva la sua stazione ferroviaria insieme al comune di Albiolo. Nel 1948 la ferrovia venne elettrificata e nel 1966 venne soppressa definitivamente e abbandonandola completamente. Con la chiusura di questa linea si \u00e8 perso di incrementare il trasporto passeggeri, ma soprattutto un collegamento diretto con Como, Varese e Laveno."}
{"id": "29073", "revid": "2018934", "url": "https://it.wikipedia.org/wiki?curid=29073", "title": "Monteveglio", "text": "Monteveglio (\"Muntv\u00ec\" o \"M\u00e5ntv\u00ee\" in dialetto bolognese occidentale) \u00e8 stato un comune italiano di 5.105 abitanti fino al 1\u00ba gennaio 2014, confluito poi nel comune di Valsamoggia, di cui rappresenta una delle cinque municipalit\u00e0.\nGeografia fisica.\nIl comune di Monteveglio si trova nell'Appennino bolognese, ad Ovest del capoluogo, nella valle del torrente Samoggia presso lo sbocco dello stesso nella Pianura Padana e dove confluisce con il torrente Ghiaia. Il territorio \u00e8 collinare, caratterizzato da vasta copertura boschiva che si alterna a coltivazioni agricole anche di pregio (coltivazione della vite). Sono presenti anche zone calanchive caratterizzate da intensa erosione.\nIl capoluogo si \u00e8 sviluppato nel secolo scorso nella zona pianeggiante ai piedi di un colle alto 260 metri, sul quale si trovano il complesso monumentale dell'Abbazia di Monteveglio ed i resti delle antiche fortificazioni.\nIl paese si trova a 25 chilometri da Bologna ed \u00e8 agevolmente collegato al capoluogo tramite una fitta rete di viabilit\u00e0 ordinaria imperniata sulla S.P. Bazzanese.\nIl colle dell'Abbazia e la zona circostante per un totale di 15 ettari, ricchi di flora particolare e di fauna (in particolare volatili) esclusiva nella zona, sono stati costituiti in Parco regionale dell'Abbazia di Monteveglio.\nStoria.\nLe terre lambite dal torrente Samoggia sono certamente abitate fin dall'epoca neolitica, come testimoniano i reperti oggi visibili nel Museo archeologico di Bazzano (ubicato all'interno della rocca), tuttavia le prime notizie certe di insediamenti nella zona dell'attuale comune di Monteveglio risalgono al I secolo d.C. In questo periodo erano presenti ville romane nella zona dell'odierna abbazia, di cui rimane assai poco, oggi nel Parco regionale dell'Abbazia di Monteveglio: un edificio all'interno del borgo reca nella facciata due lastre fitomorfe romane di riutilizzo e presenta dinanzi all'ingresso due rocchi di colonna ionica romana oggi adoperati come sostegno per vasi di fiori.\nUn'ipotesi sul nome del comune vorrebbe far risalire Monteveglio al latino \"Mons belli\", ossia \u00abMonte della guerra\u00bb. L'ipotesi, sebbene plausibile dal punto di vista della fonetica, non \u00e8 avvalorata da alcuna prova, dal momento che non risulta la presenza di alcun tipo di fortificazione o presenza militare romana in zona. Maggiormente verosimile \u00e8 l'ipotesi secondo cui Monteveglio sarebbe una corruzione fonetica di \u00abMontebello\u00bb.\nDurante il Medioevo Monteveglio insieme ad altri centri faceva parte di un sistema di fortificazioni che, realizzatosi tra i corsi del Samoggia e del Panaro, avrebbe contribuito a trattenere i Longobardi al di l\u00e0 dei confini dell'Esarcato d'Italia fino alla definitiva conquista di Liutprando del 727. Nel 728 Monteveglio entr\u00f2 a far parte del ducato di Persiceto, di cui dovette costituire il \"pagus\" meridionale a sud della via Emilia.\nFeudo dei Canossa, Monteveglio fu fondamentale per la disperata resistenza che la contessa Matilde oppose all'imperatore Enrico IV disceso in Italia per vendicarsi della celebre umiliazione inflittagli sotto le mura del castello di Canossa dal papa Gregorio VII. Fu proprio alle porte di Monteveglio che in uno scontro alla Cuccherla, l'imperatore vide morire un figlio in combattimento e probabilmente incrinarsi per la prima volta la speranza di sottomettere il papato alla sua politica. Poco dopo infatti Enrico IV, il cui esercito era stato messo in difficolt\u00e0 dalle sortite dei montevegliesi asserragliati nel castello, con l'inverno che ormai si avvicinava, tolse l'assedio.\nPer alcuni secoli poi Monteveglio segu\u00ec le alterne vicende delle lotte tra Bologna, a cui si era consegnata una prima volta nel 1157 (la contessa Matilde era morta senza eredi da quasi mezzo secolo) e Modena e tra guelfi e ghibellini. Il suo castello periodicamente conquistato, riconquistato, distrutto e ricostruito da Bolognesi, Modenesi, signorotti locali, compagnie di ventura (come quella di Brandolino Conte Brandolini, patrizio forlivese che conquist\u00f2 Monteveglio nel 1433), sub\u00ec l'ultimo terribile assedio nella primavera del 1527. I Lanzichenecchi di Carlo V d'Asburgo che avrebbero poco dopo partecipato al \"sacco di Roma\", non riuscirono per\u00f2 a conquistare Monteveglio per un improvviso peggioramento delle condizioni atmosferiche. La neve caduta in abbondanza nella notte precedente l'assalto, unita alla scarsa agibilit\u00e0 del territorio circostante e forse alle preghiere e ai voti degli abitanti asserragliatisi quasi senza speranza nella rocca ottennero il miracolo di veder partire gli invasori. Ancora oggi, ogni anno, a ricordo di quel terribile momento Monteveglio in festa offre alla Madonna un cero portato in processione all'antica pieve di Santa Maria. Secondo la leggenda, la neve, caduta insolitamente a maggio, avrebbe fatto straripare il torrente Ghiaia, che avrebbe trascinato via le tende dei Lanzichenecchi accampatisi per la notte. Verosimilmente, lo straripamento del torrente non ha provocato danni gravi, ma solo convinto gli invasori a non sobbarcarsi l'impervia salita al colle in condizioni meteorologiche avverse, dato che nei paraggi c'erano tanti altri villaggi da depredare pi\u00f9 facili da raggiungere.\nDal 2008 Monteveglio \u00e8 il primo comune italiano ad essere riconosciuto come Citt\u00e0 di transizione.\nLe iniziative collegate al processo di Transizione sono elencate nel blog Monteveglio in Transizione.\nDal 2009 Monteveglio fa parte dell'Unione di comuni Valle del Samoggia, essendo venuta a cessare la precedente Comunit\u00e0 montana Valle del Samoggia.\nIl 25 novembre 2012, nel comune di Monteveglio si \u00e8 tenuto il referendum sulla fusione con i limitrofi comuni di Bazzano, Castello di Serravalle, Crespellano e Savigno per dare vita ad un comune unico: i cittadini dei cinque comuni si sono espressi in favore della fusione con una maggioranza del 51,5%. Nell'occasione si \u00e8 anche votato sul nome da dare al futuro comune unico, il nome scelto a maggioranza \u00e8 stato Valsamoggia.\nEmergenze storico-artistiche.\nSul cocuzzolo della collina che domina il paese \u00e8 situato il borgo di Monteveglio antica, attorno all'antica pieve di Santa Maria, e costituisce la principale attrazione del comune. Si accede al borgo attraverso una porta merlata, unico residuo delle fortificazioni del castello, dagli spalti del quale si gode di uno splendido panorama della zona circostante. Nella torre \u00e8 ubicato un centro di documentazione sul territorio, contenente molti pannelli esplicativi.\nEntrati nel borgo, sulla destra c'\u00e8 un'antica abitazione in mattoni, detta (non si sa perch\u00e9), \"casa di San Benedetto\", risalente al Duecento, che serviva per ospitare i pellegrini.\nFatti pochi passi in avanti (ignorando la metallica garitta della Seconda Guerra Mondiale), si vede l'Oratorio di San Rocco, sulla sinistra. Questo grazioso edificio, oggi sempre chiuso e dall'interno spoglio, \u00e8 caratterizzato dalla prima campata che reca chiaramente i segni della tamponatura del portico originario d'accesso.\nIl piccolo borgo si sviluppa longitudinalmente, attorno all'unica strada, caratterizzata da graziose villette in mattoni con giardinetti. Poco prima di giungere alla chiesa, sulla sinistra si pu\u00f2 notare che davanti ad un'abitazione vi sono due fioriere ricavate da rocchi di colonne di marmo del I secolo d.C., verosimilmente provenienti da una villa romana della zona. Dallo stesso edificio, con ogni probabilit\u00e0, derivano due lastre di marmo con decorazione a girali che si notano sulla facciata della stessa abitazione.\nAncora pochi passi e si giunge alla chiesa di Santa Maria.\nMonumenti e luoghi d'interesse.\nAbbazia di Santa Maria.\nL'edificio \u00e8 di fondazione antichissima. Qualche studioso afferma che in questa zona si trovasse un tempio pagano in epoca romana, sebbene ci\u00f2 non sia suffragato da prove inoppugnabili. Di certo, la chiesa attuale \u00e8 di epoca preromanica e romanica. La bella facciata caratterizzata da una luminosa bifora, rifatta all'inizio del XIII secolo, e da allora mai modificata.\nL'interno \u00e8 su tre livelli: i fedeli normalmente stanno al livello base, quello cui si accede dalla porta d'ingresso. A questo livello si nota, a parte l'elegante sobriet\u00e0 di colonne e capitelli romanici, la copia di un dipinto di Lorenzo Costa che raffigura la Vergine che ascende al cielo trasportata da sei angeli (l'originale \u00e8 oggi depositato presso la Pinacoteca Nazionale di Bologna). Questo dipinto \u00e8 insolito per la produzione dell'artista, spiccatamente rinascimentale, poich\u00e9 nella visione frontale e statica della Madonna, nella simmetria degli angeli (tre per parte), nelle diverse dimensioni dei personaggi si rivela essere di gusto tardogotico.\nL'altare si trova in una zona sopraelevata della chiesa. Esso \u00e8 caratterizzato da un crocifisso di grande precisione anatomica, che alcuni attribuiscono alla scuola leonardesca; inoltre, le volte recano semplici ma efficaci decorazioni floreali duecentesche.\nLa parte pi\u00f9 suggestiva della chiesa \u00e8 la cripta, ubicata al di sotto del livello del terreno. A tre navate con altrettante absidiole, \u00e8 una selva di colonnine con capitelli di pregevole fattura e forma diversa. All'interno della cripta si trova un'acquasantiera longobarda, uno dei pochi reperti di quel periodo visibili nella provincia di Bologna. Anche uno dei capitelli, che riproduce le forme tipiche dell'oreficeria longobarda, viene attribuito a questo periodo. Le monofore delle absidiole sono in alabastro e non sono mai state sostituite fin dall'epoca di costruzione della chiesa, fatto questo assolutamente eccezionale.\nIl campanile ha la particolarit\u00e0 di non poggiare su alcuna fondamenta, essendo stato edificato direttamente su una delle absidi.\nSu richiesta, \u00e8 possibile visitare anche il chiostro maggiore (con alcune prospettive illusionistiche e dominato da un possente cipresso) del monastero, oggi gestito da una confraternita francescana.\nDel secondo e pi\u00f9 antico chiostro, sul retro, rimane solo un lato. Esso reca ancora qualche capitello antropomorfo del XII secolo.\nGeografia antropica.\nFrazioni.\nOliveto.\nOggi frazione di Monteveglio, si trova su una collinetta a poca distanza dal capoluogo ed \u00e8 un borgo che merita una visita perch\u00e9 d\u00e0 ancora oggi l'idea di come fosse un borgo-castello medievale. Vi si trovano due chiese, il campanile di una delle quali altro non \u00e8 che una torre angolare del castello riciclata, come si evince dalle sue mura possenti e dall'aspetto di architettura militare. Monumento pi\u00f9 significativo del borgo \u00e8 la Casa Grande dell'Ebreo (XV secolo), eretta dall'ebreo Solomon, che fu la prima banca della valle del Samoggia.\nA Oliveto, nel mese di marzo, ogni anno si svolge una pittoresca sagra di paese, chiamata \"Funerale della saracca\". Questa festa, nata dopo la Prima Guerra Mondiale tra i contadini della zona, consiste in un falso funerale e nell'interramento di una piccola bara che contiene una saracca. Questo piccolo pesciolino (in pratica un'acciuga) \u00e8 storicamente un simbolo dell'austerit\u00e0 dell'inverno, durante il quale la povera gente normalmente mangiava solo polenta condita con la saracca (facile da conservare). All'arrivo della primavera, la saracca viene simbolicamente sotterrata, lasciando il posto alla ricca alimentazione primaverile.\nMontebudello.\nAltra frazione di rilievo \u00e8 Montebudello, 250 metri sul livello del mare, registra circa 40 abitanti. Questo nome nasce per un errore di trascrizione: la collina di Sant'Andrea viene definita \"monte bidello\" (ossia \"monte guardiano\"), trascritto erroneamente \"Budello\". Monte Budello fu sede di un'antica pieve, distaccatasi da quella di Monteveglio intorno all'VIII secolo, che ebbe fra l'altro alle sue dipendenze la chiesa di Bazzano.\nMonte Budello divent\u00f2 bolognese nel 1204, e nel 1227 vi fu eretto il castello, che tante tribolate vicende ebbe nelle guerre contro i modenesi, i Visconti e i mercenari di Bazzano. La collina \u00e8 fitta di vigneti ove si produce dell'ottimo vino, in particolare il Pignoletto, e di ristoranti ed agriturismi. Di un qualche pregio \u00e8 la chiesa di Sant'Andrea, con fregio con putti sul portale ed uno slanciato campanile a matita ottocentesco che si scorge da lontano. Il centro di Montebudello dista 37\u00a0km dal centro di Bologna e 29\u00a0km dal centro di Modena.\nZiribega\nAltra frazione di Monteveglio, posta ai confini con la municipalit\u00e0 di Castello di Serravalle."}
{"id": "29075", "revid": "1516566", "url": "https://it.wikipedia.org/wiki?curid=29075", "title": "Sormano", "text": "Sormano (\"Surman\" in dialetto vallassinese, pronuncia fonetica IPA: ) \u00e8 un comune italiano di 642 abitanti della provincia di Como in Lombardia.\nIl comune si trova all'interno del cosiddetto Triangolo Lariano.\nFu terra di origine e primo feudo della famiglia dei Sormani, che si spost\u00f2 quindi a Milano.\nOrigini del nome.\nIl toponimo potrebbe derivare dalla famiglia longobarda dei Sormanni. \nStoria.\nCome attestato da alcuni reperti riportati alla luce nei pressi del Buco della Niccolina, in epoca imperiale il territorio di Sormano era abitato dai romani.\nLa prima volta che compare il nome del paese \u00e8 in un documento del 28 agosto 1179, tempo di feudalesimo, quel feudalesimo che si era andato consolidando durante il dominio dei Longobardi e successivamente dei Franchi, con i suoi vassalli, valvassori e valvassini.\nGrande vassallo imperiale di tutta la Vallassina era l'arcivescovo di Milano, gi\u00e0 alla met\u00e0 del IX secolo. Erano quindi alla sua dipendenza i valvassori dei piccoli feudi della valle. Proprio uno di questi, un certo Ottone di Sormano - riporta il documento -, partigiano dell'imperatore Federico Barbarossa contro il comune di Milano durante l'assedio del 1161 era stato dichiarato nemico dal Comune stesso. A questo periodo risale la costruzione di un castello.\nCon la pace di Costanza il comune di Sormano venne poi riunito insieme ad altri comuni in un unico comune poi diviso in quartieri (il cosiddetto \"Monte di Sera\", composto da Sormano, Rezzago e Caglio) e rimase sotto il controllo degli arcivescovi di Milano fino al 1409 quando, cessato dopo oltre cinque secoli il dominio degli arcivescovi sul territorio della Vallassina, questa valle venne annessa al Ducato di Milano e da Giovanni Maria Visconti concessa in feudo a Facino Cane.\nMorto costui nel 1412, il nuovo duca Filippo Maria ne spos\u00f2 la vedova, Beatrice di Tenda, e il feudo di Vallassina pass\u00f2 al fisco ducale. Con il 1\u00ba settembre 1441 per\u00f2 la Vallassina torn\u00f2 ad essere infeudata ed anche questa volta a un valoroso generale del duca: Luigi Dal Varme.\nNel triennio burrascoso compreso tra la fine della dominazione viscontea e l'instaurazione della dinastia sforzesca (1447-1450), la valle prese parte attiva alla lotta che i milanesi, sostenuti dai veneziani, condussero contro Federico Sforza.\nLa signoria dei Dal Verme sulla Vallassina fu alquanto tormentata. Ottenuto il feudo nel 1441, ne furono privati da Francesco Sforza nel 1450, per essere concesso ad alcuni cortigiani. Nel 1470, Galeazzo Maria, figlio del duca Francesco, ridona il feudo ai Dal Verme: ma l'anno successivo viene nuovamente tolto per favorire il suo consigliere Tomaso Tebaidi.\nVeniamo al 1480, quando il conte Pietro Dal Verme, figlio di Jacopo, sposa Chiara Sforza, figlia naturale di Galeazzo Maria ed in tale occasione gli viene concesso il feudo della Vallassina.\nDeceduto poco dopo il conte Pietro senza figli, la signoria della valle fu nuovamente avocata al fisco ducale finch\u00e9 nel 1486 il nuovo duca di Milano Giovanni Maria lo restitu\u00ec alla vedova Chiara, riconfermandole la concessione due anni dopo, quando ella pass\u00f2 a seconde nozze con il conte Fregosino Fregoso.\nIl 6 ottobre 1499 ecco scendere in Italia i francesi, i quali si impossessarono del ducato milanese. Chiara Sforza ne ritorna in possesso nel 1512 quando i francesi dovettero cedere Milano a Massimiliano Sforza, figlio di Ludovico il Moro.\nRitornano i francesi nel 1515. Ora \u00e8 duca di Milano il francese Francesco I d'Orleans, che in un primo tempo investe della Vallassina il consanguineo principe Luigi d'Ars; il 9 febbraio 1523 nomina governatore, con diritto di successione feudale, il milanese e vallassinese Gaspare Sormano, figlio di Taddeo giureconsulto collegiato e decurione di Milano.\nCostui discendeva dall'antico ceppo dei signori di Sormano, e nel diploma di investitura Francesco I dice tra 'altro: \"Sapendo noi che quella famiglia (Sormani) ebbe origine dal luogo di Sormano posto nella giurisdizione di Vallassina... giudichiamo in tal modo di conferirla a lui e ai suoi discendenti\u2026\".\nNella stessa occasione Francesco I erigeva il feudo di Vallassina in Contea.\nCol rapido tramonto del dominio francese, cadde presto anche la signoria dei Sormani sul feudo della Vallasina. Gaspare and\u00f2 in Francia mentre la nostra valle ritorn\u00f2 a Paolo Fregoso, figlio di Chiara Sforza, nel frattempo morta.\nNel 1533, ottenuta la dispensa dal Senato, il Fregoso vendette il feudo di Vallassina per lire imperiali al senatore Francesco Sfondrati, padre di papa Gregorio XIV. Carlo V imperatore (divenuto duca nel 1535 a Milano), nel confermare agli Sfondrati l'investitura degli ampi feudi in loro possesso, il 22 agosto 1538 confer\u00ec loro il titolo di Baroni della Vallassina.\nNel XVI secolo, il governatore spagnolo ordin\u00f2 la distruzione del castello di Sormano Gli Sfondrati rimasero ininterrottamente in possesso dei loro feudi dal 1535 al 1788, data in cui, essendo moto senza successori il colonnello Carlo Sfondrati essi furono incamerati.\nNel 1753 al territorio comunale di Sormano venne definitivamente annesso l'allora comune di Decinisio.\nNel 1555 il governatore spagnolo inviava ad Asso il capitano Pozzi con l'ordine di abbattere tutti i castelli della valle, perch\u00e9 molto rovinati e pericolanti, per cui per cui le riparazioni sarebbero state molto costose e, per altro verso, se fossero rimasti avrebbero potuto servire come rifugio ai nemici o avventurieri. E cos\u00ec il castello di Sormano, che era che era stato risparmiato ai tempi di Federico Barbarossa, il quale aveva decretato la demolizione dei fortilizi (la Vallassina infatti era alleata all'imperatore), veniva demolito per comando di Carlo V. Le pietre del demolito maniero feudale furono poi usate per la costruzione della nuova chiesa parrocchiale e per numerose altre case.\nDopo quattro secoli, precisamente allo schiudersi della seconda met\u00e0 del XX secolo, dove sorgeva l'antico castello \u00e8 stata innalzata una cinta merlata di pietra viva, arricchita di un portale in serizzo e dello stemma gentilizio della famiglia Sormani. A lato del portale \u00e8 stata posta una lapide la cui iscrizione narra in sintesi la storia del castello.\nUn decreto di riorganizzazione del Regno d'Italia napoleonico datato 1807 sanc\u00ec l'annessione del comune di Sormano ed uniti in quello di Lasnigo. La decisione fu tuttavia cancellata dalla Restaurazione, quando gli austro-ungarici ricostituirono il soppresso comune di Sormano con Denicisio.\nIl 12 febbraio 1928 il governo fascista, sciolta la vecchia amministrazione, cambi\u00f2 nome al comune in Santa Valeria insediando in municipio un podest\u00e0 che ag\u00ec come autorit\u00e0 unica anche per le vicine Caglio e Rezzago. Al ritorn\u00f2 alla democrazia il 20 agosto 1947 si procedette alle elezioni per ciascuno dei risorti tre comuni.\nSimboli.\nLo stemma del comune di Sormano \u00e8 stato concesso con decreto del presidente della Repubblica dell'8 dicembre 2007.\nLe pi\u00f9 antiche raffigurazioni dello stemma sormanico sono quelle dei celebri stemmari quattrocenteschi dell'epoca sforzesca.\nIl primo, noto col nome di \"Codice Trivulziano\", \u00e8 conservato nell'archivio storico civico di Milano in Castello e si ritiene sia stato compilato intorno al 1456.\n\u00c8 lo stemma tradizionale di casa Sormani, cos\u00ec disegnato: \"Fascia d'azzurro e d'argento col capo d'argento al leone d'azzurro passante lampassato di rosso, sostenente con la destra un castello torricellato di due pezzi di rosso\". Nello stesso codice \u00e8 disegnato un altro stemma nel quale il leone \u00e8 d'oro, il castello \u00e8 di rosso, e anzich\u00e9 tre fasce presenta tre bande d'azzurro in campo argento (forse l'arma differenziata era usata da un altro ramo della famiglia).\nIl secondo codice \u00e8 quello che prende il nome dal pittore che lo deline\u00f2: G. Carpani, ed \u00e8 conservato al Museo Civico di Como. Lo stemma descritto \u00e8 del tutto identico a quello del \"Codice Trivulziano\".\nNel campo della scultura il pi\u00f9 antico stemma sormanico \u00e8 quello scolpito nella lapide tombale di Taddeo da Sormano, morto l'11 luglio 1500. Detta lapide, che ora si trova nella chiesetta gentilizia di Pomelasca, \u00e8 foggiata in marmo cristallino e presenta a tutto rilievo lo stemma col leone passante in capo e le sottostanti tre fasce.\nMonumenti e luoghi d'interesse.\nArchitetture religiose.\nChiesa dei Santi Valeria e Vitale.\nDi particolare interesse \u00e8 la chiesa dedicata ai Santi Valeria e Vitale la cui edificazione risale all'alto medioevo.\nParrocchiale di Sant'Ambrogio.\nLa chiesa parrocchiale, dedicata a sant'Ambrogio, risulta inserita nella pieve di Asso gi\u00e0 dal XVI secolo. La dedicazione della chiesa \u00e8 un chiaro indice della storica dipendenza dall'Arcidiocesi di Milano. L'edificio attuale fu costruito nella seconda met\u00e0 del XVIII secolo, al posto di una precedente chiesa. Le cappelle laterali furono realizzate nel 1744, mentre i lavori di ricostruzione della chiesa si conclusero nel 1762. Al Novecento risalgono invece gli affreschi degli interni, alcuni dei quali realizzati nel 1946 dal pittore locale Giovanni Sormani. Nino Nespoli \u00e8 invece l'autore dei tre affreschi che, incorniciati in rispettive quadrature a stucco, riproducono sulla volta della navata tre episodi relativi alla vita di sant'Ambrogio. Un'effige del santo titolare della chiesa \u00e8 inoltre raffigurata sul fronte dell'altare maggiore.\nPer quanto concerne il campanile, la parte inferiore risale al periodo medievale, mentre la parte superiore \u00e8 del 1966.\nChiesa di Santa Maria del Sasso.\nLa chiesa di Santa Maria, gi\u00e0 attestata nel XVI secolo, conserva una pala d'altare attribuita ad Agostino De Mattei (al quale si devono gli affreschi cinquecenteschi della cappella mariana situata all'interno della parrocchiale dei Santi Pietro e Paolo a Gessate). L'opera raffigura una scena del presepio, con la Madonna inginocchiata davanti a Ges\u00f9 bambino e due angioletti. Ai due lati, figure di santi (Caterina d'Alessandria, Gerolamo e Giovanni Battista da un lato; Ambrogio, Bernardo e una santa ignota dall'altro) fanno da sfondo ai due committenti dell'opera, entrambi in ginocchio. Sopra alla Madonna, sullo sfondo, la scena de \"L'Annunciazione.\"' La pala \u00e8 inserita in un'alzata barocca in legno policromo e dorato, anch'essa databile al XVI secolo, sormontata da una tavola raffigurante un'\"Incoronazione di\" \"Maria da parte della Trinit\u00e0\". \nAltro.\nNel territorio comunale si trovano anche la chiesa del Santissimo Crocifissio gi\u00e0 esistente nel 1688 e la chiesetta della Beata Vergine di Caravaggio, costruita nel 1872.\nAltro.\nIl Muro di Sormano.\nQuesta localit\u00e0 ha raggiunto la celebrit\u00e0 negli anni sessanta in ambiente ciclistico per la presenza del Muro di Sormano, un'erta durissima poi chiusa al traffico motoristico e alle biciclette che vanno in discesa per la sua pericolosit\u00e0.\nOggi il Muro di Sormano \u00e8 una vera legenda per i ciclisti dopo la riscoperta e il passaggio dei professionisti durante il giro d'Italia e Lombardia, gare di livello mondiale. \nSalendo verso la colma di Sormano, si possono trovare indicazioni sulla durezza di questa salita, mt percorsi, record di ascesa e i pensieri di alcuni ciclisti famosi come Gino Bartali, che esprime totale asprezza per questa salita dura ed impegnativa, raccontando cosa sono gli ultimi tornanti della stessa dopo 200\u00a0km.\nSeppur il muro sia chiuso al traffico da una sbarra, sono molti i ciclisti che si avventurano, affrontandolo di petto e non sempre la battaglia \u00e8 vinta, molti la prendono con filosofia e salgono a piedi spingendo il proprio mezzo, qualcosa che fa ricordare il ciclismo antico, quello della fatica e la storia\nL'Osservatorio astronomico.\nLa zona della Colma era gi\u00e0 stata utilizzata fin dai primi anni settanta per osservazioni amatoriali, effettuate tramite strumenti portatili e protratte per diversi anni: l'assenza di luci vicine e l'ottima trasparenza atmosferica ne facevano infatti un buon luogo di osservazione.\nScartato il progetto iniziale di una costruzione in cima al monte Fal\u00f2 (quota ), sia per motivi economici che logistici si scelse come sede per un osservatorio astronomico il vecchio rifugio di propriet\u00e0 comunale presso la capanna Stoppani (quota ), che venne ristrutturata nel 1986. L'Osservatorio astronomico di Sormano venne inaugurato il 22 ottobre del 1988 e dato in gestione al Gruppo astrofili della Brianza, che vi ha scoperto un centinaio di asteroidi, tra questi 6882 Sormano, 79271 Bellagio, 9115 Battisti, 18556 Battiato e l'asteroide 12405 Nespoli, dedicato all'astronauta italiano Paolo Nespoli. \nL'osservatorio \u00e8 attivo nella ricerca di nuovi asteroidi e nell'osservazione degli oggetti che si avvicinano alla Terra ed al calcolo delle loro orbite. Tra i pi\u00f9 famosi 99942 Apophis.\nLa Prea Butigela.\nNei pressi di Sormano \u00e8 presente un masso erratico chiamato \"Prea Butigela\". Questo masso \u00e8 stato trasportato dai ghiacci dell'era quaternaria.\nCultura e tradizioni.\nIn data 5 e 6 luglio 2008 si \u00e8 tenuto il Sormani Days, un raduno tenutosi a Sormano dove hanno partecipato persone provenienti da tutta Europa e dagli USA avente cognome Sormani. Circa 200 persone hanno tentato di entrare nel Guinness dei Primati senza per\u00f2 riuscirci.\nAmministrazione.\nIl primo consiglio comunale fu eletto nel 1821."}
{"id": "29076", "revid": "2048534", "url": "https://it.wikipedia.org/wiki?curid=29076", "title": "Ozzano dell'Emilia", "text": "Ozzano dell'Emilia (\"U\u017c\u00e0n\" in dialetto bolognese orientale) \u00e8 un comune italiano di abitanti della citt\u00e0 metropolitana di Bologna in Emilia-Romagna.\nGeografia fisica.\nTerritorio.\nIl territorio ozzanese attualmente si sviluppa su una superficie di 64,94 chilometri quadrati, assumendo la forma caratteristica di un rettangolo lungo e stretto, la cui altezza \u00e8 di 67 metri. Nel 1880 invece, la superficie dell'intero comune di Ozzano era pari a 62,44 chilometri quadrati, dei quali 52,44 coltivati, 3,50 destinati a bosco e 6,50 incolti.\nIl territorio del comune \u00e8 interessato dal Parco dei Gessi Bolognesi e Calanchi dell'Abbadessa.\nClima.\nOzzano dell'Emilia presenta un clima continentale. Gli inverni sono freddi e non mancano le precipitazioni nevose, le estati calde e a volte afose a causa dell'umidit\u00e0 dell'aria. Le mezze stagioni sono miti. Il canale di arie dei colli appenninici che coprono il territorio a sud del comune convoglia una particolare mitezza sul paese.\nStoria.\nIl primo esempio di urbanizzazione sul territorio di Ozzano \u00e8 dato dalla citt\u00e0 romana di Claterna, risalente al II secolo a.C.\nLe operazioni di riassetto amministrativo del 1805 portate avanti dalle classi dirigenti del napoleonico Regno d'Italia inserirono il Comune di Ozzano nel Cantone di Castel San Pietro, all'interno del Distretto di Imola del Dipartimento del Reno. Il territorio del Comune allora istituito risultava diviso tra Ozzano di Sopra, al quale era aggregata Varignana di Sopra, e Ozzano di Sotto, al quale era aggregata Varignana di Sotto.\nNel 1810, Ozzano di Sopra era inserito nel \"Cantone e Distretto di Bologna\" ed aggregava intorno a s\u00e9 le localit\u00e0 di Ciagnano, San Cristoforo, Massa delle Rapi, Ozzano di Sotto e Settefonti con Monte Armato.\nCon la restaurazione del dominio pontificio, Ozzano di Sopra divenne, all'interno del Governo e della Legazione di Bologna, una comunit\u00e0 (comprendente Ciagnano, Monte Armato e Settefonti) soggetta alla Podesteria di San Lazzaro. A sua volta comprendeva come appodiato Ozzano di Sotto (il cui territorio includeva le localit\u00e0 di Massa delle Rapi e San Cristoforo).\nCon il R.D. 16 ottobre 1862, n. 923, il Comune ha mutato la propria denominazione da \"Ozzano\" a \"Ozzano dell'Emilia\".\nMonumenti e luoghi d'interesse.\nLe chiese.\nChiesa di Sant'Ambrogio (sussidiale).\nRealizzazione moderna (1995) costruita sul viale 2 giugno, la chiesa \u00e8 stata dedicata al santo milanese ed \u00e8 stata consacrata il 12 ottobre 1997 dal Cardinale Giacomo Biffi.\nTra i particolari di rilievo, la volta realizzata in legno lamellare (abete rosso dell'Europa centro-settentrionale).\nChiesa di Sant'Andrea.\nIl documento pi\u00f9 antico tra quelli ad oggi sopravvissuti, a menzionare questa chiesa, \u00e8 un atto di donazione dell'anno 1077. A quel tempo il luogo, oggi genericamente indicato come Sant'Andrea di Ozzano, era detto \"massa Basiliano\" (termine di chiara provenienza romana). La parrocchia in quegli anni era assoggettata alla pieve di San Giovanni in Toracciano, poi detta di Pastino.\nFino al 1149 la chiesa di Sant'Andrea appartenne ai monaci camaldolesi dell'Abbazia di San Michele Arcangelo di Castel de' Britti; poi, per volont\u00e0 del Vescovo di Bologna, Gerardo, la chiesa pass\u00f2 in possesso delle monache del medesimo ordine, del Monastero di Santa Cristina di Stifonte.\nNel 1158, causa slavine del terreno che avevano minato l'integrit\u00e0 del Convento di Stifonte, le suore si trasferirono nel caseggiato annesso alla chiesa di Sant'Andrea e da qui, nel 1245, in quello di Santa Cristina della Fondazza di Bologna, loro casa madre. La chiesa per\u00f2, retta da un cappellano, continu\u00f2 ugualmente ad officiare e ad avere \"cura di anime\", come parrocchia.\nCon la beatificazione della consorella Lucia, vissuta nella seconda met\u00e0 del XII secolo ed alla quale si attribuisce il miracolo del cavaliere crociato strappato dalle sofferenze della prigionia in Terra Santa, le monache camaldolesi, che gi\u00e0 dal 1508 si erano viste autorizzare il culto pubblico per la Beata Lucia, nel 1573 ottennero altres\u00ec il consenso di traslare le sacre ossa dalla decadente chiesina di Santa Lucia di Settefonti a quelle di Sant'Andrea e Santa Cristina della Fondazza, dove ancora oggi sono custodite in urne collocate sopra ad altari costruiti in suo onore.\nChiesa di San Cristoforo e San Carlo.\nCostruita in gran parte col contributo del conte Carlo Grati ed originariamente dedicata al solo San Carlo, fu benedetta, pur non ancora consacrata, il 4 novembre 1642 dall'Arciprete della Pieve di San Pietro di Ozzano, don Giulio Boschi. Successivamente venne ad essa trasferito il titolo della chiesa di San Cristoforo, ormai cadente. Detto trasferimento si completa nel 1666 circa, con l'aggiunta della cappella centrale.\nL'attuale facciata della chiesa \u00e8 dovuta a modifiche apportate nel 1924 dall'architetto G. Rivani; la precedente versione era del tipo detto toscano a due ordini di colonne, con un timpano semicircolare. La costruzione cos\u00ec come \u00e8 oggi vede quasi scomparire le colonne ed il timpano \u00e8 triangolare, mentre il campanile ha mantenuto la forma a cupola.\nL'interno della chiesa \u00e8 di ordine ionico.\nChiesa di Santa Maria della Quaderna.\nDella sua esistenza se ne ha menzione intorno al 1365 circa. Nello schizzo eseguito da un anonimo al seguito del Cardinale Paleotti durante le visite pastorali eseguite nel 1578, la chiesa appare non solo con forme molto diverse da quelle odierne, ma al tempo stesso con caratteristiche simili a quelle di un tempietto romano a cui \u00e8 annesso un altro fabbricato trasversale, dotato di tetto a lunga falda e campanile a vela. Il campanile attuale fu costruito sul finire del Seicento. Le ultime modifiche che hanno trasformato struttura ed architettura dell'edificio in quelle che possiamo vedere ancora oggi risalgono ai primi anni dell'Ottocento.\nAll'interno della chiesa si trovano l'altare maggiore, sopra al quale si pu\u00f2 ammirare una splendida \"Nativit\u00e0 della Madonna\" del pittore Orazio Samacchini, nonch\u00e9 quattro cappelle i cui altari sono invece intitolati alla \"Beata Vergine del Carmine\", alla \"Beata Vergine di San Luca\", alla \"Beata Vergine del Rosario\" ed alla \"Visitazione della Madonna\".\nCultura.\nL'offerta culturale \u00e8 deputata alla biblioteca comunale ed alle varie associazioni operanti a livello locale.\nMusei e biblioteche.\nMuseo di Anatomia Patologica e Teratologia Veterinaria.\nVia Tolara di Sopra, 30\nIl Museo ospita pi\u00f9 di 4\u00a0300 preparati. Molto interessanti sono i disegni a colori e soprattutto le plastiche (modelli) in gesso, creta e cera, riproducenti reperti patologici in modo fedele sia nelle dimensioni che nei colori. Tra questi spiccano i modelli in cera realizzati nella seconda met\u00e0 del XIX secolo dal ceroplasta Cesare Bettini. Interessante per numero e rarit\u00e0 \u00e8 la collezione di scheletri di animali con mostruosit\u00e0: la raccolta di patologie articolari \u00e8 visitata ancora oggi con interesse da cultori dell'artrologia umana e comparata. La collezione del Museo ha una valenza storico-artistica (le plastiche a colori sono uniche nel loro genere in patologia veterinaria e molte testimoniano entit\u00e0 morbose scomparse, come la pleuropolmonite contagiosa bovina) ma anche una valenza didattica, in quanto numerose patologie attuali sono utili per dimostrazioni agli studenti. Il Museo fa parte del centro di servizio autonomo dell'Alma Mater Studiorum - Universit\u00e0 di Bologna denominato Sistema Museale d'Ateneo.\nMuseo Archeologico Romano.\nPiazza Allende, 18\nOspitato nello stesso edificio ove ha sede la biblioteca comunale, il museo contiene reperti rinvenuti nel corso dei recenti scavi della citt\u00e0 romana-altomedievale di Claterna, corredati da interessanti cartelloni e proiezioni. Il museo \u00e8 attualmente di piccole dimensioni, ma rappresenta una prima fase del lavoro svolto finora, giacch\u00e9 gli scavi non sono ancora del tutto completati ed altri reperti potrebbero venire alla luce.\nBiblioteca \"8 marzo 1908\".\nLa Biblioteca ozzanese nasce all'inizio degli anni settanta su sollecitazione di un gruppo di cittadini ed in una fase di profonda crescita sociale ed economica, determinata dall'insediarsi di numerose piccole e medie imprese ben presenti e radicate ancora oggi sul territorio ozzanese.\nSi forma cos\u00ec un comitato promotore che nel 1978 ottiene degli spazi dall'amministrazione comunale, creando il primo nucleo della biblioteca nell'ambito del Consorzio Provinciale di Pubblica Lettura. Successivamente, nei primi anni novanta, avviene la vera svolta quando il Comune di Ozzano, prima Amministrazione della provincia, decide di trasformare questo servizio in istituzione, cio\u00e8 in un ente dotato di una fortissima autonomia relativamente alle attivit\u00e0 bibliotecarie e culturali ma, soprattutto, proiettato in modo dinamico e paritetico nel rapporto con altri enti pubblici ed economici: universit\u00e0, fondazioni, aziende.\nNel 1998 tale trasformazione gestionale e amministrativa trova la sua realizzazione concreta nell'edificazione nella attuale nuova sede di Piazza Allende: nella piazza centrale del paese, con oltre 2\u00a0000 m2 di superficie, con all'interno: la grande sala conferenze (Sala Citt\u00e0 di Claterna) punto di riferimento dell'intera collettivit\u00e0, il Museo Archeologico di Claterna, l'Archivio Storico, spazi laboratoriali e corsuali.\nUniversit\u00e0.\nAd Ozzano dell'Emilia \u00e8 presente la Facolt\u00e0 di Medicina Veterinaria dell'Universit\u00e0 di Bologna, sita in via Tolara di Sopra, 50.\nInfrastrutture e trasporti.\nLa principale infrastruttura viaria di Ozzano \u00e8 rappresentata dalla Via Emilia; su di essa sono svolte autocorse in servizio di trasporto pubblico a cura della societ\u00e0 TPER.\nDal 1885 al 1935 Ozzano disponeva di una stazione della tranvia Bologna-Imola la quale svolgeva da un servizio con trazione a vapore gestito dalla Societ\u00e0 Veneta.\nLa citt\u00e0 \u00e8 inoltre servita dalla fermata ferroviaria di Ozzano, posta lungo la linea Bologna-Ancona, nella quale osservano fermata i servizi regionali svolti da TPER e Trenitalia nell'ambito del contratto di servizio stipulato con la regione Emilia-Romagna.\nSport.\nPallacanestro.\nI New Flying Balls Ozzano, abbreviato in Flying Balls, sono la principale squadra sportiva del paese, ereditando la passione cestistica del paese nata grazie allo storico Sporting Club Gira. Dal 2018 partecipano al campionato sportivo Serie B di pallacanestro.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "29077", "revid": "1318658", "url": "https://it.wikipedia.org/wiki?curid=29077", "title": "Pianoro (Italia)", "text": "Pianoro (\"Pian\u00f4r\" in dialetto bolognese) \u00e8 un comune italiano di abitanti della citt\u00e0 metropolitana di Bologna in Emilia-Romagna. \u00c8 sede amministrativa dell'Unione Montana Valli Savena-Idice.\nGeografia fisica.\nNell'Appennino a sud-est di Bologna, percorrendo la strada della Futa in direzione di Firenze e passando per la frazione di Rastignano, troviamo Pianoro.\nIl territorio \u00e8 articolato lungo due vallate poste sul torrente Zena e sul Savena, collegate fra loro da un reticolo di strade di circa 300\u00a0km che a mano a mano si elevano verso l'Appennino. La natura \u00e8 particolarmente varia: da Bologna, lungo la prima parte della valle del Savena si scorgono prospettive paesaggistiche notevoli, su zone calanchive e costoni di arenaria di suggestiva bellezza (il Contrafforte pliocenico).\nZena e il Monte delle Formiche.\nSul punto pi\u00f9 alto a 638\u00a0m di altezza svetta il Monte delle Formiche con il caratteristico santuario di Santa Maria di Zena, che si trova su uno sperone roccioso tra le valli dell'Idice e dello Zena.\nIl santuario \u00e8 noto come Santuario del Monte delle Formiche, ed \u00e8 di origine medioevale: venne ricostruito nel 1297 dopo i danni subiti nella guerra fra Bologna e Ferrara, ma \u00e8 stato oggetto di diversi rimaneggiamenti anche nel Settecento, nell'Ottocento, e poi nel 1955 per le deturpazioni subite durante la seconda guerra mondiale.\nIl Monte delle Formiche, da cui si gode una bellissima vista, deve il suo nome a un curioso fenomeno: intorno all'8 settembre, giorno della festa della Madonna, sciami di formiche alate (\"Myrmica scabrinodis\") raggiungono la vetta e qui muoiono. Questo \u00e8 un fenomeno naturale (anche se qui \u00e8 particolarmente intenso e plateale) comune a molti tipi di imenotteri: le formiche maschio, dopo l'accoppiamento, sono attratte dai luoghi che si stagliano all'orizzonte e l\u00ec si recano per morire. Le femmine andranno a cercare altri posti per dar vita a nuove colonie.\nIl fenomeno \u00e8 antichissimo dato che nel 1400 la chiesa era denominata \"Santa Maria Formicarum\". La tradizione popolare ha attribuito all'evento una valenza quasi miracolosa, una sorta di omaggio della natura alla Madonna: sotto l'immagine della Vergine \u00e8 riprodotto un distico latino che recita \"centatim volitant formicae ad Virginis aram quo que illam voliant vistmae tatque cadunt\" (\"ansiose volano le formiche all'altare della Vergine, pur sapendo che ai suoi piedi moriranno\").\n\u00c8 tradizione che gli insetti vengano benedetti e donati ai fedeli (la credenza popolare vuole che curino alcuni malanni).\nNelle vicinanze \u00e8 ancora visibile la grotta dove visse un eremita di nome Barberius nel XVI secolo (anche se recentemente compromessa da una frana).\nAlla base del Monte delle Formiche, nei pressi del torrente omonimo, si trova il Castello di Zena. L'edificio \u00e8 di origini medioevali, ma la sua architettura ha elementi compositi del XIV e XVII secolo.\nNatura e aree protette.\nLungo lo Zena si trova il Parco dei Gessi Bolognesi e Calanchi dell'Abbadessa, mentre lungo i costoni del Savena si estende la Riserva del Contrafforte Pliocenico.\nStoria.\nSecondo notizie leggendarie, visse in questa zona un re etrusco di nome Ocno (detto anche Bianore, lo stesso leggendario fondatore di Felsina, Parma e Mantova, di cui parla anche Virgilio). Del passaggio di Etruschi e Celti nel territorio vi sono prove presso il sito archeologico di monte Bibele (Monterenzio e Loiano). Segni del passaggio successivo dei Romani si trovano nei toponimi ancora esistenti, per esempio Sesto. Bonifacio di Canossa, proprietario di gran parte del territorio nell'XI secolo, risiedeva nel castello di Pianoro, distrutto poi dai bolognesi nel 1377 che accusavano i pianoresi di cospirare contro Bologna.\nDal XII secolo la storia di Pianoro segue quella di Bologna.\nAlla fine della seconda guerra mondiale, nell'ottobre del 1944, dopo lo sfondamento della Linea Gotica, vi furono numerosi bombardamenti e cannoneggiamenti. Dopo alcuni tentativi gli alleati angloamericani conquistarono lo sperone roccioso di Livergnano e l\u00ec si arrestarono. Il territorio comunale divenne quindi teatro di un crudo scontro fra i tedeschi e gli angloamericani nell'inverno 1944-45. I bombardamenti e i combattimenti si intensificarono: il paese fu distrutto quasi completamente (case, chiese, ponti, ferrovia, le numerose ville patrizie situate lungo la valle del Savena). Secondo le stime del genio civile alla fine della guerra il paese era distrutto al 98,5%.\nNell'agosto del 1945, fu inaugurato nei pressi di Livergnano un monumento a ricordo dei caduti del 361\u00ba Reggimento della 91\u00aa. Divisione USA. Negli anni 60, per problemi di competenze il monumento fu abbattuto, e la statua in bronzo trasporta al cimitero americano di Firenze. Nel 1995 il Museo Winter Line propose al Comune di porre una lapide a ricordo, idea subito condivisa dall'allora sindaco S. Saliera. Nel 2002 Il\nLions Clubs fece collocare la statua in bronzo (opera del Prof. Luigi E. Mattei) Un'ulteriore lapide ricorda il pilota John Richardson Cordero e Silva, prima vittima dell'aviazione brasiliana in guerra. Oggi il monumento fa parte dei \"Patrimoni per una cultura di pace\" UNESCO. \nNel 1974 furono trovati in localit\u00e0 \"il Pero\" (Rastignano) 23 cadaveri attribuibili ad un eccidio effettuato dalle forze nazifasciste in ritirata, episodio ancora da indagare pienamente (vedi Eccidi di San Ruffillo).\nIl nuovo centro di Pianoro (Pianoro Nuovo, costruito a partire dagli anni cinquanta) sorge tre chilometri a nord rispetto a quello antico (Pianoro Vecchio).\n\u00c8 stato recentemente attuato un progetto di ristrutturazione del centro di Pianoro Nuovo, con demolizione delle vecchie e fatiscenti case costruite dopo la guerra, nell'ambito di una trasformazione urbanistica del paese.\nMonumenti e luoghi d'interesse.\nLa statua monumentale del leone, realizzata in cemento armato da Giuseppe Ferri a inizio Novecento, era in origine situata nei giardini di Villa Silvestri. Dopo il restauro degli anni Novanta del Novecento, la statua \u00e8 stata ricollocata in localit\u00e0 Musiano ed \u00e8 visibile dalla via Nazionale.\nCultura.\nLa \"Loggia della fornace\" \u00e8 un centro storico documentale ed espositivo che ha sede in una ex fornace a Rastignano.\nBiblioteche.\nA Pianoro sono presenti la ludoteca \"Grillo Birillo\" e due biblioteche: la biblioteca \"Silvio Mucini\" a Pianoro Nuovo e la biblioteca \"don Milani\" a Rastignano.\nMusei.\nIl museo di arti e mestieri \"Pietro Lazzarini\" conserva oltre 1800 pezzi provenienti dalla collezione del pianorese Pietro Lazzarini. Inaugurato nel 2007 e ospitato in una stalla-fienile di fine Ottocento restaurata, il museo presenta gli ambienti e le tradizioni della civilit\u00e0 contadina e artigianale delle valli del Savena, dell'Idice e del Setta. Dal 2012 \u00e8 riconosciuto \"Museo di Qualit\u00e0\" della Regione Emilia-Romagna.\nFrazioni.\nCarteria di Sesto (Cartar\u00ee), Guzzano (Guz\u00e8n), Livergnano (Alvargn\u00e8n), Montecalvo (M\u00e5nt Ch\u00ealv), Monte delle Formiche (Al M\u00e5nt), Montelungo (M\u00e5ntlonng), Musiano (Mu\u1e61i\u00e8n), Pian di Macina (Pi\u00e8n d M\u00e8\u1e61na), Rastignano (Rastgn\u00e8n), Riosto (Ri\u00f2st), San Salvatore di Casola (con la localit\u00e0 di Botteghino di Zocca - Al Butgh\u00e9n), Sesto (S\u00e8st), Zena (\u017b\u00e4\u1e45na), Zula (Z\u00fbla).\nLa grossa frazione di Rastignano ha inglobato altre vecchie frazioni e borgate.\nRastignano.\nSorta sulle colline a destra del Savena, Rastignano \u00e8 la frazione pi\u00f9 popolosa dopo Pianoro, grazie alla forte espansione urbanistica avvenuta tra gli anni novanta e l'inizio del Duemila che ha attirato numerosi abitanti di Bologna, in seguito ad un processo di decentramento della popolazione urbana molto elevato in quel periodo. Il centro abitato \u00e8 costituito in massima parte da edifici di recente costruzione, ma non mancano esempi di architettura pi\u00f9 antica, come la chiesa e Villa Pini; attualmente le localit\u00e0 Riolo, Valverde e Il Pero sono borgate di Rastignano, mentre prima della sua espansione costituivano frazione autonome. Rastignano possiede una propria stazione lungo la ferrovia che la collega a Bologna, Firenze e Prato.\nA Rastignano risiedeva Gastone Piccinini, partigiano, medaglio d'oro al valor militare, cui \u00e8 dedicata una piazza della frazione.\nCarteria di Sesto.\nLa piccola frazione \u00e8 situata a ridosso delle colline a destra della valle del Savena, tra Sesto e Rastignano; il centro abitato \u00e8 attraversato dal modestissimo Rio Beccaceci, che prima di sfociare nel Savena scorre in un breve tratto artificiale conosciuto come Rio Fabbiani.\nIl nome della frazione deriva dalla presenza di un antico opificio per la produzione di carta, attivo dal tardo Settecento agli inizi del Novecento.\nLa frazione conta alcuni edifici di pregio, tra cui l'antico opificio, un palazzo nobiliare del tardo Settecento e i pochi resti della chiesetta di Sant'Andrea, quasi distrutta dai bombardamenti della seconda guerra mondiale.\nPian di Macina.\nPian di Macina \u00e8 situata in un'area pianeggiante sullo stesso livello del Savena, che occasionalmente esonda durante le piene. Attorno al piccolo centro abitato sorge un'ampia area industriale.\nRiosto.\nQuesta piccolissima frazione comprende qualche villa e l'antico Podere Riosto, importante podere vinicolo in cui, secondo una leggenda, nacquero i capostipiti della famiglia Ariosto. Attualmente il podere \u00e8 noto per gli ottimi vini che vi si producono.\nLivergnano.\nLivergnano \u00e8 la frazione pi\u00f9 in quota del comune, situata su una punta rocciosa sul crinale che separa la valle del Savena da quella dello Zena; \u00e8 posta sull'Appennino vero e proprio, mentre la maggior parte del comune si sviluppa sui colli pre-appenninici.\nLa localit\u00e0 \u00e8 caratterizzata dalla presenza di suggestive abitazioni scavate direttamente nella roccia. In una di queste abitazioni \u00e8 situato il Museo Winter Line, che custodisce oggetti e documenti della seconda guerra mondiale.\nAltre frazioni.\nAlcune delle piccole localit\u00e0 appartenenti al territorio comunale sono Boaria, Sadurano, Bortignano, Cavicchio, Canovetta, Torriane, Castell'Arienti e San Bartolomeo, Munazzano , Gualando e Botteghino di Zocca.\nEconomia.\nIl comune \u00e8 caratterizzato da un'economia vivace e, nel 2009, era il quarto comune pi\u00f9 ricco della Provincia di Bologna e uno dei pi\u00f9 ricchi dell'Emilia-Romagna.\nLe pi\u00f9 importanti industrie situate nell'area sono meccaniche (Marchesini Group, MG2, La Fortezza Romaco), chimiche (Sherwin Williams e Romaco) e del caff\u00e8 (Almetti e Segafredo), oltre alla 3F Filippi che produce apparecchi d'illuminazione e alla RV Venturoli, azienda sementiera storica di Pianoro.\nNel 2009 la Harris ha chiuso il sito produttivo di Pianoro spostando a San Lazzaro di Savena sede e magazzini, e in Polonia la produzione e montaggio.\nInfrastrutture e trasporti.\nIl comune \u00e8 collegato alla strada statale 65 della Futa.\nIl servizio di trasporto pubblico \u00e8 assicurato dalle autocorse suburbane e interurbane svolte dalla societ\u00e0 TPER, ex ATC. Il comune \u00e8 inoltre servito dalla stazione urbana di Rastignano e da quelle suburbane di Musiano-Pian di Macina e Pianoro, tutte parte della rete del Servizio Ferroviario Metropolitano di Bologna.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nHa sede nel comune la societ\u00e0 Pianoro Cricket Club.\nImpianti sportivi.\nPalaghiaccio sede dei Wizards Bologna Hockey Club che milita nel campionato italiano di hockey su ghiaccio in C1."}
{"id": "29078", "revid": "1888309", "url": "https://it.wikipedia.org/wiki?curid=29078", "title": "Stazzona (Italia)", "text": "Stazzona (\"Staz\u00f3na\" in dialetto comasco, pronuncia fonetica IPA: ) \u00e8 un comune italiano di 611 abitanti della provincia di Como in Lombardia.\nGeografia fisica.\nDistribuito su pi\u00f9 frazioni, il comune di Stazzona \u00e8 localizzato alle falde del Monte Cortafon.\nOrigini del nome.\nIl toponimo deriva dalla presenza di una stazione di posta lungo la mulattiera che da Dongo portava al passo San Jorio. \nStoria.\nIl ritrovamento, nel 1915, di una punta di lancia probabilmente romana nei pressi del passo san Jorio dimostra che la zona ove oggi si trova Stazzona fosse battuta dall'uomo fin dall'antichit\u00e0.\nLe pi\u00f9 antiche attestazioni dell'esistenza della localit\u00e0 di Stazzona risalgono al XIII secolo. Gli annessi agli Statuti di Como del 1335 riportano il \"\u201ccomune loci conscilii de Stazona\u201d\" tra le comunit\u00e0 facenti parte della pieve di Dongo, della quale Stazzona segu\u00ec le sorti anche durante il periodo del Ducato di Milano. \nNel XVI secolo la localit\u00e0 \u00e8 attestata come \"Commune Stazonae montis dongi lacus et\" \"episcopatus Comi\" (1536), \"Commune Stationae montis super dongum\" (1549) o \"Communitas Stazonae Trium plebium superiorum Larij Lacus\" (1597).\nNel corso dei secoli e in modo particolare nel Settecento Stazzona fu interessata da un interessante fenomeno di emigrazione, in modo particolare verso Bologna e Palermo.\nUn decreto di riorganizzazione amministrativa del Regno d'Italia napoleonico datato 1807 sanc\u00ec l'annessione di Stazzona al comune di Consiglio di Rumo, decisione cancellata dalla Restaurazione.\nDal 1928 al 1954 Stazzona form\u00f2 un unico comune con Germasino.\nMonumenti e luoghi d'interesse.\nArchitetture religiose.\nParrocchiale di San Giuliano.\nLa chiesa di San Giuliano (XVI secolo), fu consacrata nel 1533, dopo esser stata ampliata a partire da una struttura del XIV secolo. La facciata, introdotta da un portico costruito nel XVII secolo, \u00e8 del Quattrocento. Internamente, numerosi decorazioni pittoriche: nell'abside, una \"Strage degli Innocenti\" di Giulio Quaglio e un \"Paradiso\" di Giovanni Paolo Recchi (1673); la cappella del Rosario, ospita invece affreschi di Giovanni Battista della Rovere. Agli stazzonesi emigrati a Palermo si devono le ante di copertura dell'antico organo.\nChiesa di San Gottardo.\nCostruiita per rispondere alle esigenze della comunit\u00e0 di Vergosio, la chiesa di San Gottardo (XVI secolo) presenta una facciata affrescata, introdotta da un porticato finanziato dagli emigrati stazzonesi a Londra.\nAltro.\nPi\u00f9 a monte rispetto all'odierno abitato Stazzona si trova il nucleo di Vergosio, abbandonato durante la peste del 1630, che comprende alcune case sulle quali si conservano tracce di affreschi.\nCultura.\nEventi.\nOgni anno, per tutto il mese di agosto, si tiene in paese la famosa \"Sagra dei crotti\".\n25 marzo festa della B.V.Annunciata. (La celebrazione viene generalmente spostata alla domenica successiva la ricorrenza.)\nGeografia antropica.\nAttualmente il comune di Stazzona comprende le frazioni di Morbio, Selva, Cassia, Villa, Loro, Castanedo e Vanzonico. Una volta si contavano anche il nucleo Luvr\u00ec, situato non in prossimit\u00e0 della chiesa parrocchiale, e Vergosio (700 m s.l.m.) antico nucleo oggi in rovina."}
{"id": "29079", "revid": "307923", "url": "https://it.wikipedia.org/wiki?curid=29079", "title": "Pieve di Cento", "text": "Pieve di Cento (\"P\u00eev ed Zent\" in dialetto bolognese settentrionale) \u00e8 un comune italiano di abitanti della citt\u00e0 metropolitana di Bologna in Emilia-Romagna, situato lungo il corso di pianura del fiume Reno nel punto in cui esso inizia a segnare il confine con la provincia di Ferrara. Insieme alla vicina Cento costituisce un unico agglomerato urbano di oltre 43000 abitanti, denominato territorio del Centopievese. Dal punto di vista amministrativo fa parte dell'Unione Reno Galliera.\nNel 2019 e 2020 il comune ha ottenuto il marchio di qualit\u00e0 turistico-ambientale Bandiera arancione del Touring Club Italiano.\nStoria.\nPieve di Cento nasce nell'VIII secolo intorno alla chiesa (\"Pieve\") pi\u00f9 importante del territorio, e fin dalla fondazione ha la particolarit\u00e0 di essere centro civico e religioso insieme. Questo fatto ha creato nella comunit\u00e0 pievese un singolare spirito di unitariet\u00e0 e di passione comune. Pieve si forma sotto il dominio del vescovo di Bologna, diventa libero Comune, subisce la dominazione estense prima e pontificia poi. Secoli di storia che hanno lasciato testimonianze artistiche, culturali e religiose che ancora oggi sono patrimonio della citt\u00e0.\nSecoli VIII - XIII.\nI primi documenti relativi ad insediamenti in un'area corrispondente all'attuale territorio dei comuni di Cento e di Pieve risalgono all'VIII e IX secolo d.C. La regione si presentava allora come una vasta e omogenea zona paludosa, ricca di valli da pesca, segnata dal corso del fiume Reno: il cento-pievese. Esso costituiva una \"pieve\", un'area territoriale soggetta ad una chiesa, detta appunto \"pievana\" (l'unica a possedere un fonte battesimale), che presiedeva alle altre chiese del territorio. In prossimit\u00e0 del luogo dove sorge l'attuale Collegiata di S. Maria Maggiore di Pieve di Cento si costitu\u00ec un borgo elevato rispetto alle paludi circostanti, mentre un altro piccolo centro si form\u00f2 pi\u00f9 tardi, poco dopo il Mille, attorno alla chiesa di S. Biagio di Cento. Quando, tra il IX e il XIII secolo, le citt\u00e0 e i borghi iniziarono a fortificarsi per difendersi dalle incursioni nemiche, chiesa e centro abitato furono compresi entro le stesse mura. Nacquero cos\u00ec due borghi fortificati isolati l'uno dall'altro, seppur vicini: il Comune di Cento, costituente un'unica comunit\u00e0 amministrativa, e Pieve di Cento, con una pieve che continuava a mantenere il suo primato ecclesiastico.\nSecoli XIV - XVI.\nSolo nel 1376 la \"pieve\" divenne comune autonomo con decreto del principe del cento-pievese Bernardo de Bonnevalle, vescovo di Bologna. Nacque cos\u00ec Pieve di Cento. Per contro, nel 1378-79 Cento ottenne il diritto di erigere un fonte battesimale presso la sua chiesa di S. Biagio, ma riusc\u00ec a liberarsi completamente dell'egemonia ecclesiastica di Pieve solo nel 1603, quando anche S. Biagio divenne \"pieve\" con bolla di Clemente VIII. La grande rotta del Reno del 1457 spost\u00f2 l'alveo del fiume, che prima scorreva ad ovest di Cento, tra le due comunit\u00e0, accentuando cos\u00ec ancora di pi\u00f9 la divisione tra i due borghi. Man mano che l'autorit\u00e0 temporale del vescovo di Bologna andava diminuendo, cresceva la volont\u00e0 di potenza ed autonomia dei Comuni di Cento e di Pieve, decisi a strappare concessioni di terre e benefici. Il Comune di Bologna per\u00f2, deciso anch'esso ad accrescere il suo territorio, dopo essere riuscito gi\u00e0 nel 1334 a farsi concedere in affitto queste terre dal vescovo Bertrando di Furnel, nel 1381 ottenne che esse entrassero a far parte del territorio bolognese, pur riconoscendo loro una larga autonomia e numerosi privilegi legali e commerciali. Legato da allora alla citt\u00e0 di Bologna, il cento-pievese nei secoli XIV e XV segu\u00ec le sorti politiche del comune emiliano, finch\u00e9 nel 1502 pass\u00f2 sotto la dominazione estense quale dono di nozze del papa Alessandro VI Borgia alla figlia Lucrezia, andata in sposa ad Alfonso I d'Este duca di Ferrara. La dominazione estense ebbe termine nel 1598, quando Ferrara, per diritto di devoluzione all'estinguersi della dinastia, pass\u00f2 allo Stato della Chiesa.\nSecolo XVIII.\nIncorporato nella legazione di Ferrara dello Stato Pontificio, il cento-pievese visse le vicende di quell'angolo d'Italia tra pace, guerre e pestilenze per circa due secoli, finch\u00e9 la bufera napoleonica non giunse a sconvolgere l'Europa. In questo periodo storico, una grande rilevanza ebbe l'ordine dei Padri Scolopi, i quali nel 1641 giunsero a Pieve, grazie all'interessamento del nobile pievese Francesco Maria Mastellari. La loro importanza fu legata soprattutto alla scuola annessa al convento: l'impegno educativo dei Padri Scolopi cerc\u00f2, infatti, di indirizzarsi verso bambini e ragazzi di qualsiasi ceto sociale. Negli archivi storici, presso la biblioteca comunale, \u00e8 conservata l'antica biblioteca dei Padri Scolopi dotata di circa 2000 volumi dei secoli dal XV al XIX. Le truppe di Napoleone arrivarono nei pressi di Pieve nel 1796. Quando nel 1814 se ne andarono definitivamente, Pieve ritorn\u00f2 allo Stato Pontificio, ma in una situazione profondamente modificata: eliminate quasi tutte le istituzioni ecclesiastiche, venduti i loro beni, distrutto o portato in Francia un buon terzo del patrimonio artistico locale, spogliato il Comune di altri suoi territori, rimasero tuttavia leggi e regolamenti e nuove istituzioni al servizio del cittadino.\nSecoli XIX - XXI.\nIl Risorgimento vide alcuni pievesi in prima fila nelle lotte della prima guerra d'indipendenza e in difesa della Repubblica Romana. All'Unit\u00e0 d'Italia, il Comune fu aggregato alla provincia di Ferrara e solo nel 1929, pur dovendo cedere l'ultima frazione rimasta, Dosso, ai comuni di Cento e di Sant'Agostino, gli abitanti di Pieve videro realizzarsi la loro aspirazione a divenire parte della provincia di Bologna. Poco dopo l'Unit\u00e0 d'Italia, nel 1865, veniva fondata a Pieve la Societ\u00e0 operaia di Mutuo Soccorso, istituzione filantropica di indirizzo liberale che intendeva soppiantare le iniziative assistenziali di indirizzo religioso. Nel 1889 veniva poi fondata la Societ\u00e0 Mutua Cooperativa fra braccianti, per dare lavoro ai contadini. Negli anni successivi la dottrina socialista conobbe a Pieve e a Cento una grande diffusione. Nel 1908 venne fondata la Camera del Lavoro di Cento e Pieve con 3000 iscritti. Armando Bussi nel 1913 fu il primo deputato socialista del Collegio. Le vicende dei due conflitti mondiali, oltre ad incidere dolorosamente nella vita della popolazione, hanno segnato una battuta di arresto nello sviluppo economico del territorio. Dal finire degli anni Sessanta ad oggi, tuttavia, la ripresa economica ha fatto di Pieve di Cento un fiorente centro della piccola e media industria, e di qualificati servizi. Il comune di Pieve di Cento \u00e8 appartenuto alla provincia di Ferrara fino al 1929, anno in cui fu assegnato alla provincia di Bologna. In origine costituiva, come dimostra il nome, la \"pieve\" (ossia la chiesa parrocchiale) di Cento, che ne era sprovvista.\nBonifica agraria.\nLa lunga fase di bonifica dei terreni paludosi, e il loro recupero all'agricoltura, furono operati soprattutto tramite la partecipanza agraria di Pieve di Cento, attraverso la quale gli abitanti del paese, partecipando a oneri e godendo dei vantaggi, mantenevano la propriet\u00e0 collettiva.\nCultura.\nUniversit\u00e0.\nPieve di Cento \u00e8 una delle sedi del corso di laurea in scienze infermieristiche dell'Universit\u00e0 di Ferrara, attivato di concerto con l'Azienda Usl di Bologna. La sede del corso di laurea \u00e8 situata all'interno dell'ex convento delle clarisse, nonch\u00e9 ex ospedale di Pieve di Cento..\nInfrastrutture e trasporti.\nIl servizio di trasporto pubblico \u00e8 assicurato dai servizi di corse suburbane ed extraurbane (alcune a chiamata \u201d PRONTOBUS\u201c) di autobus della societ\u00e0 TPER (ex atc).\nFra il 1889 e il 1955 Pieve di Cento rappresent\u00f2 il capolinea di una tranvia che la congiungeva con Bologna, intensamente utilizzata sia per il traffico pendolare fra la campagna e gli opifici cittadini, sia per il trasporto delle barbabietole da zucchero, di cui l'abitato era uno dei principali centri di raccolta.\nLa tranvia, nel 1955, fu dismessa causa sostituzione del servizio ferroviario con autobus.\nPresso il Museo della Storia di Pieve alla Rocca una intera sala \u00e8 dedicata al tema.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nIl primo sindaco di Pieve dopo la liberazione \u00e8 stato Vladimiro Ramponi al quale \u00e8 dedicato il centro culturale (ovvero la biblioteca pubblica e la pinacoteca civica, adiacenti a Piazza Andrea Costa).\nCuriosit\u00e0.\nIl Comune di Pieve di Cento, assieme al Comune di Cento, \u00e8 stato il set del film \"Jolly Blu\", il film degli 883 e del film \"Mio fratello rincorre i dinosauri\" del 2019 in cui ha recitato, tra gli altri, il famoso attore Alessandro Gassmann."}
{"id": "29080", "revid": "647887", "url": "https://it.wikipedia.org/wiki?curid=29080", "title": "Tavernerio", "text": "Tavernerio (\"Tavarnee\" in dialetto comasco, pronuncia fonetica IPA: ) \u00e8 un comune italiano di abitanti della provincia di Como in Lombardia.\nOrigini del nome.\nIl toponimo \"Tavernerio\", che affonda le sue radici nel sostantivo latino \"taberna\", si riferisce con alta probabilit\u00e0 alla presenza, sul territorio, di un'osteria per i viandanti che percorrevano la strada romana che da Bergamo giungeva a Como attraverso Pontirolo. Un'ulteriore ipotesi identificherebbe nel toponimo la radice celtica \"Taw-\", identificativa di un posto situato in alto.\nDocumenti medievali come gli \"Statuti di Como\" del 1335 fanno riferimento al toponimo \"Tabernario\", mentre documenti risalenti al 1652 riportano l'indicazione \"Tavern\u00e8\".\nStoria.\nDalla preistoria all'et\u00e0 antica.\nDa un punto di vista archeologico, le pi\u00f9 antiche tracce dell'esistenza umana sul territorio di Tavernerio risalgono al neolitico. A questo periodo risalgono infatti sia un'ascia ritrovata sul finire del'Ottocento nel letto del Torrente Cosia (e ora conservata nel museo civico di Como) sia un blocco di serizzo che, incuneato in un muro sulla strada provinciale nei pressi dell'oratorio di San Fermo, riporta sulla sua superficie un'incisione di quattro coppelle.\nDi epoca romana sono invece due tombe venute alla luce negli anni sessanta e comprensive di un ricco corredo funerario depositato al museo di Erba.\nIl Medioevo.\nFacendo parte del contado di Como attraverso la Pieve di Zezio, la storia medievale di Tavernerio \u00e8 strettamente legata alle numerose guerre che, a partire dal X secolo, videro contrapposti i comuni di Como e Milano. In questo contesto, nel 1194 Tavernerio fu fortificato per mezzo di un castello costituito da una torre alta trenta braccia ed una muraglia, situato laddove oggi sorgono la chiesa di San Martino e la Villa Santa Maria. Secondo quanto riportato dallo storico comasco Giuseppe Rovelli, il castello di Tavernerio, che durante l'epoca delle Signorie fu coinvolto nelle contese per la citt\u00e0 di Como fra le famiglie Rusconi e Torriani, and\u00f2 distrutto durante una delle numerose scorribande che i soldati di Francesco Sforza, condotti dal marchese di Cutrone, avevano attuavato nel contado comasco dopo esser stati sconfitti a Como nel 1449. In seguito agli ingenti danni, i comaschi decisero di smantellare definitivamente la fortificazione.\nDall'et\u00e0 moderna ai giorni nostri.\nSotto il Ducato di Milano, Tavernerio costituiva un'unica entit\u00e0 comunale con Solzago. Nel 1751, Tavernerio con Solzago comprendeva anche i cassinaggi di Cassina Sirtolo, Roncasio, Mirisetto, Costantina, Rovasio, Ghielmo e Pienzarotto. Cinque anni pi\u00f9 tardi, il comune di Tavernerio con Urago venne inserito, nel Territorio civile della citt\u00e0 di Como, nella istituenda pieve di Zezio inferiore.\nSotto Napoleone, nel 1807 Tavernerio vide allargare i propri confini territoriali con l'aggregazione del comune di Solzago. In seguito all\u2019unione, Tavernerio contava 834 abitanti. Sotto il Regno Lombardo-Veneto, nel 1816 vennero ricostituiti due comuni separati: Solzago e Tavernerio con Urago.\nNel 1928 i soppressi comuni di Ponzate e Solzago vennero incorporati dal comune di Tavernerio.\nNel 1951 Tavernerio fu colpito da una grave alluvione del torrente Cosia, evento in cui persero la vita sedici persone.\nNel 1971 il comune di Tavernerio aveva una superficie di 1197 ettari.\nDalla Seconda guerra mondiale in poi, il paese si svilupp\u00f2 verso i territori pianeggianti, con la conversione di aree agricole in insediamenti residenziali, commerciali ed industriali. Da quel momento in poi, si \u00e8 assistito a un costante aumento demografico.\nMonumenti e luoghi d'interesse.\nArchitetture religiose.\nA Tavernerio\nSociet\u00e0.\nEvoluzione demografica.\nDopo l'unit\u00e0 d'Italia.\nDati relativi al solo comune di Tavernerio, prima dell'aggregazione di Solzago e Ponzate:\nIl seguente grafico riporta invece i dati comprensivi degli abitati di Tavernerio, Solzago e Ponzate.\nTradizioni e folclore.\nOgni anno, in occasione della domenica successiva alla Pentecoste si tiene la festa dedicata al San Fereolo, che ha luogo presso l'omonimo oratorio.\nInfrastrutture e trasporti.\nFra il 1912 e il 1955 la localit\u00e0 era servita da una fermata posta lungo la Tranvia Como-Erba-Lecco.\nAmministrazione.\nDal 5 giugno 2016 il sindaco \u00e8 Mirko Paulon con la lista civica Progetto comune."}
{"id": "29081", "revid": "228587", "url": "https://it.wikipedia.org/wiki?curid=29081", "title": "Torno", "text": "Torno (\"Turnu\" in dialetto comasco, pronuncia fonetica IPA: ) \u00e8 un comune italiano di abitanti della provincia di Como in Lombardia. \u00c8 stato insignito della Bandiera arancione del Touring Club Italiano.\nGeografia fisica.\nIl paese \u00e8 adagiato su un promontorio roccioso che, situato lungo la sponda interna del Lario occidentale, chiude il bacino pi\u00f9 meridionale del ramo comasco del Lago in un anfiteatro.\nOrigini del nome.\nSecondo alcune ipotesi, \"Torno\" deriverebbe dal toponimo celtico \"Turn\", ossia \"svolta\", e potrebbe indicare o il fatto che il lago faccia una svolta attorno al promontorio che ospita il paese oppure il profilo tondeggiante del colle che sovrasta l'abitato. Riscontro della prima ipotesi si troverebbe nella descrizione fornita dallo storico del XVI secolo Roberto Rusca, il quale riporta che \"\u00abil lago gli \u00e8 a torno, circondandolo come per isola\u00bb\".\nSecondo altre ipotesi, il toponimo sarebbe invece di origine etrusca e deriverebbe o dal nome del dio \"Turnus\" (quello che per i romani sar\u00e0 Mercurio) o dal fatto che, come riportato dall'autore Settecentesco Anton Gioseffo Della Torre di Rezzonico, \"\u00abTorno [...] si dice abbia avuto dai Tusci il nome di un loro antico re\u00bb\".\nUn'ulteriore ipotesi ricercherebbe l'origine nel verbo latino \"torn\u0101re\" (tornire).\nStoria.\nTorno risult\u00f2 essere gi\u00e0 abitata in epoca pre-romana.\nIn epoca imperiale, gli scrittori Plinio il Vecchio e Plinio il Giovane descrissero la presenza, in territorio tornasco, di una fonte intermittente di natura carsica (situata in corrispondenza di Villa Pliniana).\nIn seguito alla caduta dell'Impero romano d'Occidente, il territorio fu occupato da popolazioni di origine d'oltralpe. A testimonianza di tale occupazione, rimangono oggi i cosiddetti massi avelli.\nGli annessi agli Statuti di Como del 1335 citano il \"comune burgi de Turno\" come la comunit\u00e0 che, all'interno della Pieve di Zezio, aveva in carico la manutenzione del tratto di \"via Regina\" che andava dal \"ponte de Cantono de Cernobio in sursum\" al \"\"cantonum domus Passaronorum [\u2026] de Pizo\".\" Nel 1404 al comune di Torno venne concessa la cittadinanza comasca con gli annessi privilegi, mentre nel 1439 la comunit\u00e0 venne compresa nell\u2019estimo della citt\u00e0 di Como.\nTra i secoli XIII e XVI, sotto impulso di religiosi dell'ordine degli umiliati, Torno divenne un rinomato centro manufatturiero di panni di lana. La ricchezza del paese, che arriv\u00f2 a contare circa 5 000 abitanti, aliment\u00f2 una rivalit\u00e0 con Como, che sfoci\u00f2 in cruente battaglie. In questo contesto, Torno si alle\u00f2 con i francesi, mentre i Comaschi avevano dalla loro gli Sforza e gli Spagnoli. Il 7 settembre 1515 si registr\u00f2 il sacco di Torno da parte degli Sforza e degli Svizzeri, mentre l'11 giugno 1522 le truppe di comaschi e Spagnoli attuarono la distruzione del paese. A testimonianza di queste battaglie, nel 1870 dai fondali del porto di Torno furono riportate alla luce alcune armi risalenti ai secoli XIII-XVI, oggi conservate al Museo Giovio di Como. Sempre nel porto, che in epoca medievale era fortificato, nel 1995 fu ritrovata una punta di lancia lunga ben 44\u00a0cm, oggi esposta presso la sede del comune di Torno.\nLa distruzione del 1522 decret\u00f2 la fine dell'industria della lana e l'inizio di una massiccia emigrazione dei tornaschi, in un primo momento diretti verso la zona pi\u00f9 settentrionale del Lario, verso il luganese e verso il bergamasco. Quando nel XVII secolo tutto il territorio lariano and\u00f2 incontro a una profonda crisi economica, i migranti si diressero soprattutto verso i territori francesi e tedeschi.\nSempre inserito nella pieve di Zezio ancora nel 1538, nel 1652 il comune di Torno risulta facente parte delle cosiddette \"Cinque terre\" unite alla citt\u00e0 di Como. Cent'anni dopo, la comunit\u00e0 tornasca risulta essersi redenta dall'infeudazione, redenzione per la quale nel 1751 risulta ancora soggetta a un pagamento quindecennale. Cinque anni pi\u00f9 tardi, il comune venne inserito all'interno della nuova Pieve di Zezio superiore, della quale fece parte fino alla fine del XVIII secolo.\nUn decreto di riorganizzazione amministrativa del Regno d'Italia napoleonico datato 1807 sanc\u00ec, per Torno, l'annessione dei soppressi comuni di Blevio e di Molina. L'aggregazione fu tuttavia cancellata dalla Restaurazione.\nDurante i moti e le guerre risorgimentali, il sacerdote tornasco Tomaso Bianchi fu rinchiuso nelle carceri politiche a Milano, ove mor\u00ec il 30 luglio 1834.\nIn seguito all'unit\u00e0 d'Italia, Torno segu\u00ec le vicende nazionali.\nNel 1920, a Torno venne fondato il Gruppo Alpini di Torno, il primo in Italia dell\u2019Associazione Nazionale Alpini.\nSimboli.\nLo stemma di torno prevede uno scudo azzurro con al centro un cerchio dorato, simbolo dell'anello a cui una volta si agganciavano le imbarcazioni. A sinistra e a destra dello scudo si trovano rispettivamente la lettera iniziale e la lettera finale della parola \"Torno\", collocate alla stessa altezza del cerchio dorato. Sopra e sotto ognuna delle lettere trovano spazio motivi decorativi a forma di punte di freccia, rispettivamente rivolte verso l'alto e verso il basso. Nella parte inferiore dello stemma ai lati dello scudo, si trovano alcuni ramoscelli.\nUn'antica testimonianza dello stemma di torno si pu\u00f2 trovare in un sigillo di cera gialla affisso a un documento datato 26 gennaio 1567, nel quale uno dei \"\u201cSindici\u201d\" di Torno comunica ai Deputati della Sanit\u00e0 \"\u00abno esserli peste\u201d in paese\u00bb\". Originariamente, lo stemma non comprendeva n\u00e9 i ramoscelli, aggiunti nel XIV a ricordo delle vittorie dei Tornaschi, n\u00e9 le lettere T-O; ai piedi dello scudo trovava posto il motto \u201cConcordia\u201d.\nMonumenti e luoghi d'interesse.\nTorno \u00e8 uno dei pi\u00f9 caratteristici paesini che si affacciano sul Lago di Como, con le sue semplici case, i ristoranti, i caff\u00e8. Nella parte pi\u00f9 alta, il paese che ha mantenuto le forme del borgo antico nelle strade strette ed erte che si snodano nel centro storico, lasciando intravedere a tratti il luccicare del lago.\nArchitetture religiose.\nChiesa di Santa Tecla.\nLa parrocchiale di Santa Tecla si affaccia sulla piazzetta del porticciolo. La chiesa, di origini romaniche, \u00e8 attestata alla fine del XIII secolo e citata come sede di una parrocchia gi\u00e0 nel 1451. L'edificio, oggetto di importanti interventi di ristrutturazione avvenuti tra i secoli XIX e XX, \u00e8 affiancato da un elegante campanile e decorato da un bel portale in marmo a sguancio e colonnine del 1480 con un imponente rosone centrale gotico.\nChiesa di San Giovanni Battista del Chiodo.\nAccanto al monumentale Cimitero e Parco delle Rimembranze, in una privilegiata posizione panoramica, si trova la chiesa trecentesca di San Giovanni Battista del Chiodo, ricca di decorazioni pittoriche e scultoree. \u00c8 una chiesa rinascimentale ad archi trasversi, affiancata da una solida torre campanaria romanica del XII secolo con un portale marmoreo rinascimentale, finemente intagliato, ricco di statue, fregi e bassorilievi e attribuibile ai fratelli Rodari, autori delle porte del Duomo di Como verso la fine del XV secolo. La chiesa deve la sua popolarit\u00e0 alla presenza di un Chiodo che la tradizione vuole provenire dalla croce di Cristo; la reliquia sarebbe giunta a Torno nel 1099 per mano di un arcivescovo tedesco di ritorno da una crociata.\nChiesa di Santa Elisabetta.\nSopra Torno, a un'altitudine di circa 600 metri, \u00e8 situata la localit\u00e0 Montepiatto nella quale si trova una chiesetta dedicata a Santa Elisabetta in una posizione panoramica. La chiesa, con annesso convento che risale al XVI secolo, venne eretta in onore di Maria a protezione del paese e fu gestita prima da una confraternita attestata gi\u00e0 nel 1488 e poi da monache di clausura. Dopo i saccheggi che Torno sub\u00ec per opera degli Svizzeri nel 1515 e dei Comaschi alleati agli Spagnoli nel 1522, il monastero venne chiuso.\nAree naturali e siti archeologici.\nI Massi Avelli.\nL'ampia mulattiera acciottolata che parte da Torno procede in leggera salita, affiancata da campi terrazzati e vecchi cascinali e offrendo vasti scorci panoramici sullo scenario del lago in direzione nord. Dopo aver superato un arco in pietra, la Porta Travaina, di probabile origine romana, la mulattiera per la localit\u00e0 Piazzaga si addentra in un suggestivo valloncello dalla vegetazione lussureggiante. Si giunge a un ponte in pietra che scavalca lo spumeggiante torrente della Valle di Travaino: le ripide pareti rocciose suggeriscono quel tipo di paesaggio che piaceva ai grandi artisti romantici, come Caspar David Friedrich, che ne avrebbe tratto dei disegni stupendi. Oltre il ponticello ci si trova di fronte a un bivio: qui vale la pena di fare una deviazione e prendere a sinistra per andare a vedere certi interessanti \"massi avelli\", ricavati da grandi massi erratici che si trovano numerosi in questa zona. Alcuni massi erratici di serizzo ghiandone sono stati scavati e trasformati gi\u00e0 a partire dall'epoca preistorica come sepoltura: sono l'Avello del Maas, l'Avello di Rasina, l'Avello delle Piazze, l'Avello Negrenza, l'Avello delle Cascine di Negrenza.\nLa Pietra Pendula e la Roccia di San Carlo Borromeo.\nI massi erratici sono massi isolati di notevoli dimensioni, trasportati dai ghiacciai provenienti dalla Valtellina e dalla Val Chiavenna durante le epoche delle grandi glaciazioni e depositati sul terreno calcareo prealpino con lo scioglimento dei ghiacci. Nel Triangolo Lariano ne esistono moltissimi come testimoni degli sconvolgimenti climatici e delle grandi colate glaciali del Quaternario. Questi enormi massi sono stati usati dai romani e dai cristiani per ricavarne tombe, cippi, steli, altari, capitelli e come materiale da costruzione.\nUn grande masso erratico si pu\u00f2 trovare a Montepiatto, in una radura del bosco a poche decine di metri dalla chiesa di Santa Elisabetta. Questo trovante, denominato \"Pietra Pendula,\" si presenta come un enorme fungo che si staglia nel bosco in bilico precario su un altro sasso calcareo di dimensioni decisamente inferiori. Curiosamente questa pietra ha una gemella sul massiccio del Fichtelgebirge in Germania.\nSulla mulattiera che dalla parte bassa di Torno porta alla \"Pietra Pendula\" si incontra un altro masso erratico chiamato la \"Roccia di San Carlo Borromeo\", legato a una leggenda secondo la quale il Santo vi spicc\u00f2 il volo insieme con le monache del convento di Montepiatto, salvato dalla peste nel 1598, e ricomparve al Sacro Monte di Varese presso la casa madre delle suore. Giunti a Montepiatto attraverso la mulattiera, sulla destra si incontra una parete rocciosa che presenta una fenditura rassomigliante una mano. Secondo un'altra leggenda, lo stesso san Carlo avrebbe appoggiato la mano sulla parete rocciosa per far scaturire dalla fenditura dell'acqua per dissetarsi.\nSia la \"Pietra Pendula\" che la \"Roccia di San Carlo Borromeo\" sono ubicati lungo un percorso pedestre di notevole suggestione, anche ma non solo per i panorami che si aprono sulla zona del Lario.\nCultura.\nCesare Cant\u00f9 ha ambientato a Torno una novella in rima (\"\") che parla di giovani promessi sposi annegati nel lago.\nGeografia antropica.\nSecondo lo Statuto, il comune non comprende frazioni, tuttavia riconosce le seguenti localit\u00e0:"}
{"id": "29082", "revid": "1444396", "url": "https://it.wikipedia.org/wiki?curid=29082", "title": "Sala Bolognese", "text": "Sala Bolognese (\"S\u00e8la\" in dialetto bolognese) \u00e8 un comune italiano sparso di abitanti della citt\u00e0 metropolitana di Bologna, in Emilia-Romagna. Dal gennaio 2012 fa parte dell'Unione dei comuni Terre d'acqua.\nLa frazione con il maggior numero di abitanti, oltrech\u00e9 sede comunale, \u00e8 Padulle .\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "29083", "revid": "1888309", "url": "https://it.wikipedia.org/wiki?curid=29083", "title": "Tremezzo", "text": "Tremezzo (\"Trem\u00e8zz\" in dialetto locale, : ), \u00e8 una localit\u00e0 di 1.288 abitanti della provincia di Como in Lombardia, dal 21 gennaio 2014 frazione del quasi omonimo comune di Tremezzina.\nStoria.\nSul territorio di Tremezzo sono stati riportatti alla luce reperti di epoca preromana e, nella localit\u00e0 di Intignano, alcune tombe romane.\nDurante la guerra decennale, Tremezzo sub\u00ec per ben due volte un saccheggio da parte delle truppe di Como.\nDal 1808 al 1816 e dal 1928 al 1947 Tremezzo fu gi\u00e0 due volte la sede dell'ampliato comune Tremezzina.\nIl bombardamento dell'albergo Bazzoni.\nNella notte fra il 29 e 30 aprile 1945 un aereo bombard\u00f2 la costa occidentale del lago di Como antistante la Tremezzina distruggendo a Tremezzo l'albergo Bazzoni e uccidendo sedici civili presenti nell'edificio. La nazionalit\u00e0 del bombardiere sembrerebbe sconosciuta. Secondo i racconti di abitanti di Griante, paese dell'area bombardata, il bombardiere si avvalse di bengala per illuminare l'area sulla quale effettu\u00f2 due passaggi; dopo il bombardamento gli abitanti temettero che si fosse trattato di un aereo tedesco, cui le voci del tempo aggiunsero la presenza, impossibile, a bordo del figlio di Mussolini. L'ipotesi di un bombardamento tedesco, per rappresaglia contro l'uccisione di Mussolini, \u00e8 contenuta anche in un lancio di agenzia della \"Australian Associated Press\" (AAP) intitolato \"Germans Avenge Mussolini's Execution\" (I tedeschi vendicano l'uccisione di Mussolini), pubblicato il 3 maggio 1945. Secondo ipotesi avanzate da alcuni storici, il bombardamento sarebbe stato una rappresaglia degli inglesi, indispettiti dal fatto che la cattura e l'esecuzione di Mussolini fosse avvenuta al di fuori del controllo delle forze alleate, causando anche il mancato recupero del presunto carteggio \"Churchill Mussolini\". La cronologia dell'attivit\u00e0 dell'aviazione americana indica che, quella notte, vicino al lago di Como, vennero compiuti, da parte del \"Twelfth Air Force\", degli attacchi tattici con A-20 e A-26 contro dei convogli motorizzati.\nMonumenti e luoghi d'interesse.\nArchitetture civili.\nVilla Carlotta.\nVilla Carlotta, costruzione del XVIII secolo, appartenne a Gian Battista Sommariva che vi raccolse importanti opere di Antonio Canova\"\" e di Luigi Acquisti.\nVilla Sola Busca.\nCitata da Cesare Cant\u00f9 come \"Gioconda\", Villa Sola Busca, fu costruita nei primi del Settecento per volere dei duchi Del Carretto. Da questi ultimi, la villa fu venduta ai Brentano Grianta (originari di Griante), fautori della realizzazione di un primo imbarcadero. Da questi la villa pass\u00f2 a Gabrio Serbelloni. Presso la villa dimorarono il poeta Giuseppe Parini, che vi lavor\u00f2 per nove anni come precettore, e il matematico Paolo Frisi. Agli inizi del XIX secolo, Gian Galeazzo Serbelloni, figlio di Gabrio, commission\u00f2 una ristrutturatazione in stile neoclassico, che risult\u00f2 nelle forme attuali della villa. Al 1813 risale la ristrutturazione dell'imbarcadero, curata da Bernardino Francesco Ferrari. La villa, nota anche come \"Villa Serbelloni Sola Cabiati\"\"\" o come \"La Quiete\", \u00e8 introdotta da un vasto giardino all'italiana.\nVilla Meier.\nVilla Meier, che presenta un'architettura neoclassica, venne costruita attorno alla met\u00e0 del XIX secolo, su commissione di alcuni avvocati milanesi, i quali diedero all'edificio il nome di Villa Ortensia (od Hortensia\"\"). Conosciuta anche come Villa Mainona, \u00e8 situata all'interno di un parco romantico progettato da Pietro Lingeri, al quale l'industriale svizzero Roberto Meier aveva affidato l'incarico di ristrutturare l'intero complesso che, nel 1919, era stato danneggiato da un incendio divampato durante una smilitarizzazione dell'area: durante la Prima guerra mondiale, la villa era infatti stata impiegata per finalit\u00e0 belliche. Il parco, che oggi costituisce un giardino pubblico, si compone di due parti, collegate tramite un ponte progettato da Lingeri per scavalcare la strada statale Regina. Tra le altre opere architettoniche ideate da questo progettista per il complesso si trovano anche l'imbarcadero, la doppia scala a valle del ponte (ispirata alla scalinata di Villa Colonna a Roma\"\") e la tribuna monumentale che delimita la parte pi\u00f9 a monte del parco. \nLe ville razionaliste di Lingeri.\nA Tremezzo, Pietro Lingeri cur\u00f2 anche i progetti di due edifici in stile razionalista, costruzioni legate entrambe alla vita dell'Associazione Motonautica Italiana Lario (AMILA). \nVilla Albertoni (\"La Carlia\").\nVilla Albertoni, nota anche come Villa Carlia (o, semplicemente, \"La Carlia\") venne iniziata attorno al 1676, su progetto di Antonio de Carli. Terminata nel 1684, la villa deve il proprio aspetto neoclassico ad alcuni interventi di rimaneggiamento implementati agli inizi del XIX secolo. Solo sulla carta rest\u00f2 invece probabilmente un progetto di ristrutturazione iniziato sul finire degli anni 1940, commissionato a Pietro Lingeri da Maria Giovanna Albertoni Pirelli, in quel tempo proprietaria della villa. Dal 1988, l'edificio ospita una serie di appartamenti indipendenti. \nAltro.\nDegni di menzione sono anche:\nArchitetture militari.\nRogaro ospita i ruderi di una torretta militare risalente al tempo della guerra decennale. La fortificazione aveva le funzioni di torre semaforica.\nArchitetture religiose.\nChiesa parrocchiale di San Lorenzo.\nLa chiesa parrocchiale di San Lorenzo \u00e8 un edificio eclettico neoromanico-neogotico a pianta centrale ottagonale, realizzato in blocchi sbozzati di una pietra calcarea tipica della zona del lago di Como, detta \"pietra di Moltrasio\". \nLa chiesa fu eretta in luogo della precedente parrocchiale, che dal 1637 costituiva la sede della parrocchia di Tremezzo. I lavori di costruzione della nuova chiesa iniziarono tra il 1775 e il 1776 ma si fermarono un paio di anni dopo per via della morte dei principali finanziatori, residenti fuori paese. La costruzione fu ripresa dopo quasi cento anni e termin\u00f2 nel 1894.\nOratorio Sommariva.\nL'oratorio Sommariva, situato a lato dell'ingresso di villa Carlotta, \u00e8 un edificio neoclassico realizzato su progetto di Giacomo Moraglia al posto di una preesistente cappella dedicata a San Francesco Saverio. \nAl suo interno si trova il monumento funebre di Giovanni Battista Sommariva, opera dello scultore Pompeo Marchesi.\nChiesa della Madonna nera.\nLa chiesa della Madonna nera, realizzata tra il 1733 e il 1736 da una famiglia di mercanti in contatto con la citt\u00e0 svizzera di Rapperswil, costituisce l'unico esempio italiano di oratorio dedicato alla Madonna di Einsiedeln, della cui statua conserva una copia databile alla fine del Seicento.\nChiesa di San Bartolomeo.\nLa chiesa di San Bartolomeo, documentata a partire dal XII secolo e ristrutturata in stile barocco a cavallo dei secoli XVII e XVIII, contiene un altare tardo-secentesco con colonne tortili proveniente dall'antico oratorio di San Francesco Saverio di Villa Carlotta.\nChiesa di San Vincenzo.\nLa chiesa di San Vincenzo, situata in frazione Portezza lungo quella che era la via Regina, presenta un campanile di origine medievale, decorato con fasce di archetti pensili e motivi a denti di sega tipici dello stile romanico che lasciano presumere una datazione tra i secoli XI e XII.\nChiesa dei Santi Pietro e Paolo.\nLa chiesa dei Santi Pietro e Paolo, eretta tra il 1644 e il 1659 al posto di un precedente oratorio gi\u00e0 attestato durante la visita del vescovo Ninguarda del 1593, presenta un edificio ad aula preceduto da pronao.\nChiesa di San Rocco.\nLa chiesa di San Rocco, anch'essa dotata di pronao, fu realizzata intorno al 1690 dagli abitanti della frazione di Viano."}
{"id": "29084", "revid": "125475290", "url": "https://it.wikipedia.org/wiki?curid=29084", "title": "San Giorgio di Piano", "text": "San Giorgio di Piano (\"San \u017b\u00f4r\u017c\" in dialetto bolognese settentrionale) \u00e8 un comune italiano di abitanti della citt\u00e0 metropolitana di Bologna in Emilia-Romagna. Fa parte dell'Unione Reno Galliera.\nStoria.\nSan Giorgio al Piano.\nCentro attivo gi\u00e0 in epoca romana, come testimoniano numerosi ritrovamenti e la topografia di alcuni luoghi, nel Medioevo il \"Castello di San Giorgio\" compare citato con i nomi di \"Selva tauriana\" o \"Massa tauriana\" e \"Saltus plano\", bosco di pianura.\nL'imperatore Ottone nel 947 lo cita come \"Castello sancti Georgii\": in epoche poco tranquille gli abitanti avevano scelto come protettore un santo guerriero.\nIl luogo, gi\u00e0 situato in posizione strategica per scambi commerciali, fu fortificato nel Trecento con opere imponenti di cui restano tracce ben conservate: nel 1388 venne fortificato tutto il castello.\nSotto il dominio pontificio fino al 1796, Comune in epoca napoleonica, vede un rinnovato dinamismo economico e sociale nell'Ottocento, caratterizzato da un'economia rurale che vede prevalenti la coltura della canapa e del grano.\nLe frazioni.\nCinquanta.\nCinquanta vanta origini antichissime. In questa localit\u00e0 vennero ritrovati numerosi cippi in marmo risalenti al II secolo d.C., raffiguranti divinit\u00e0. In questa localit\u00e0 sorge l'antica Villa Zambeccari.\nDurante la seconda guerra mondiale, nel periodo dell'occupazione tedesca e della Repubblica Sociale Italiana, nella frazione di Cinquanta la famiglia contadina dei Candini nascose e protesse dalla deportazione nella propria casa colonica i tre componenti della famiglia napoletana dei Cuomo, costretta alla clandestinit\u00e0 in quanto il capitano Vittorio Cuomo era renitente alla leva mentre la moglie e il figlioletto erano ebrei. Per questo loro impegno di solidariet\u00e0, il 14 giugno 1998, l'Istituto Yad Vashem di Gerusalemme ha conferito ai coniugi Pio e Gina Candini l'alta onorificenza dei Giusti tra le Nazioni.\nGherghenzano.\nA Gherghenzano Annibale I Bentivoglio sconfisse in una famosa battaglia l'esercito visconteo nel 1433. Il centro si svilupp\u00f2 durante il Medioevo, periodo in cui venne costruita la Chiesa di San Geminiano. L'edificio venne tuttavia ricostruito nel 1729. Al suo interno \u00e8 tuttora esposta una tela di Antonio Randa, allora allievo di Lucio Massari, al quale probabilmente era stata richiesta l'esecuzione dell'opera; il recente restauro eseguito da Maria dell'Amore, che ha eliminato incrostazioni e ridipinture, ha riportato il dipinto ad una corretta leggibilit\u00e0 e rivelato la firma dell'artista bolognese; il dipinto mostra la \"Madonna col Bambino e i Santi Geminiano, Francesco, Carlo e Ignazio di Loyola\" e si pu\u00f2 datare al periodo 1622/1626.\nStiatico.\nLa frazione di Stiatico dista 3,73 chilometri dal comune di San Giorgio di Piano, cui essa appartiene.\nIl nome di questa frazione deriva da un fondo gentilizio romano chiamato \"Hostiaticus\". Nel centro della frazione si trova la chiesa di San Venanzio Martire; restaurata alla fine del Settecento, al suo interno \u00e8 possibile ammirare una statua in gesso, opera del De Maria e raffigurante il Santo Patrono.\nLungo la via Stiatico, provenendo da San Giorgio di Piano, sorge Villa Garagnani. Questa \u00e8 una villa di campagna del primo '700, propriet\u00e0 dei Garagnani fin da allora. Durante le due guerre mondiali ha ospitato soldati tedeschi, la cui presenza ha segnato sia l'interno della villa sia il parco circostante, dove molti degli alberi secolari furono danneggiati e successivamente sostituiti.\nSport.\nNella frazione di Stiatico \u00e8 presente una societ\u00e0 calcistica dilettantistica, lo \"Stiatico Calcio 97\", fondata nel 2018.\nCultura.\nCorso dei Fiori.\nA San Giorgio di Piano, i primi di giugno, si svolge il tradizionale Corso dei Fiori, festa folkloristica che riprende lo stile del carnevale, in quanto vede girare per le vie del paese carri e persone in maschera, ma con la particolarit\u00e0 del cosiddetto \"gettito di fiori\".\nInfrastutture e trasporti.\nFerrovie.\nSan Giorgio di Piano \u00e8 servito da una stazione della linea Padova-Bologna.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "29085", "revid": "125729769", "url": "https://it.wikipedia.org/wiki?curid=29085", "title": "Trezzone", "text": "Trezzone (\"Trezzon\" in dialetto locale, pronuncia fonetica IPA: ) \u00e8 un comune italiano di 237 abitanti della provincia di Como in Lombardia. Fa parte della Comunit\u00e0 montana dell'Alto Lario Occidentale.\nStoria.\nIn et\u00e0 altomedievale Trezzone era un feudo dei Vicedomini, i quali avevano infeudato tutto il territorio della bassa Valtellina.\nGli annessi agli Statuti di Como del 1335 riportano \"\u201cTrezono montis Surici\u201d\" tra le localit\u00e0 facenti parte della pieve di Olonio, della quale Trezzone segu\u00ec fino al 9 novembre 1456, quando la sede plebana fu spostata a Sorico.\nDurante il restante periodo all'interno del Ducato di Milano, Trezzone segu\u00ec le vicende della pieve di Sorico, che assieme a quelle di Dongo e di Gravedona costitu\u00ec il cosiddetto \"feudo delle Tre Pievi superiori del lago\", in un primo tempo regalato da Ludovico Maria Sforza a Lucrezia Crivelli come parte integrante del feudo di Nesso (1497), poi infeudato dal Medeghino (1545) e infine passato alla famiglia Gallio (1580), la quale vi esercit\u00f2 i propri diritti feudali fin'oltre la met\u00e0 del XVIII secolo.\nA partire dal XVI secolo, Trezzone fu interessato da un importante fenomeno di emigrazione verso Palermo.\nUn decreto di riorganizzazione amministrativa del Regno d'Italia napoleonico datato 1807 sanc\u00ec l'annessione di Trezzone al comune di Gera, decisione cancellata dalla Restaurazione.\nMonumenti e luoghi d'interesse.\nChiesa di Santa Maria delle Grazie.\nGi\u00e0 attestata nel 1560, la chiesa fu elevata a parrocchiale nel 1587 per opera del vescovo di Como Gianantonio Volpi. Originariamente in stile romanico, la chiesa fu rimaneggiata nel corso dei secoli. Internamente, la chiesa ospita numerosi dipinti di epoche diverse, tra i quali un affresco del 1484 e opere realizzate dai fratelli Appiani, da Caracciolo di Vercana e dai comaschi Cesare Carpani e Giambattista Rodriguez.\nAmministrazione.\nAlle ultime elezioni comunali tenutesi il 3 e il 4 ottobre c'era una sola lista civica (la nuova Trezzone) e l'affluenza f\u00f9 del 69,81%"}
{"id": "29086", "revid": "1543377", "url": "https://it.wikipedia.org/wiki?curid=29086", "title": "Turate", "text": "Turate (\"Turaa\" in dialetto comasco-varesotto, : ) \u00e8 un comune italiano di abitanti della provincia di Como in Lombardia.\nStoria.\nIl territorio di Turate, prima dell'arrivo degli antichi Romani, fu abitato dagli Insubri. Da \"Turatum\", nome romano di Turate, passava la \"Via Mediolanum-Bilitio\", che metteva in comunicazione \"Mediolanum\" (Milano) con \"Luganum\" (Lugano) passando da \"Varisium\" (Varese). La moderna Turate \u00e8 citata come \"Thurao\", terra donata nel 712 dal re longobardo Liutprando al monastero di San Pietro in Ciel d'Oro di Pavia.\nNel 1346 \"el locho da Tur\u00e0\" risulta far parte delle localit\u00e0 che, all'interno della pieve di Appiano, avevano in carico la manutenzione della cosiddetta \"strata da Bol\u00e0.\"\nLa storia del borgo nell'et\u00e0 tardo medioevale e moderna durante il Ducato di Milano \u00e8 strettamente legata alla potente famiglia nobiliare lombarda dei Caimi, a cui Filippo IV concesse Turate in feudo nel 1623 e i quali vi esercitarono i propri diritti feudali fino al 1785, anno in cui l'ultimo erede maschio della famiglia mor\u00ec e il feudo ritorn\u00f2 a disposizione del demanio.\nSempre inserito nella pieve di Appiano, nel 1751 il comune di Turate comprendeva gi\u00e0 i cassinaggi di Fagnana, Piatti e Mascazza, oltre che la cassina di Prato. Si ritrova Turate nella stessa pieve anche nel 1786, anno in cui la stessa fu inserita nella provincia di Gallarate.\nCon l'abolizione del sistema feudale da parte di Napoleone anche Turate diventa borgo libero e pienamente autonomo venendo spostato nel 1802 dal dipartimento di competenza di Milano a quello di Como. Un decreto di riorganizzazione amministrativa del Regno d'Italia napoleonico datato 1807 sanc\u00ec, per Turate, l'annessione del comune di Gerenzano, decisione che, come buona parte delle altre avvenute in et\u00e0 napoleonica, fu tuttavia cancellata dalla Restaurazione. Ciononostante, Turate rimase nell'area di competenza amministrativa di Como anche in seguito alla costituzione del Regno lombardo-veneto.\nAgli atti, il primo documento con timbro \u201cComune di Turate\u201d risale al 1827, quando il municipio era amministrato dalla Deputazione amministrativa comunale, l'odierna Giunta. Nel 1860 per la prima volta il capo dell'Amministrazione cambi\u00f2 nome da Podest\u00e0 a Sindaco.\nMonumenti e luoghi d'interesse.\nArchitetture religiose.\nChiesa dei Santi Pietro e Paolo.\nForse costruita attorno all'anno 1000 al posto di un cimitero, la chiesa dei Santi Pietro e Paolo \u00e8 attestata all'interno della pieve di Appiano gi\u00e0 nel XIII secolo. In principio la chiesa si presentava con una porta centrale sulla facciata dotata di una finestra e con due porte provviste di finestre sul lato nord. Al tempo della visita pastorale del 1574 da parte dell'arcivescovo Carlo Borromeo, la chiesa presentava una navata centrale, corrispondente all'attuale maggiore, a cui se ne affiancava una laterale sul lato ove oggi si trova il battistero, al posto del quale allora era collocato un altare dedicato a Sant'Ambrogio. La chiesa deve il suo aspetto attuale ad alcuni importanti interventi di ristrutturazione avvenuti tra secoli XVII e XX. Particolarmente significative furono le modifiche avvenute nel 1848, che comportarono un ingrandimento della chiesa. Nel XX secolo l'interno della chiesa venne dotato di affreschi e decorazioni degli artisti Giovanni Caravaglia e Giovanni Muttoni della scuola d'arte milanese \"Beato Angelico\".\nL'attuale campanile \u00e8 una ricostruzione di un'altra precedente struttura.\nSantuario della Madonna in Campagna.\nGi\u00e0 attestato nel XIV secolo, il santuario fu edificato sul luogo laddove si trovavano le precedenti chiesette di Santa Maria e di San Maurizio.\nSociet\u00e0.\nEvoluzione demografica.\nDemografia pre-unitaria.\n\"(Fonte: lombardiabeniculturali)\"\nInfrastrutture e trasporti.\nIl comune di Turate \u00e8 servito dalla linea ferroviaria FN Saronno-Varese-Laveno Mombello tramite la stazione di Gerenzano-Turate, situata tra i comuni di Turate e Gerenzano (VA).\nSport.\nPallacanestro.\nIl club cestistico comunale \u00e8 il Basket 2000 Turate; i suoi colori ufficiali sono il bianco e il verde. Attivo solo a livello dilettantistico, schiera le squadre in campionati FIP e UISP (minibasket, under 13 e Under 18 per la stagione 2021/2022). Sede degli allenamenti e delle partite sono il Palazzetto della Scuola Secondaria in Via IV Novembre n\u00b012 e la Palestra della Scuola Primaria in Via Garibaldi n\u00b039.\nCalcio.\nMaggiore societ\u00e0 calcistica comunale \u00e8 la Salus et Virtus Turate; fondata nel 1927 e contraddistinta dai colori sociali bianco e azzurro, vanta quali maggiori successi alcune partecipazioni alla Serie D nei primi anni del terzo millennio. Nel 2009 si \u00e8 fusa con la di Caronno Pertusella, andando a formare la societ\u00e0 unificata , basata nel comune varesino. L'esperienza ha per\u00f2 avuto vita breve: gi\u00e0 nel 2010-2011 la Salus et Virtus Turate \u00e8 stata rifondata ed \u00e8 ripartita in autonomia dalla Terza Categoria di Como.\nTiro con l'arco.\nA Turate ha sede il club A.S.D. Arcieri dell'Airone, contraddistinto dai colori sociali giallo e bianco."}
{"id": "29087", "revid": "15756", "url": "https://it.wikipedia.org/wiki?curid=29087", "title": "Uggiate-Trevano", "text": "Uggiate-Trevano (: , \"Uggiaa\" e \"Trevan\" in dialetto comasco, : e ) \u00e8 un comune italiano di abitanti della provincia di Como in Lombardia.\nAdagiato sulla cinta morenica, modellata dalle ultime glaciazioni, che si estende attorno alla valle del torrente Faloppia, si trova a circa 15\u00a0km da Como e a 16\u00a0km da Varese. Dal 2002 fa parte ed ospita la sede dell'Unione di comuni lombarda Terre di Frontiera.\nSul territorio \u00e8 presente il valico pedonale di Pignora che per molti decenni ha funzionato regolarmente, chiuso nel 1983 \u00e8 stato riaperto parzialmente per occasioni particolari a partire dal 19 marzo 2011.\nGeografia fisica.\nTerritorio.\nIl territorio di Uggiate-Trevano, esteso per 5,83 km\u00b2, appartiene alla cinta delle colline moreniche ai piedi del Monte Generoso.\nL'altitudine ufficiale di Uggiate-Trevano, corrispondente al punto sul quale sorge il Palazzo Municipale, \u00e8 di 414 metri sul livello del mare.\nIl comune confina a nord con Novazzano (Svizzera), a est con Ronago e Drezzo, a sud con Faloppio, ad ovest con Bizzarone e Valmorea.\nIl comune dista 17\u00a0km da Como, 16\u00a0km da Varese, 24\u00a0km da Lugano e 50\u00a0km da Milano.\nIdrologia.\nIl territorio comunale \u00e8 attraversato da due torrenti della rete idrica principale della Lombardia:\nGeologia e morfologia.\nIl territorio dell'attuale zona di confine tra la provincia di Como e il Cantone Ticino ha avuto origine a partire dal Miocene, quando si form\u00f2 il lago di Como, e dal Pliocene, quando si form\u00f2 il monte Generoso.\nIl Quaternario ha visto il susseguirsi di ere di espansione (stadi) dei ghiacciai, che hanno portato alla formazione di cordoni morenici e cerchie moreniche (anfiteatri).\nUggiate si adagia su un pianoro tra le colline moreniche che formano l'anfiteatro naturale del Faloppia, modellato dalla lingua glaciale che si estendeva dal Lario all'attuale Mendrisiotto durante la quarta glaciazione. Sui suoi terrazzi si affacciano Ronago, Trevano, Faloppio, e Drezzo, alla testata della Spina Verde ad ovest di Como, a ridosso del confine con il Mendrisiotto, sul quale si aprono ampi squarci panoramici sullo sfondo del monte Generoso, della val di Muggio e del monte Bisbino.\nL'anfiteatro collinare del Faloppia, che (Mascetti, op. cit) definisce \"di Chiasso Maggiore\", pur se non molto esteso, \u00e8 uno dei pi\u00f9 completi e rappresentativi dei diversi stadi di avanzamento e ritiro della lingua glaciale. Non \u00e8 rimasto alcun laghetto intermorenico (come quello di Montorfano), poich\u00e9 il torrente Lura ha segato in profondit\u00e0 la morena tra Baragiola e Castel Lurate.\nSismologia.\nClassificazione sismica: zona 4 (Zona con pericolosit\u00e0 sismica molto bassa. \u00c8 la zona meno pericolosa dove le possibilit\u00e0 di danni sismici sono basse.), ordinanza del presidente del Consiglio dei ministri n. 3274/2003, aggiornata con la delibera della Giunta regionale della Lombardia n. 14964 del 7.11.2003.\nClima.\nIl clima di Uggiate-Trevano \u00e8 quello della fascia collinare lombarda, con una particolarit\u00e0 dovuta alla particolare posizione geografica di Uggiate Trevano sulla dorsale morenica compresa tra la valle del Lanza e del Faloppia: gli inverni sono rigidi (con temperature leggermente pi\u00f9 basse rispetto alle zone vicine) e poco piovosi; le estati sono calde con precipitazioni a carattere temporalesco; le primavere e gli autunni sono generalmente piovosi.\nOrigini del nome.\nLe prime citazioni storiche del Comune, o meglio delle due comunit\u00e0 di Uggiate e Trevano, di cui si abbia notizia, risalgono al 748 e all'852; nei documenti che portano tale date sono riportati i nomi di \"Oglato\" e \"Trebano\" .\nIl nome \"Oglato\", bench\u00e9 messo in relazione da Olivieri nel 1931 con \"Octavius\", inteso come distanza in miglia da Como lungo la strada passante dal Chiasso Maggiore (l'odierna val Mulini), viene oggi relazionato a un'origine celtica, e pi\u00f9 precisamente al sostantivo di una trib\u00f9 locale, gli \"Uglates\", con il tipico suffisso genitivo in \"-ate\", tipico della Lombardia.\nPi\u00f9 chiara appare l'etimologia di Trevano, che sembra derivare dal longobardo \"trewa\" che significa \"accampamento\".\nStoria.\nDalla preistoria all'Alto medioevo.\nI villaggi di Uggiate e Trevano dovevano tuttavia esistere molto prima delle date citate, forse nel periodo in cui nella regione dei laghi Lario, Ceresio e Verbano si stanziarono la cultura di Golasecca e i Liguri. Alcune tracce di palafitte furono ritrovate in localit\u00e0 Brughiere nel 1918, danno prova di un'antica civilizzazione dei luoghi. Nello specifico l'area suddetta fu colonizzata dagli Insubri che diedero il nome alla regione Insubria.\nDopo una prima vittoria di Roma nel 222 a.C. nel 196 a.C.Claudio Marcello occup\u00f2 definitivamente la citt\u00e0 di Como e con essa i 27 \"castella\", che con il relativo contado caddero sotto il controllo romani. Le pi\u00f9 significative tracce lasciate dalla civilt\u00e0 romana sono costituite da tre tombe a cremazione, risalenti al II o I secolo a.C., scoperte nel 1911 su una collina di propriet\u00e0 Somaini, in localit\u00e0 Ronco.\nRisale probabilmente alla prima fase di cristianizzazione l'edificio di culto di Uggiate dedicato a San Pietro. La chiesa di Trevano \u00e8 invece dedicata al Santo cavaliere San Michele, che fa propendere la sua nascita per il successivo periodo longobardo.\nLa caduta dell'Impero Romano non caus\u00f2 particolari scosse nella regione; Como e il suo contado rimasero a lungo sotto un dominazione Bizantina. All'arrivo dei Longobardi risale probabilmente il primo nucleo del Castello di Trevano, con annessa la cappella di san Michele.\nDue secoli e mezzo dopo i Longobardi furono sconfitti da Carlo Magno. Nel 774 inizi\u00f2 cos\u00ec il dominio dei Franchi, la diffusione definitiva del Cristianesimo e l'affermazione del feudalesimo. L'area collinare con tutta la zona a occidente fino al Verbano e al Ticino e a oriente fino al Seveso e alla valle Intelvi faceva parte della contado del Seprio. Il potere locale era detenuto dai Vescovi di Como possedevano dei diritti fondiari sul territorio.\nDall'et\u00e0 dei Comuni al '500.\nCon l'aumento del potere delle Citt\u00e0 il contado di Uggiate e Trevano venne coinvolto a pi\u00f9 riprese nelle guerre tra Como e Milano; una prima guerra, durata dal 1118 al 1127, si concluse con la distruzione di Como e la vittoria di Milano. A questo periodo risale un documento del 1121, nel quale \u00e8 citato il paese di Trevano.\nGrazie all'alleanza col Barbarossa, Como seppe risollevarsi, infliggendo ai milanesi una sconfitta sul colle di Drezzo, in faccia a quello di Trevano. Nel 1162, i lariani parteciparono alla distruzione della citt\u00e0 rivale. Infine, dopo la sconfitta definitiva dell'Imperatore e la pace di Costanza del 1183 si giunse finalmente ad un accordo tra Como e Milano che sanciva la definitiva appartenenza delle Pievi di Fino e Uggiate (con Olgiate) al territorio comasco. Iniziava un'era di sviluppo per Uggiate e tutta la sua Pieve.\nIl \"comune de Ogiate\" e il \"comune de Trevano et de Romazana\" sono entrambi citati negli annessi agli Statuti di Como del 1335.\nContinuavano intanto le lotte tra fazioni e famiglie rivali: a Como emergevano le famiglie dei Torriani e dei Rusca mentre a Milano dal 1300 iniziava il predominio dei Visconti.\nMilano aumentava sempre pi\u00f9 la sua influenza sulla regione comasca (risale al 1395 la nascita del Ducato) e nonostante i tentativi della famiglie comasche di mantenere l'indipendenza nel 1416 Como e il suo territorio si consegnarono definitivamente al potere del Ducato di Milano.\nNel 1450 subentr\u00f2 alla guida del Ducato la famiglia degli Sforza; iniziavano per\u00f2 le ingerenze delle potenze europee: inizialmente i Francesi occuparono il Ducato, poi calarono nella regione i mercenari svizzeri. Uggiate fu attraversato dalle truppe elvetiche nel 1510; il predomino svizzero si protrasse fino al 1516 quando nella battaglia di Marignano una coalizione franco-veneta riusc\u00ec a scacciare gli Elvetici dai territori comaschi ma non dalle valli del Ticino che da allora entrarono a far parte della Confederazione elvetica.\nLa Pieve di Uggiate, pur mantenendo la sua supremazia sui centri oggi elvetici di Balerna, Coldrerio e Novazzano divenne da allora una Pieve di frontiera, situazione che segner\u00e0 profondamente tutta la seguente storia locale.\nI secoli XVI e XVII: l'arrivo degli Spagnoli.\nNel 1535 il Ducato e la Pieve di Uggiate passarono sotto la dominazione spagnola (Carlo V, che sarebbe durata per circa due secoli. La zona divenne sede di traffici di contrabbando di grano: il Ticino infatti era duramente colonizzato dai balivi dei cantoni tedescofoni che lo lasciavano senza risorse.\nAppartiene a questo periodo la storia di \"tre giovinette\" che \"per recare fede allo sposo\" preferirono venire murate vive nelle mura della chiesa di Somazzo piuttosto che venire meno ai loro doveri. La ricerca storica ha permesso di avvalorare la realt\u00e0 di questa vicenda: ancora oggi rimangono nelle mura della chiesa tre cellette con i poveri resti.\nDal punto di vista amministrativo occorre notare lo svolgimento dei primi estimi rurali nel 1545 a Trevano e nel 1592 a Uggiate.\nNel 1650 accadde un fatto memorabile per molte comunit\u00e0 della zona: il Governo spagnolo decise di metter in vendita la libert\u00e0 delle Pieve, fino ad allora sottoposta all'Imperatore. Uggiate, grazie al pagamento effettuato dai propri cittadini, ottenne la libert\u00e0 il 6 aprile 1653, libert\u00e0 che l'8 marzo 1656 tocc\u00f2 tutti i paesi della zona.\nIl Settecento e l'Ottocento: riforme e sviluppo.\nCon la pace di Utrecht del 1713 i territori insubri passarono sotto la Corona Austriaca, che diede subito un forte impulso allo sviluppo e alla crescita.\nNel 1751 il territorio comunale di Uggiate si estendeva gi\u00e0 ai cassinaggi di \u201cC\u00e0 Nova\u201d, Mirabello, \u201cChiesa di Somazzo\u201d, Pioppette, Pressino e Belvedere, mentre il comune di Trevano comprendeva gi\u00e0 i cassinaggi di \"Romanzana\", Crapone, \u201cMolino del Gallo\u201d, \u201cMolino della Vignasia\u201d, \u201cMolino di Luisino\u201d, \u201cMolino del Torchio\u201d e \u201cMolino del Giorgio\u201d.\nNel 1755 fu ultimato il Catasto Teresiano che permise ulteriori riforme amministrative e che costituisce oggi una preziosissima fonte di analisi del territorio.\nL'amministrazione austriaca fu per\u00f2 interrotta nel 1796 dall'arrivo dei rivoluzionari Francesi. Nel 1802 nacque la Repubblica Cisalpina e in seguito la Repubblica Italiana. Nell'ambito di una semplificazione amministrativa Uggiate fu nominato capoluogo di un Comune aggregato composto da sei comunit\u00e0 (Uggiate, Trevano, Camnago, Gaggino, Ronago, Bizzarone); \u00e8 curioso notare come l'odierna Unione di Comuni Terre di Frontiera ricalchi esattamente il Comune di inizio Ottocento. Uggiate contava allora circa 550 abitanti e Trevano 286 abitanti.\nCon la Restaurazione del 1814-1815, per\u00f2, i Comuni vennero di nuovo separati e tornarono a costituire le originarie amministrazioni.\nRitorn\u00f2 il governo austriaco (col regno Lombardo Veneto) ma si stavano ormai affermando gli ideali risorgimentali.\nNel 1848, il 18 marzo, Milano e tutto il regno Lombardo-Veneto insorse contro gli Austriaci; \u00e8 da notare che in zona ci furono scaramucce tra gli Svizzeri e gli Austriaci in fuga. L'insurrezione si concluse sostanzialmente con un ritorno allo \"status quo\", tuttavia aumentava sempre pi\u00f9 il risentimento anti-austriaco.\nNel 1859, nell'ambito della seconda guerra di indipendenza, Garibaldi attravers\u00f2 Uggiate il 2 giugno diretto da Varese a Como, dopo aver affrontato gli Austriaci nella nota battaglia di San Fermo. L'Eroe dei due Mondi piacque molto agli uggiatesi: le cronache narrano che furono raccolte tra i cittadini 45,20 Lire austriache per la Spedizione dei Mille.\nIl 5 giugno 1859 Milano veniva annessa al Regno di Sardegna; a novembre, con la Pace di Zurigo, tocc\u00f2 infine a tutta la Lombardia e a Uggiate Trevano. Vennero formati i primi Consigli comunali ed eletti i primi Sindaci, di nomina regia.\nIl finire del secolo vide l'espansione delle vie di trasporto. Fu costruita la ferrovia di Valmorea, ma la zona di Uggiate, tuttavia, per indecisioni e disaccordi, rest\u00f2 priva di collegamenti ferroviari.\nSotto il punto di vista sociale \u00e8 da registrare la nascita nel 1884 della \"Societ\u00e0 di Mutuo Soccorso fra Operai e Contadini\", di ispirazione laica, alla quale si affianc\u00f2 nel 1885, sotto la spinta del parroco Don Mojana, la \"Societ\u00e0 Cattolica di Mutua Beneficenza\": iniziava un dualismo che si sarebbe protratto per lunghi anni ma che mai caus\u00f2 reali problemi all'interno della comunit\u00e0 uggiatese.\nI giorni nostri.\nIl secolo XX si apr\u00ec con la tragedia della Grande Guerra: le comunit\u00e0 di Uggiate e Trevano pagarono il loro tributo di sangue con 31 caduti uggiatesi e 22 caduti trevanesi i cui nomi sono registrati sui Monumenti realizzati nel 1920 a Uggiate e 1923 a Trevano. Nello stesso anno venne inoltre realizzato, in un terreno situato dietro la chiesa di Somazzo, il \"Parco della rimembranza\".\nDurante il regime fascista si giunse all'unione delle comunit\u00e0 di Trevano e Uggiate. Gi\u00e0 negli anni 1927-1928 si era registrato un grande processo di aggregazioni (che port\u00f2 ad esempio alla nascita dei vicini Comuni di Faloppio e Valmorea): Uggiate e Trevano erano rimasti divisi ma amministrati da un unico Podest\u00e0 (carica che aveva soppiantato quella di Sindaco).\nNegli anni successivi il medesimo Podest\u00e0 (Rag. Pedroni), era rimasto in carica solo a Trevano: constatando la difficolt\u00e0 economica di Trevano fu alla fine presa la decisione di aggregazione, che fu ratificata il 15 novembre 1937 e divenne operativa dal 1\u00ba gennaio 1938. L\u2019unificazione aveva comunque una profonda radice nella storia locale, dato che i due paesi avevano da sempre condiviso, e condividono tuttora, un\u2019unica parrocchia.\nLa Seconda guerra mondiale fece precipitare di nuovo le comunit\u00e0 in un abisso di povert\u00e0 e precariet\u00e0; Uggiate Trevano, posto sul confine con la neutrale svizzera, fu risparmiato dai combattimenti ma visse situazioni tragiche, legate al contrabbando e a retate rivolte verso gli ebrei che tentavano di riparare oltre il confine.\nIl 25 luglio 1943, all'arresto di Benito Mussolini, Don Sessa, Vicario di Uggiate, suon\u00f2 le campane ed espose il tricolore sul campanile. La guerra non era per\u00f2 terminata e l'arrivo dei nazisti lo costrinse ad una fuga dal paese.\nIl paese fu liberato come tutta la Lombardia nella primavera del 1945: il 2 maggio il Comitato di Liberazione Nazionale nominava il primo Sindaco.\nPurtroppo le violenze seguite alla guerra non risparmiarono la zona. Trevano fu teatro di un fatto tragico e ancora misterioso: l'esecuzione sommaria in localit\u00e0 \"Punt dala P\u00e0ssera\" di alcuni esponenti della Repubblica di Sal\u00f2 di ambo i sessi ad opera di \"sconosciuti\". La tomba di queste vittime della violenza \u00e8 ancora presente nel cimitero comunale.\nCol ritorno di numerosi reduci (alcuni di loro, inquadrati nel Primo Raggruppamento Motorizzato, avevano partecipato con le truppe americane, inglesi e polacche a tutta la Campagna d'Italia, altri, fatti prigionieri dai tedeschi dopo l'8 settembre, avevano trascorso anni di prigionia in Germania) lentamente la vita civile riprese: il 27 ottobre 1946 si tenne il primo Consiglio Comunale dell'era repubblicana.\nLa seconda parte del XX secolo ha visto numerosi interventi nel campo della viabilit\u00e0 (asfaltatura strade), sull'acquedotto, per la gestione rifiuti e il passaggio da una economia contadina ad un'economia di tipo terziario.\nSimboli.\nLo stemma rappresenta il Monte (l'anfiteatro morenico), il Gelso, la Spiga di Grano, la Spiga di Segale e la Vite (prodotti dell'agricoltura locale). La Croce rimanda alla tradizione religiosa della Comunit\u00e0.\nMonumenti e luoghi d'interesse.\nArchitetture religiose.\nParrocchiale dei Santi Pietro e Paolo a Uggiate.\nLa chiesa parrocchiale di Uggiate, gi\u00e0 conosciuta come chiesa collegiata di San Pietro, ha, come detto nella sezione storica, origini antichissime anche se le sue prime descrizioni risalgono al '500, redatte dai vescovi che la visitavano. Per lungo tempo rappresent\u00f2 la sede della pieve di Uggiate. L'orologio sulla torre campanaria \u00e8 attestato gi\u00e0 dal 1671. Ad eccezione della facciata, la quale risale al 1906, la chiesa nelle forme che ancora oggi si possono ammirare \u00e8 un rifacimento del '700: l'interno della chiesa a Navata unica \u00e8 qualificato dalla decorazione affrescata nel 1737 da Carlo Innocenzo Carloni di Scaria Intelvi. Nell'800 sono stati compiuti lavori di completamento con la realizzazione del coro ligneo mentre risale ai primi anni del Novecento il completamento della facciata. Tra le opere d'arte conservate meritano speciale menzione, oltre all'altare settecentesco e agli affreschi succitati, la statua lignea della Madonna realizzata nel 1864 dall'artista Filippo Villa, le due tele di Paolo Pagani risalenti rispettivamente al 1714 e 1715 (\"Sant'Antonio che riattacca il piede\" e \"Sant'Antonio che per bilocazione va a risuscitare il testimone\") e il dipinto raffigurante l\"'Ultima cena\", del 1972, dell'artista locale Torildo Conconi. La chiesa conserva anche una \"Nativit\u00e0\" attribuita a Bernardino Luini.\nChiesa di San Michele.\nRisale al periodo longobardo il primo nucleo della chiesa di San Michele, situata a Trevano. Le diverse fasi costruttive della chiesa sono oggi ben identificabili guardando la struttura dall'esterno, e ci\u00f2 \u00e8 stato reso possibile da una campagna di restauro attuata negli anni 1980-1981. Durante i restauri si \u00e8 trovato un blocco in ghiandone che, secondo gli studiosi, avrebbe originariamente costituito dapprima il coperchio di un sarcofago romano e, in seguito, come montante per un maglio. Della chiesa romanica orientata sull'asse Est-Ovest, della quale esistono ancora la parte inferiore dell'abside, la facciata oggi laterale e il portale sinistro, si sono conservati alcuni affreschi, tra i quali le decorazioni dello strombo di una delle monofore dell'abside. La struttura romanica originaria sarebbe stata conclusa entro la prima met\u00e0 del Mille, mentre gli affreschi sarebbero databili al periodo di transizione tra il Mille e il Millecento. Quattrocentesco \u00e8 il \"Sant'Antonio Abate\" posto nell'originaria controfacciata, mentre risale al 1541 l'affresco raffigurante \"Madonna con il Bambino, San Michele e San Giovanni Battista\", posto sull'altare Settecentesco. La parte superiore dell'abside venne aggiunta nel corso del Cinquecento, periodo in cui la chiesa sub\u00ec un primo ampliamento che comport\u00f2 la costruzione dell'odierna sacrestia e l'allargamento della navata in direzione nord. Questi lavori comportarono la distruzione di un grande affresco di Dio Cristo Pantocratore, del quale sono oggi visibili solo due piedi. Al suo posto venne eseguito un \"Cristo Giudice tra i cherubini\". Allo stesso secolo risalgono i motivi geometrici bianco-rossi presenti sulla facciata originaria. La nuova chiesa fu completata entro il 1685. Il ri-orientamento della chiesa perpendicolarmente alla precedente avvenne negli anni 1748-1752. Un intervento Settecentesco e un sopralzo Ottocentesco (che comport\u00f2 anche la realizzazione di volte a botte sia nella navata sia nel presbiterio) hanno dato infine alla navata la sua forma attuale. Al Settecento risale la finestra a lunetta sulla parete nord, tamponata nel secolo seguente. La facciata fu invece rifatta nel 1928. I restauri di inizio anni Ottanta inoltre riportato completamente alla luce l'abside romanica, che con le sue tre monofore era stata parzialmente celata da una serie di modifiche effettuate durante i lavori avvenuti nel corso del XVIII secolo. All'interno della chiesa si conservano inoltre tele dei secoli XVII e XVIII, una croce d'altare Settecentesca e arredi Ottocenteschi in legno intarsiato. Il campanile, forse originariamente in stile romanico, fu innalzato in tre fasi successive, avvenute rispettivamente nei secoli XVI, XVIII e XX. Un tempo a fianco della chiesa si trovava un cimitero, gi\u00e0 documentato - peraltro in cattive condizioni - negli atti delle visite pastorali effettuate tra il 1577 e il 1581 dal vescovo di Como Gianantonio Volpi.\nChiesa di San Giuseppe.\nLa prima notazione del santuario dei Morti di Somazzo risale al 1423. L'attuale edificio religioso fu costruito ampliando un precedente oratorio, anticamente dedicato a San Cassiano ma attestato con la denominazione \"Oratorio delle Anime Purganti\" negli atti della visita pastorale compiuta dal vescovo di Como Ambrogio Torriani nel 1671. Le prime notizie relative ai lavori di costruzione dell'attuale \"chiesa di Santo Gioseppo in Somazzo\" risalgono invece al 1688. L'introduzione del culto a San Giuseppe \u00e8 attribuita a un eremita insediatosi nei pressi dell'antico oratorio attorno alla met\u00e0 del Seicento, periodo in cui si iniziarono i lavori di ampliamento (partiti dall'attuale presbiterio). La presenza di cosiddetti \"romiti\" presso il santuario dur\u00f2 fino agli inizi del XX secolo. L'Ottocento e il primo Novecento videro un susseguirsi quasi frenetico di interventi come, ad esempio, la realizzazione della cappella dedicata a San Rocco (1855-1859), la risistemazione di quella dedicata al santo titolare (per la quale furono reimpiegati alcuni materiali provenienti dal demolito oratorio di Maria Bambina, un tempo situato a lato della chiesa plebana) e la sostituzione dell'antica statua di San Giuseppe con quella tuttora venerata sull'altare maggiore (1827).\nLa facciata a capanna con lesene ioniche e timpano presenta un portale a volte ed \u00e8 affiancata da due ossari. In controfacciata, un organo Ottocentesco, installato nel 1936 dopo esser stato originariamente collocato nella chiesa parrocchiale di Saltrio. Il crocifisso ligneo, conservato in una cappella laterale, fu realizzato tra il 1742 e il 1744 dall'intelvese Antonio Ferretti. Dalla Valle Intelvi provengono anche i due paliotti in scagliola degli altari dell'Addolorata e del Crocefisso (1742-1745), opere di Francesco Solari (1707-1769), figlio dello scagliolista Pietro. Nella cappella dedicata al santo titolare della chiesa trova posto l'affresco del \"Transito di San Giuseppe\" (1907), opera del mendrisiensie Silvio Gilardi, e un tempo vi si trovava una \"Liberazione delle anime del purgatorio\", tela Seicentesca che fino al 1965 costitu\u00ec la pala dell'altare maggiore. Oggi la tela si trova invece sulla parete destra della chiesa, appena varcato l'ingresso. Sul lato opposto un'altra tela, raffigurante la \"Conversione di sant'Agostino\". Gli affreschi della volta del presbiterio sono di Torildo Conconi (1946).\nIn fondo alla parete destra si eleva un semplice campanile a torre, decorato a fasce. Questa torre, costruita nel 1869 in sostituzione di un pericolante campanile che si trovava sul lato occidentale, fu sopralzata nel 1898.\nAltri edifici di culto.\nPer completezza meritano una citazione altri edifici sacri esistiti o tuttora esistenti nel territorio di Uggiate-Trevano.\nLa ex-chiesa di San Rocco, attestata a Trevano Inferiore dal 1581 al 1786, ora abitazione privata che conserva una nicchia con la statua del santo.\nLa ex-cappella di Romazzana, attestata dal 1581 al 1786 e oggi sparita.\nLa ex-chiesa di Sant'Al\u00f2 (Elia?), attestata nel 1581 nei \"Molini di Chiasso Maggiore\" e ancora presente nel catasto teresiano del 1750. Nella val Mulini \u00e8 presente una chiesetta realizzata nel 1956-57 e dedicata a sant'Antonio da Padova.\nLa chiesa cimiteriale, progettata da Attilio Terragni (1939) con la facciata decorata dalla \"Piet\u00e0\" dello scultore Giuseppe Mozzanica.\nArchitetture civili.\nCascina Canova.\nLa \"Cascina Canova\" \u00e8 citata per la prima volta negli Statuti di Como del 1335. Il nome Canova fa supporre agli storici che l\u00ec poteva esserci un deposito daziario, forse per la distribuzione del sale nella zona, come fa supporre anche la torre-colombera tuttora esistente nella cascina Canova di sotto, che poteva essere il luogo di deposito protetto. Da Canova passava la \u201cstrada cavallina\u201d che \u2013 affiancando il corso della Lura, collegava Milano-Rho-Saronno con Mendrisio-Capolago e (via lago) Lugano. A Canova la strada si biforcava: da una parte verso Bizzarone-Brusata, dall'altra verso Uggiate-Pignora-Brusata, perci\u00f2 quando nel 1760 fu istituito un posto di controllo doganale, fu collocato proprio alle porte di Canova. L'assetto attuale risale al 1850, a seguito di una ristrutturazione effettuata dai padroni della struttura, appartenenti alla nobile famiglia comasca dei Lucini Passalacqua, che trasformarono la struttura in casa rurale, in grado di ospitare 18 famiglie contadine per un totale di circa 80 persone, con un solo servizio igienico in corte. Nell'anno 2009 la struttura \u00e8 stata totalmente ristrutturata (a cura dell'attuale propriet\u00e0) nel rispetto scrupoloso dell'antica disposizione, conservando tutte le caratteristiche della Corte lombarda, aperta a sud est. A nord-ovest della Cascina esiste tuttora un bellissimo lavatoio con acqua della vicina sorgente, che fino al 1923 veniva usata dagli abitanti della cascina per tutti gli usi domestici.\nVilla Natta.\nIn localit\u00e0 Romazzana si trova Villa Natta. Eretta nel '500 come convento di suore, in seguito divenne una residenza di campagna della nobile famiglia comasca dei Natta. Si tratta di un edificio con pianta a U, costruita da due lunghe ali che racchiudono un cortile che, al tempo dei nobili, comprendeva un giardino all'italiana e un ninfeo. All'interno della villa sono conservati affreschi parietali seicenteschi.\nAltri edifici.\nNel cuore di Uggiate si trova Villa Somaini, risalente al XIX secolo, il cui parco che si estende lungo il tratto di via Matteotti fino al cimitero. Legata alla famiglia dei Somaini \u00e8 anche la tenuta dell'Annunziata (o \"Nunziada\"), fatta costruire in posizione dominante sugli abitati di Uggiate e Trevano da Francesco Somaini.\nNei pressi della chiesa di San Michele a Trevano si trova invece Palazzo Parravicini, realizzato tra i secoli XVI e XVII. Gi\u00e0 villa dell'omonima famiglia di marchesi, costitu\u00ec la residenza del canonico dell'attiguo edificio religioso.\nDegna di nota \u00e8 anche Villa Lavizzari, ubicata ad Uggiate in prossimit\u00e0 del monumento ai caduti.\nArchitetture militari.\nValico della Pignora.\nIl Valico pedonale in localit\u00e0 \"Pignora\", chiuso da 28 anni, \u00e8 stato riaperto il 19 marzo 2011. Non costituisce pi\u00f9 un valico commerciale e di transito ma un'attrattiva turistica inserita nel Parco Locale di Interesse Sovracomunale \"Sorgenti del Lura\"; la sua apertura consente infatti di raggiungere, attraverso un percorso pedonale, gli abitati di Uggiate e Novazzano. Attualmente il Valico viene aperto per una settimana nei mesi di marzo e di settembre. L'Amministrazione Comunale \u00e8 in trattativa con la propriet\u00e0 per ristrutturare il corpo di guardia; questo intervento, una volta ultimato, consentir\u00e0 al Comune di disporre di un fabbricato da adibire ad attivit\u00e0 di promozione e tutela del territorio, nonch\u00e9 di promozione turistica e come luogo di incontro tra le popolazioni.\nSociet\u00e0.\nGli abitanti sono comunemente detti \"uruch\", che nel dialetto locale significa \"allocco\" (\u00e8 cos\u00ec chiamata in maniera bonaria la statua dell'aquila che sovrasta il locale monumento ai caduti delle Guerre Mondiali).\nEtnie e minoranze straniere.\nUggiate-Trevano \u00e8 uno dei comuni della provincia di Como con la pi\u00f9 bassa percentuale di cittadini stranieri (3,8%, a fronte di una media provinciale del 7,9% e di una media regionale del 10,7%).\nAl 31 dicembre 2010 risiedevano in totale 167 persone, la nazionalit\u00e0 pi\u00f9 numerosa era quella libanese, con 25 cittadini residenti.\nReligione.\nRisale al 1240 la distribuzione fatta dal marchese Bertoldo di Hohenburg, podest\u00e0 di Como, e confermata nel 1279, del complesso pievano comasco in quattro parti, attribuite alle quattro porte principali o quattro porte della citt\u00e0\u201d che vedeva la pieve di Uggiate assegnata al quartiere di Porta Torre.\nFin dal XII secolo Uggiate \u00e8 stato dunque sede di un'importante Pieve della diocesi di Como. Nella pieve di Uggiate erano elencate le \"ecclesie\" di San Pietro, capopieve, San Giorgio di Olgiate, Casanova, Gironico, Cagno. Il clero della chiesa plebana era composto da un \"prepositus\" e sette canonici.\nIl vescovo Ninguarda, negli atti della sua visita alla fine del XVI secolo (1589-1593), riporta che nella pieve di Uggiate figuravano costituite le parrocchie Bizzarone, Cagno, Olgiate, Par\u00e8.\nA partire dal XIII secolo e fino alla fine del XVIII secolo l'organizzazione per pievi del territorio dell'episcopato comense funse sostanzialmente da base anche per l'organizzazione amministrativa civile mentre su tale base territoriale si venne a sovrapporre, ma non sempre a coincidere, la struttura vicariale, di valenza pi\u00f9 marcatamente istituzionale.\nDal XVII al XVIII secolo le parrocchie della pieve di Uggiate erano incluse in un unico vicariato con sede a Uggiate.\nIl vicariato foraneo di Uggiate cess\u00f2 di esistere solo con la revisione della struttura territoriale della diocesi di Como attuata nel 1968. Con il decreto 29 gennaio 1968 del vescovo Felice Bonomini, mediante il quale vennero abolite le vicarie fino ad allora esistenti, il territorio della diocesi di Como venne diviso in zone pastorali, comprendenti uno o pi\u00f9 vicariati foranei; le parrocchie dell'antico vicariato di Uggiate furono comprese nella zona pastorale III delle Prealpi e nel vicariato di Uggiate.\nDal 2011 si \u00e8 ritornati ai due vicariati precedenti ma con diversa strutturazione; Olgiate con Civello, Maccio, Gironico, Par\u00e8 e Drezzo, Uggiate con tutte le altre.\nTradizioni e folclore.\nLa grande devozione degli Uggiatesi (e non solo) nei riguardi di San Giuseppe ha portato alla nascita di una suggestiva e affollata fiera, che si tiene ogni anno nella domenica pi\u00f9 vicina alla festa del Santo del 19 marzo. La deliberazione comunale per una \"fiera di bestiami, granaglie ed altri generi\" risale al 12 febbraio 1878 ma il Regio Decreto di istituzione di un mercato a Uggiate risaliva a 17 anni prima, al 17 marzo 1861. Non \u00e8 poi da escludere che gi\u00e0 nei decenni precedenti, data l'importanza che la Festa ha assunto a partire dal '600, si tenesse gi\u00e0 una sorta di mercato.\nOggi la Fiera di san Giuseppe \u00e8 una delle prime e pi\u00f9 affollate (15000 presenze per l'edizione 2011) del panorama provinciale.\nLa figura della Madonna Addolorata, la cui statua \u00e8 conservata nel Santuario di Somazzo e che \u00e8 rappresentata nell'affresco dell'artista uggiatese Torildo Conconi, detto \"della Madunina\", nell'omonimo rione, \u00e8 particolarmente venerata in una festa che si tiene ogni anno nella domenica pi\u00f9 prossima al giorno della Memoria liturgica (15 settembre).\nIl sabato sera la comunit\u00e0 parrocchiale si ritrova presso l'affresco per la recita del rosario; sul Colle di Somazzo, il pomeriggio della domenica, si tiene \"l'incanto dei Canestri\", durante il quale cesti di prodotti tipici (e qualche animale da cortile) sono messi \"all'asta\" per le necessit\u00e0 della Parrocchia.\nA partire dall'anno 2010, sotto la spinta della Classe di Coscritti del 1960, ha ripreso vigore la tradizione della Sagra della Madonnina, che si svolge presso l'area attrezzata di Piazzale Europa, con uno spettacolo pirotecnico la cui origini risalgono al secondo dopoguerra.\nA san Michele, al quale \u00e8 dedicato l'omonimo edificio di culto a Trevano, \u00e8 dedicata la festa che si tiene la domenica pi\u00f9 prossima al 29 settembre, giorno della memoria liturgica.\nIl pomeriggio della domenica si tiene \"l'incanto dei canestri\", in analogia a quello svolto a Somazzo nei giorni precedenti.\nDurante il fine settimana, in un'area in prossimit\u00e0 della chiesa, si svolge la sagra di san Michele, con il tradizionale spettacolo pirotecnico, riproposto nel 2011 dopo alcuni anni di sospensione.\nCultura.\nIstruzione.\nBiblioteche.\nLa biblioteca comunale, situata in Via Garibaldi, ha un patrimonio totale di 23'658\npubblicazioni ed \u00e8 integrata nel Sistema bibliotecario dell'Ovest Como \"Giovanni Annoni\", raggiungendo in tal modo la ragguardevole cifra di 628'015 documenti disponibili per l'utente.\nSecondo gli ultimi dati disponibili la Biblioteca di Uggiate ha il pi\u00f9 alto numero di prestiti per abitante (6.39) di tutti i Comuni del Sistema bibliotecario.\nScuole.\nSul territorio comunale sono presenti le seguenti tipologie di scuole:\nGeografia antropica.\nUrbanistica.\nLe localit\u00e0 di Uggiate e Trevano risalgono ad un periodo precedente a quello della dominazione romana, collocandosi in un territorio caratterizzato da una morfologia naturale collinare. Su questa morfologia naturale l'originaria rete di centri di medie e piccole dimensioni e di numerosi nuclei di collina si \u00e8 andata progressivamente articolando e sviluppando nel corso dei secoli in un sistema urbano strutturato lungo le principali arterie viarie. Il vero sviluppo urbanistico \u00e8 iniziato a partire dalla seconda met\u00e0 del Ottocento con l'insediamento dei primi filatoi in centro paese a Uggiate e la formazione di un'urbanizzazione a medio-bassa densit\u00e0 ma sempre pi\u00f9 continua e diffusa.\nDal secondo dopoguerra lo sviluppo \u00e8 stato dunque progressivo: risale agli anni settanta, la pianificazione a livello comunale, con l'adozione del programma di fabbricazione e successivamente del piano regolatore, sostituito attualmente dal piano di governo del territorio. La porosit\u00e0 del sistema edificato, dove continuano ad essere riconoscibili vuoti e piccole discontinuit\u00e0, permette al sistema edificato di mantenere importanti relazioni con le parti non edificate.\nLa relazione paesaggistica del Piano di governo del territorio vigente identifica da un punto di vista paesaggistico ambiti omogenei a seconda dei livelli di sensibilit\u00e0 paesaggistica.\nTali ambiti sono:\nFrazioni.\nIl comune di Uggiate-Trevano \u00e8 formato dagli antichi centri urbani di Uggiate e Trevano, ormai saldati in un unico corpo urbano e dalla localit\u00e0 \"Mulini\", nella Valle Faloppia.\nEconomia.\nAgricoltura.\nL'economia di Uggiate e di Trevano \u00e8 storicamente basata sull'attivit\u00e0 agricola.\nUn'importante innovazione fu l'introduzione, gi\u00e0 attestata dal 1511, del \"frumento carlone\", il granoturco, che ha costituito per molti secoli, fino al giorno d'oggi, una fonte primaria di sussistenza.\nNel '500, nella val Mulini, iniziarono a svilupparsi le prime attivit\u00e0 tessili legate a filatoi mossi dall'energia idraulica che andarono ad affiancarsi ai tradizionali molini produttori di farina.\nGrande importanza ha rivestito la coltura della vite e la produzione di vino (basti ricordare che nel catasto teresiano le viti occupano la maggior parte dei terreni agricoli). Oggi la coltura della vite \u00e8 ormai praticamente scomparsa: a seguito del mercato unico del nuovo regno d'Italia e a causa della fillossera che colp\u00ec la vite, la produzione vitivinicola fu soppiantata sul finire del secolo XVIII dallo sfruttamento del legno dei boschi appositamente impiantati.\nAttualmente la tradizione agricola \u00e8 mantenuta viva da una serie di piccole aziende agricole di coltivatori diretti.\nBoschi di acacia hanno permesso la nascita di un'industria del miele nel vicino comune di Ronago.\nUn'importantissima attivit\u00e0, sviluppatasi dopo l'Unit\u00e0 d'Italia, a seguito della nascita dei primi consorzi agrari, \u00e8 stata la bachicoltura, che ha raggiunto l'apice durante il ventennio fascista per poi crollare nel secondo dopoguerra a seguito dell'arrivo nel mercato tessile di numerose fibre sintetiche.\nRimane traccia delle tradizionali attivit\u00e0 degli uggiatesi nello Stemma Comunale che riporta, sotto un Crocifisso, tre colline sovrastate da spighe di grano e una foglia di gelso, le cui foglie erano utilizzate in bachicoltura come alimento base per l'allevamento dei bachi da seta.\nIndustria e artigianato.\nNel secolo XVIII le prime attivit\u00e0 industriali hanno preso il posto delle antiche filande nella val Mulini, mentre sul colle di Uggiate le prime tessiture risalgono agli anno '20 del XX secolo.\nOggi l'economia uggiatese \u00e8 caratterizzata dalla presenza di tinto-stamperie e altre piccole attivit\u00e0 industriali che si affiancano a un vivace tessuto economico formato da numerose attivit\u00e0 artigianali e commerciali.\nServizi.\nLa gran parte della popolazione \u00e8 attiva nel settore terziario nelle vicine citt\u00e0 di Como e Varese e una cospicua parte di uggiatesi \u00e8 impiegata nel vicino Cantone Ticino come lavoratori frontalieri.\nTurismo.\nI sentieri.\nUggiate-Trevano costituisce un ideale punto di partenza per numerose camminate tra le colline occidentali della Provincia di Como: salendo verso il colle di Somazzo \u00e8 possibile immettersi sul Sentiero Confinale, parte del Sentiero Italia:\na) all'altezza di Via Pioppette se si devia verso est (a destra), il percorso si snoda in collina verso Ronago, per scendere in Val Faloppia e risalire a Drezzo.\n\u00c8 possibile seguire il sentiero della Valmulini, che corre ad anello intorno all'intera vallata del Faloppia, snodandosi tra il verde e toccando i mulini e altre testimonianze dell'archeologia industriale. Da Drezzo o da Par\u00e8 \u00e8 possibile prendere l'autobus per Como.\nb) se si procede verso nord-ovest si incontra il Santuario di S. Giuseppe o dei Morti di Somazzo del secolo XVII, con altare intagliato e paliotti in scagliola; quindi si scende verso Bizzarone.\nInfrastrutture e trasporti.\nIl territorio comunale \u00e8 attraversato dalla strada Provinciale 23 e dalla strada Provinciale 18.\nI trasporti interurbani di Uggiate-Trevano vengono svolti con autoservizi di linea gestiti dalle societ\u00e0 Asf autolinee e FNMAutoservizi\nAmministrazione.\nUggiate-Trevano, durante la storia dell'Italia repubblicana, ha visto l'alternarsi di 8 diversi Sindaci, appartenenti a liste della Democrazia Cristiana fino al 1995 e in seguito appartenenti a lista civica."}
{"id": "29088", "revid": "287204", "url": "https://it.wikipedia.org/wiki?curid=29088", "title": "Val Rezzo", "text": "Val Rezzo (\"Val Rezz\" in dialetto comasco, : ) \u00e8 un comune italiano di 158 abitanti della provincia di Como in Lombardia. Secondo i dati ISTAT, Val Rezzo \u00e8 il comune con reddito medio pro capite pi\u00f9 basso (\u20ac 2.069).\nStoria.\nB\u00f9ggiolo (\"Buggioeu\" in dialetto comasco, : )) era un piccolo centro abitato di antica origine, storicamente appartenuto alla pieve di Porlezza, parte del territorio milanese.\nNel 1786, nell'ambito della riforma delle circoscrizioni della Lombardia austriaca, Buggiolo fu assegnata alla provincia di Como, ritornando per\u00f2 gi\u00e0 nel 1791 sotto quella di Milano.\nIn et\u00e0 napoleonica, nel 1807, al comune di Buggiolo fu aggregato il comune di Seghebbia, ma dopo soli cinque anni, nel 1812, anche il comune di Buggiolo fu soppresso e aggregato a Corrido Tutti i centri recuperarono l'autonomia nel 1816, in seguito all'istituzione del Regno Lombardo-Veneto..\nIl comune di Val Rezzo venne creato nel 1928 dalla fusione dei comuni di Buggiolo e Seghebbia. Originariamente denominato \"Rezzo Cavargna\", il comune assunse il nome attuale, derivato da quello dell'omonima valle, nel 1929.\nNel secondo dopoguerra, singolare \u00e8 il fatto che il presbitero Nemesio Farina, parroco negli anni tra 1931 e 1949, sia stato eletto sindaco, trovandosi anche a ricoprire l'incarico di maestro elementare.\nSe nel 1861 \u2013 anno di proclamazione del Regno d'Italia \u2013 Buggiolo contava 153 abitanti, oggi i residenti sono solo 106.\nSociet\u00e0.\nEvoluzione demografica.\nDemografia pre-unitaria.\n\"(Fonte: lombardiabeniculturali)\"\nGeografia antropica.\nSecondo lo statuto comunale, il territorio comunale \u00e8 costituito dalle frazioni di Buggiolo e Seghebbia. La sede comunale \u00e8 posta nella frazione di Buggiolo.\nSecondo l'ISTAT, il territorio comunale comprende i centri abitati di Buggiolo e Seghebbia, e il nucleo abitato di Nandres."}
{"id": "29089", "revid": "125144224", "url": "https://it.wikipedia.org/wiki?curid=29089", "title": "Valbrona", "text": "Valbrona (: , \"Valbroeuna\" in dialetto comasco, : ) \u00e8 un comune italiano di abitanti della provincia di Como in Lombardia. Fa parte del cosiddetto Triangolo Lariano.\nIl comune \u00e8 diviso in 4 frazioni, Candalino, Maisano, Osigo e Visino, le quali si trovano in un'ampia vallata, ricca di pendii, di boschi e di acque (non a caso \u00e8 chiamata la valle delle sorgenti).\nSi suppone che il suo nome risalga al germanico \"Wald Bron\" = Sorgente del bosco.\nGeografia fisica.\nL'altitudine varia dai circa 220 metri sul livello del mare, (localit\u00e0 Liscione, direttamente sul lago di Como, sponda lecchese), ai 504 m s.l.m. Da ricordare inoltre l'altezza dei contigui Corni di Canzo: circa 1.373, 1368 e 1232 m s.l.m.(si tratta di tre cime rocciose, disposte da est a ovest che prendono il nome dal comune di Canzo, infatti quella centrale e quella occidentale costituiscono il confine fra il comune di Canzo e quello di Valbrona. Solo la terza cima, quella pi\u00f9 bassa, \u00e8 nel territorio del comune di Valmadrera).\nOrigini del nome.\nIl toponimo deriverebbe dalla composizione di due terminini germanici: \"Wald\" (\"bosco\") e \"bron\" (\"sorgente\").\nStoria.\nValbrona nasce come villaggio celtico, infatti in molti suoi boschi si trovano ancora testimonianze celtiche. Sul territorio sono stati riportati alla luce anche reperti del periodo dell'et\u00e0 del rame. Nel 196 a.C. la Gallia cisalpina venne definitivamente conquistata dal console Marco Claudio Marcello; quindi anche Valbrona divenne un insediamento romano. Nel 59 a.C. Gaio Giulio Cesare fece fondare colonie in tutto il territorio del Triangolo Lariano (tra Como e Lecco) perch\u00e9 lo considerava un territorio strategicamente importante per la difesa della Penisola italica. Alcune tombe di epoca romana vennero scoperte nel 1939 e nel 1941.\nDurante il Ducato di Milano, il territorio dell'attuale Valbrona segu\u00ec le sorti del resto della Vallassina, dapprima infeudata ai Dal Verme (1441), poi al bolognese Tommaso Tebaldi (1469) e infine agli Sfondrati (1533). Nel 1751 il territorio valbronese si estendeva ai cassinaggi di Vosigo, Candalino, Voneda, Caprante, e \u201cCassina a Monte\u201d. Nel 1788, con la morte dell'ultimo erede maschio della famiglia Sfondrati, la terra valbronese e tutta la Vallassina ritornarono a far parte delle disponibilit\u00e0 della Regia Camera del Ducato.\nUn decreto di riorganizzazione amministrativa del Regno d'Italia napoleonico datato 1807 sanc\u00ec l'annessione dei comuni di Valbrona e di Visino a quello di Asso. Cinque anni pi\u00f9 tardi, il territorio di Valbrona fu assegnato al comune di Onno. Le decisioni del periodo napoleonico non sopravvissero tuttavia alla Restaurazione, che comport\u00f2 la ricostituzione di Valbrona e di Visino come entit\u00e0 comunali autonome.\nPer tutto il XIX secolo, la famiglia nobile di origine spagnola de Herra, gi\u00e0 da lungo tempo stabilitisi a Lipomo dove conduceva anche una filanda, possedette ingenti propriet\u00e0 fondiarie e una residenza nel territorio di Valbrona: l\u00b4avvocato Carlo de Herra viene ricordato nelle cronache del comune come illustre cittadino e benefattore. Nel 1927 il comune di Visino venne definitivamente aggregato a quello di Valbrona.\nMonumenti e luoghi d'interesse.\nArchitetture religiose.\nChiesa di San Michele.\nNella chiesa di S. Michele, , situata nella frazione Visinio, si possono ammirare preziosi affreschi o dipinti del Bergognone, del Morazzone, del Crespi \nLa chiesa fu oggetto d'importanti interventi di ristrutturazione nel XVI secolo.\nChiesa dei Santi Apollinare e Materno.\nLa chiesa parrocchiale di Valbrona, dedicata ai Santi Apollinare e Materno, Al suo interno si conserva la Bolla del Perdono, concessa ad un Danelli di Maisano dal Papa Benedetto XIV.\nChiesa della Madonna della Febbre.\nDa ricordare anche il caratteristico Santuario della Madonna della Febbre, a memoria della pestilenza nel 1500, quando nella zona calarono i Lanzichenecchi di Carlo V, seminando distruzione.\nAree naturali.\nA Valbrona sono presenti numerose interessanti cavit\u00e0 nella roccia come le grotte del Maiale, delle Capre, Clementina, della Lella, il pulpito del re, le grotte sopra le cave Tacchini, la grotta del Socio.\nSociet\u00e0.\nIl paese era un tempo dedito soprattutto all'agricoltura, e gli abitanti erano soprannominati \"i panisciat\" (per via di una specie di polenta molle, fatta qui con il latte e detta appunto \"paniscia\"), ora i Valbronesi si sono orientati pi\u00f9 verso l'attivit\u00e0 artigianale e industriale, come la lavorazione delle forbici e lo stampaggio di metallo a caldo. \nEvoluzione demografica.\nDemografia pre-unitaria.\n\"(Fonte: lombardiabeniculturali)\"\nDemografia post-unitaria.\n\"(Fonte: lombardiabeniculturali)\"\nCultura.\nLa valle viene ricordata dal pittore Segantini per il suo verde intenso, e venne collegata a Bellagio attraverso un'ardita strada del ceppo, aperta nel 1911. Per la fabbricazione del Duomo di Milano venne utilizzata calce proveniente dalle antiche fornaci della frazione di Candalino.\nFauna.\nLa fauna di Valbrona \u00e8 molto ricca poich\u00e9 vi \u00e8 presente un grande numero di boschi, campagne e ruscelli che ospitano molti animali, uccelli e pesci. Ci sono molti mammiferi appartenenti alle famiglie \"Bovidae\" e \"Cervidae\", come gli innumerevoli caprioli che scendono molte volte perfino in paese. . Col passare del tempo i mufloni si moltiplicarono e cos\u00ec fino ad oggi hanno ripopolato le zone del Moregallo e i boschi delle zone di Valbrona. Nei molti ruscelli presenti a Valbrona si possono trovare varie specie di pesci come: trote (\"Trota iridea\", \"Trota salmonata\"), gobbi/persici sole(\"Lepomis gibbosus\"), persico reale (\"Perca fluviatilis\"). Tra le principali specie di uccelli ci sono: gli \"Ardeidi\" (Airone Cenerino, Airone bianco maggiore, Airone rosso etc...), uccelli appartenenti alla famiglia dei \"Phasianidae\", \"Circaetus gallicus\" e , altri rapaci come il falco, la poiana, il gheppio, la civetta, il gufo, l'astore. Ci sono anche roditori come il ghiro, lo scoiattolo rosso, scoiattolo grigio, il moscardino, il topo delle risaie, il criceto comune, il topo. Infine ci sono anche rettili e anfibi come le rane, le salamandre, .\nGeografia antropica.\nIl comune di Valbrona \u00e8 composto da quattro storiche frazioni, un tempo facenti parte della pieve di Valassina; esse sono Maisano, Osigo, Candalino e Visino e si situano in un'ampia vallata, con paesaggi boschivi e punto di escursione verso i Corni di Canzo.\nInfrastrutture e trasporti.\nFerrovie.\nValbrona non \u00e8 servita da alcuna linea ferroviaria; la stazione pi\u00f9 vicina \u00e8 quella di Canzo-Asso, che dista circa 3\u00a0km, posta sulla Ferrovia Milano-Asso. Il paese avrebbe dovuto essere collegato dalla Asso-Bellagio un prolungamento della Milano-Asso gestita delle FNM, che fu pi\u00f9 volte progettata ma mai realizzata."}
{"id": "29090", "revid": "345405", "url": "https://it.wikipedia.org/wiki?curid=29090", "title": "Valmorea", "text": "Valmorea (\"Valmur\u00e9a\" in dialetto comasco) \u00e8 un Comune sparso italiano di abitanti della provincia di Como in Lombardia. Situato nella Valmorea \u00e8 costituito dai nuclei abitati di Caversaccio e Casanova Lanza, riuniti nell'unico comune attuale per effetto del regio decreto 18 marzo 1928, n. 704.\nGeografia fisica.\nIl comune d\u00ec Valmorea non prende il nome da un centro abitato ma dalla valle su cui si estende.\nValmorea sorge poco sotto ai 500 metri di altitudine nelle prealpi lombarde, in territorio comasco a pochi passi dal confine con la Svizzera. \u00c8 posto sulla riva sinistra del torrente Lanza, che scorre nella Valmorea (valle) e si trova alle porte della Comunit\u00e0 montana del Piambello. Il comune poggia sulla cinta di colline che si sviluppano ai piedi del monte Generoso.\nIl comune, dall'altitudine media, si trova a 18\u00a0km da Como, 17\u00a0km da Varese, 53\u00a0km da Milano e 27\u00a0km da Lugano. Con i comuni di Bizzarone, Cagno, Rodero e Malnate fa parte del Parco Locale di Interesse Sovracomunale denominato Valle del Lanza riconosciuto dalla Regione Lombardia nell'aprile del 2002.\nStoria.\nCome testimoniato da ritrovamenti di tombe celtiche e romane avvenuti rispettivamente nel 1936 e nel 1974, il territorio valmorese era gi\u00e0 frequentato durante l'et\u00e0 antica.\nLa pi\u00f9 antica attestazione di un toponimo relativo all'attuale territorio di Valmorea \u00e8 un documento datato 852, documento che cita la localit\u00e0 \"Caversazi\" (Caversaccio) tra i territori del contado del Seprio dove si trovano alcuni beni da spartire tra una certa Adelburga, vedova di Aldalgiso di Schianno, e un tal Balderico, di nazionalit\u00e0 alemanna. Il toponimo di \"Casanova\" appare invece per la prima volta in un resoconto datato 1295, relativo all'introduzione di una decima, nel quale vengono citati un certo \"Johannes de Casanova\", prevosto della chiesa plebana di San Pietro a Uggiate, e di un tal \"Lanfrancus de Casanova\", cappellano della chiesa di Casanova.\nCasanova e Caversaccio erano attestati come entit\u00e0 comunali indipendenti gi\u00e0 negli annessi Statuti di Como del 1335, in cui erano citati con la dicitura di \"comune de Casanova\" e di \"comune de Caversazio\", entrambi indicati come parte di quella Pieve di Uggiate di cui seguirono le sorti fin'oltre la met\u00e0 del XVIII secolo.\nUn decreto di riorganizzazione amministrativa del Regno d'Italia napoleonico datato 1807 sanc\u00ec l'annessione di entrambi i comuni a Cagno, decisione cancellata dalla Restaurazione.\nIn seguito all'unit\u00e0 d'Italia, il comune di Casanova registr\u00f2 due cambi di denominazione: dal 1864 al 1903 si chiam\u00f2 \"Casanova di Uggiate\", mentre in seguito adott\u00f2 la dicitura di \"Casanova Lanza\", mantenuta fino alla fusione con Caversaccio del 1928.\nMonumenti e luoghi d'interesse.\nArchitetture religiose.\nA Casanova Lanza.\n\"Chiesa di San Biagio\".\nParrocchiale dedicata ai santi Biagio e Cristoforo, la chiesa fu costruita tra il 1750 e il 1776 al posto di una cappella di pertinenza della famiglia Sala e attestata all'interno della pieve di Uggiate sin dalla fine del XIII secolo.\nLa chiesa si presenta come un edificio in stile neoclassico, accompagnata da un campanile barocco alto ben 37 metri.\n\"Chiesa delle Sante Faustina e Liberata\".\nLa Chiesa delle Sante Faustina e Liberata, la cui edificazione \u00e8 databile ai secoli XVII-XVIII, \u00e8 documentata all'interno della parrocchia di San Biagio gi\u00e0 nel 1788, anno in cui la parrocchia stessa era di giuspatronato della nobile famiglia dei Somigliana.\nArchitetture civili.\nPalazzo Sassi\nConosciuto dagli abitanti della frazione Casanova Lanza come \"il Palazzo\u201d, \u00e8 un edificio edificato su una costruzione preesistente da Francesco Sala, capostipite di una ricca famiglia borghese di Milano, agli inizi del 1700. Destinato alla rilassante villeggiatura estiva, pur avendo subito nei secoli varie ristrutturazioni, ha mantenuto le caratteristiche di una costruzione ricca di fascino, corredata di salone centrale, sale, portico, grande cortile di ingresso e giardino prospiciente a terrazzo in posizione dominante sulla verde Valmorea.\nPoco lontano da palazzo Sassi si trova Palazzo Somigliana, costruito nel XVIII sul luogo dove sorgeva una rocca viscontea.\nAltro.\nUna targa collocata su una casa poco distante dalla chiesa dei santi Donato e Giovanni Bosco ricorda un soggiorno da parte del figlio di Wolfgang Amadeus Mozart, tale Carlo Mozart, temporaneamente trasferitosi a Caversaccio per curare la gotta.\nSociet\u00e0.\nTradizioni e folclore.\nNel dialetto locale, gli abitanti di Caversaccio sono chiamati \"peraa\", cio\u00e8 scuoiatori, mentre quelli di Casanova sono chiamati \"g\u00f2ss\", ovvero ingordi. Il soprannome deriverebbe da una storia popolare secondo la quale la gente di Cagno, vedendo che cresceva dell'erba sul campanile del paese, decise di far salire in cima a esso, per mezzo di una carrucola, un asino legato a una corda, affinch\u00e9 mangiasse l'erba che era cresciuta. Tuttavia le cose non andarono come essi avevano sperato, perch\u00e9 l'asino, che era stato legato per il collo, mor\u00ec strozzato prima di arrivare in cima. I cagnesi chiamarono poi gli abitanti dei paesi limitrofi per cucinare e mangiare l'asino. Arrivarono quindi, in successione, le genti di:\nGeografia antropica.\nIl comune \u00e8 composto da diverse localit\u00e0: Caversaccio e Casanova Lanza sono le principali, mentre Malpaga, Dosso e Filanda sono composte solo da qualche decina di abitanti.\nInfrastrutture e trasporti.\nFerrovie.\nLa stazione di Valmorea, posta sulla ferrovia Mendrisio-Malnate Olona, fu soppressa nel 1939; nel 1996 venne ripristinata quale localit\u00e0 di sosta di servizi turistici dalla Svizzera."}
{"id": "29092", "revid": "1888309", "url": "https://it.wikipedia.org/wiki?curid=29092", "title": "Veleso", "text": "Veleso (\"Veles\" in dialetto comasco, pronuncia fonetica IPA: ) \u00e8 un comune italiano di 201 abitanti della provincia di Como in Lombardia.\nIl territorio comunale \u00e8 costituito, oltre che dal capoluogo, anche dalla frazione di Erno e dall'agglomerato di case sparse denominato Gorla, tutte storicamente riconosciute dalla comunit\u00e0.\nGeografia fisica.\nIl territorio di Veleso si sviluppa in una zona montuosa del Triangolo Lariano, ai piedi del Monte San Primo.\nOrigini del nome.\nIl toponimo Veleso deriverebbe da un termine celtico il cui significato sarebbe \"veduta da lontano\".\nStoria.\nGli annessi agli Statuti di Como del 1335 citano i comuni \"de Herno et Velexe\" come le comunit\u00e0 che, all'interno della pieve di Nesso, erano incaricate della manutenzione del tratto di \"via Regina\" compreso tra un determinato ponte fino al \"\"terminum qui est punta Saxi quod est intus fopam de Zognio\".\"\nNei secoli successivi Veleso segu\u00ec le sorti della pieve di Nesso, dapprima regalata da Ludovico il Moro a Lucrezia Crivelli nel 1497 e quindi infeudata alla famiglia Casnedi dal 1647 al 1787, anno in cui l'ultimo erede maschio mor\u00ec e la pieve ritorn\u00f2 alla Regia camera del Ducato di Milano.\nDopo una prima esperienza di unione tra i comuni di Veleso ed Erno, nel 1741 quest'ultimo torn\u00f2 temporaneamente a costituire un'entit\u00e0 comunale autonoma. Nel 1751, il territorio comunale di Erno si estendeva al cassinaggio di Molino. Nel 1753 Erno fu definitivamente riunito a Veleso.\nNel 1797 il muratore Pietro Zerboni, emigrato da Erno verso la Germania, import\u00f2 per la prima volta sul suolo italiano un macchinario per la tessitura di tele metalliche, grazie al quale fond\u00f2 una florida impresa a Milano. Grazie al lavoro di maestranze provenienti da Erno, Veleso e Zelbio, l'azienda realizz\u00f2 vari prodotti, tra cui, attorno alla met\u00e0 dell'Ottocento, un sipario metallico anti-incendio per il Teatro alla Scala.\nUn decreto di riorganizzazione amministrativa del Regno d'Italia napoleonico datato 1807 sanc\u00ec l'annessione del comune di Veleso con Erno a Nesso, decisione cancellata dalla Restaurazione.\nNel 1928 si registr\u00f2 la fusione di Zelbio e Veleso in un unico comune denominato \"Zelbio-Veleso\". L'unione abrogata nel 1948, con la ricostituzione del comune di Veleso con le frazioni Erno e Gorla.\nMonumenti e luoghi d'interesse.\nArchitetture religiose.\nChiesa di Sant'Antonio Abate.\nLa chiesa di Sant'Antonio Abate, risalente al XVI secolo ma pi\u00f9 volte ristrutturata nel corso dei secoli, fu elevata al rango di parrocchiale nel 1590. Al suo interno, la chiesa conserva parte del coro originale, un battistero del XVII secolo e un dipinto mariano dello stesso periodo. La cupola fu costruita nel 1961, anno in cui si restaur\u00f2 il campanile del 1864.\nChiesa di Sant'Andrea Apostolo.\nLa chiesa di Sant'Andrea Apostolo \u00e8 attestata a Erno gi\u00e0 nel 1749 come sede di una parrocchia indipendente ma fu completamente ristrutturata in stile neoclassico tra il 1821 e il 1851.\nAll'interno, che si presenta con a navata singola, un altare in marmo ospita una tela a olio del 1750 di una \"Madonna del Rosario tra Sant'Andrea apostolo e Sant'Antonio Abate\". La chiesa conserva inoltre una serie di opere di Luigi Tagliaferri, in particolare i paliotti a graffito su marmo bianco (1872) e il ciclo di affreschi della volta (1891), raffigurante \"L'Agnello Pasquale\", \"I quattro Evangelisti\", \"I profeti Elia, Davide, Isaia, Geremia\", \"Le virt\u00f9 umane\" e una \"Gloria di Sant'Andrea martire\".\nFino al 1564 alla chiesa era annesso un piccolo ospedale, poi spostato al Sant'Anna di Como .\nChiesa dell'Addolorata.\nLa chiesetta dell'Addolorata, risalente al XV secolo e restaurata nel 1954 e nel 1982, si trova tra le case del centro di Veleso.\nAree naturali.\nDa Veleso si snodano una serie di sentieri attraverso cui \u00e8 possibile raggiungere le seguenti aree naturali presenti sul territorio.\nCultura.\nCucina.\nPiatti tipici della zona sono la \"pul\u00e9nta v\u00fcncia,\" la \"supa de scigulin,\" il \"paradell\" e la \"pulenta balota\".\nEconomia.\nAgricoltura e artigianato.\nCentro dalla vocazione agro-pastorale, Veleso fu per lungo tempo una terra dedita alla coltivazione di cereali, alberi da frutta e castagni e all\u2019allevamento in pascoli ad alta quota, quest'ultimo parzialmente praticato ancor'oggi con un'annessa produzione casearia da latte vaccino e di capra nelle baite dislocate sul territorio.\nDa un punto di vista manufatturiero, tipica dell\u2019artigianato locale \u00e8 la produzione di cestini in legno di nocciolo.\nIndustria.\nSotto il profilo industriale, nella frazione di Erno \u00e8 tuttora attiva una tradizionale attivit\u00e0 di lavorazione della tela metallica, iniziata nel 1797 con la prima importazione nel suolo italiano di appositi macchinari provenienti dalla Germania da parte di un emigrato ernese."}
{"id": "29095", "revid": "125667363", "url": "https://it.wikipedia.org/wiki?curid=29095", "title": "Vercana", "text": "Vercana (\"Vercana\" in dialetto comasco, \"Vercona\" in dialetto del paese pronuncia fonetica IPA: ) \u00e8 un comune italiano di 740 abitanti della provincia di Como in Lombardia. Il suo nome richiama quello della divinit\u00e0 gallica Vercana. Il comune fa parte della Comunit\u00e0 Montana dell'Alto Lario Occidentale.\nGeografia fisica.\nIl territorio comunale di Vercana si sviluppa a partire dalle sponde del Lago di Como in direzione dei monti dell'Alto Lario, seguendo la valle scavata dal torrente Bares, il quale forma una serie di profonde pozze. Il nome di questo corso d'acqua avrebbe un'origine comune con il termine tedesco \"B\u00e4r\", ossia \"orso\".\nL'accesso alla localit\u00e0 con l'automobile \u00e8 possibile con due scelte: la prima e consigliabile \u00e8 imboccare la SP3 a Domaso dove c'\u00e8 lo svincolo verso Vercana procedendo sempre dritti; la seconda scelta invece \u00e8 percorrere con un mezzo fuori strada si parte da Gera Lario prendendo direzione SP2 per Trezzone procedendo sempre dritti fino alla piazza del paese poi prendendo una strada che sottopassa il centro storico di Trezzone poi procedendo sempre dritti si arriva alla strada per Caino, il tratto da Trezzone a Vercana \u00e8 una passeggiata molto bella fra la natura.\nStoria.\nLa localit\u00e0 Vercana \u00e8 gi\u00e0 citato negli annessi agli Statuti di Como del 1335, che identificano nei \"comunia de Vercana et de Livo\" le comunit\u00e0 che, all'interno della pieve di Gravedona, avevano in carico la manutenzione del tratto di \"via Regina\" compreso tra il \"medio molo de Vercana\" e il \"tramittem per quem itur intus vineam Stevani Caze de Domaxio\".\nNei secoli seguenti Vercana segu\u00ec le sorti della pieve di Gravedona, dapprima inserita nel feudo di Nesso donato da Ludovico il Moro a Lucrezia Crivelli (1497) e in seguito inserita con le pievi di Sorico e di Dongo nel feudo delle Tre Pievi, in un primo momento infeudato al Medeghino (1545) e successivamente alla famiglia Gallio, la quale esercit\u00f2 i propri diritti feudali su Vercana fin'oltre la met\u00e0 del XVIII secolo.\nPer oltre due secoli Vercana fu interessata da un importante fenomeno di migrazione verso la Sicilia, in particolare verso Palermo. \nNel 1751 nel territorio di Vercana si contavano i cassinaggi di Libiana, Obbio, Lignoniga, \u201cSopra San Silvestro\u201d, Arbosto, Cassera, Vico e Cajno.\nUn decreto di riorganizzazione amministrativa del Regno d'Italia napoleonico datato 1807 sanc\u00ec l'annessione di Vercana assieme a Domaso, decisione cancellata dalla Restaurazione.\nVercana venne ammesso assieme a Livo al comune di Domaso si registr\u00f2 nel 1928 e dur\u00f2 fino al 1950, anno in cui i comuni ritornano autonomi.\nSimboli.\nLo stemma del Comune di Vercana \u00e8 stato concesso con decreto del presidente della Repubblica del 26 giugno 2006.\nMonumenti e luoghi d'interesse.\nArchitetture religiose.\nChiesa parrocchiale deI Santissimo Salvatore.\nCostruita nel XV secolo e parrocchiale dal 1464, la chiesa fu ricostruita in stile barocco nel XVII secolo. La parrocchiale fu affrescata da Antonio Maria Caraccioli (detto \"Caracciolo da Vercana\", dal 1770 attivo a Palermo) e da Domenico Caresana. Il campanile monta cinque campane fuse da Achille Mazzola di Valduggia nel 1967, le quali sono in nota Re3. Le decorazioni dell'interno, in stile barocco, comprendono affreschi, tele e stucchi risalenti ai secoli XVII e XVIII.\nLa chiesa, dedicata a Dio Salvatore, risulta sede di una parrocchia gi\u00e0 al tempo della visita pastorale del vescovo Ninguarda avvenuta alla fine del XVI secolo.\nChiesa di San Sebastiano.\nLa ex-parrocchiale di San Sebastiano \u00e8 posta nella frazione di Caino. Monta tre campane fuse dai Fratelli Barigozzi nel 1921 a Milano e sono in nota Lab3. La chiesa fu ricostruita nel 1644 in sostituzione di un precedente edificio religioso databile al XV secolo. Oggetto di successivi interventi tra il XVII e il XVIII secolo, la chiesa fu sede di viceparrocchia fino al 1886 e parrocchiale fino al 1986, anno in cui il decreto 16 luglio 1986/11 ne sanc\u00ec l'accorpatamento alla parrocchia di Vercana.\nSantuario della Madonna della Neve.\nPosto nella localit\u00e0 Carate, il santuario della Madonna della Neve fu costruito nel 1630 in ringraziamento per la fine della peste e in sostituzione di una cappelletta quattrocententesca che conteneva un'immagine della Beata Vergine, raffigurazione tuttora conservata nell'altare maggiore della chiesa. Ha una campana risalente all'epoca della costruzione del santuario.\nGeografia antropica.\nFrazioni e Frazioni montane.\nLe frazioni e borgate di Vercana sono: Ca Arbustin,Caino, Arbosto, Cassera, Legnonica, Lubiana, Obbio, Vico e Gurea (Madonna della Neve).\nQuelle montanare sono: Runchee, Broggio, Montecucco, Moneglio, Roncate Montecchio, Argigno, Pigh\u00e8, Verscido, Trobbio, Ampoido, Stabbio, Monfiorito, Zocche, Bragola, Foppe, Baradello, Fassinelli, Piazza, Bellardo, Alpe Graglio, Tabbiadello e Mutti.\nAmministrazione.\nIl 26 maggio 2019 si \u00e8 votato sia per le europee sia per le comunali; per le comunali c'era un'unica lista."}
{"id": "29096", "revid": "1888309", "url": "https://it.wikipedia.org/wiki?curid=29096", "title": "Vertemate con Minoprio", "text": "Vertemate con Minoprio (\"Vertemaa\" e \"Minoeubra\" in dialetto brianzolo, : e ) \u00e8 un comune italiano di abitanti della provincia di Como in Lombardia.\nGeografia fisica.\nVertemate con Minoprio sorge a nord-ovest di Milano nella Brughiera Briantea per buona parte nella Bassa Comasca. Dista 14 kilometri da Como, capoluogo di provincia.\nIl suo territorio ha una superficie di 5,77\u00a0km\u00b2 e una popolazione di 4.162 abitanti, di cui ben il 55% ha una et\u00e0 compresa tra 30 e 65 anni, un saldo naturale positivo e un saldo migratorio negativo. Le donne superano di poche unit\u00e0 gli uomini (50,18% contro il 49,82% degli uomini). Il nuovo strumento urbanistico prevede un contenuto sviluppo demografico con una popolazione insediabile fino a 4.610 abitanti. Un dato prudenziale che limita eccessi e tende a recuperare abitazioni gi\u00e0 esistenti. Valorizza un consistente patrimonio edilizio da ristrutturare e riadattare mantenendo le caratteristiche costruttive e paesaggistiche della tradizione locale, conservando la tipologia dei materiali tra cui figurano i laterizi e l'arco borgognone ellittico, lo stato preesistente con una eventuale nuova destinazione d'uso funzionale ai servizi e alle attivit\u00e0 da realizzare.\nLe strade comunali coprono 23\u00a0km, quelle provinciali 3,5\u00a0km (la frequentatissima ex Strada Statale dei Giovi: Genova-Milano-Chiasso).\nPur non avendo una propria stazione, il comune di Vertemate con Minoprio \u00e8 attraversato per un breve tratto dalla ferrovia statale (Linea Milano Como-Chiasso; fermata pi\u00f9 vicina Cant\u00f9 Asnago) ed \u00e8 molto vicino a una regionale (Ferrovie Nord Milano; fermate pi\u00f9 vicine Cadorago e Fino Mornasco).\nIl territorio comunale si trova a una media di circa 330 metri sul livello del mare, tra il piano delle morene glaciali, i paleoalvei di antiche lingue derivate dai ghiacciai principali, le ondulazioni dovute ai cumuli di detriti rocciosi, strati di loss di origine eolica e le prime colline della cintura alpina che hanno come cornice le Prealpi e le Alpi. Il comune \u00e8 vicino al Lago di Como e ad altri piccoli laghi (Montorfano, Pusiano, Segrino, Alserio). Il territorio comunale risulta nel complesso molto ricco d'acqua, con alcune aree quasi paludose. Il corpo idrico di maggior interesse \u00e8 il fiume Seveso, che segue la linea di confine tra i comuni di Fino Mornasco e Cucciago scorrendo in una valle un tempo ricca di mulini e ancora oggi in gran parte boschiva, oltre al Seveso sono presenti altri piccoli corsi d'acqua e laghetti: la piccola roggia di Desio, il ruscello R\u00ec, il minuscolo laghetto della Fondazione Minoprio, il laghetto della fornace e molti altri brevi corsi d'acqua. \u00c8 da ricordare la sorgente perenne d'acqua potabile nei pressi dell'abbazia, soggetto di antiche storie popolari.\nLa terra \u00e8 fertile, tendenzialmente acida, in parte coltivata e in parte coperta di foreste e boschi. Il territorio di Vertemate con Minoprio non \u00e8 soggetto a terremoti, inondazioni, alluvioni o devastanti incendi. Un tempo la campagna era ricoperta di gelsi con grande successo dell'allevamento di bachi da seta che rese famosa in tutta Europa l'industria manifatturiera della seta nel Comasco. Oggi invece l'agricoltura si \u00e8 in parte trasformata in florovivaismo, la bachicoltura e la sericoltura hanno lasciato il posto a tessiture che nonostante la crisi perdurante sono presenti ancora in gran numero e continuano la loro attivit\u00e0 con innovazioni e tecniche aggiornatissime capaci di competere con la globalizzazione dei mercati e il costo crescente della manodopera e dei materiali.\nLe ditte, imprese, aziende e attivit\u00e0 presenti sul territorio sono attorno a mille e offrono una notevole occupazione nei settori pi\u00f9 diversi, ma soprattutto della moda e della ortoflorofrutticoltura, piante ornamentali e vivaismo, centri commerciali, tessiture e pelletterie. Elevate le aziende che forniscono servizi di eccellenza, semilavorati con notevole valore aggiunto e manufatti artigianali di pregio.\nFauna.\nNel breve corso d'acqua R\u00ec, che scorre nelle zone rurali vicino all'abitato di Minoprio prima di affluire nel fiume Seveso, \u00e8 presente la rara specie di anuro Rana dalmatina\nOrigini del nome.\nDa notizie storiche sappiamo che il nome antico di Vertemate (ancorch\u00e9 riferibile a \u201cluogo elevato al vertice\u201d del suo territorio) era Bardomagum-Bardomagnum interpretato dallo storico Olivieri come \u201ccitt\u00e0 o borgo dei Bardi\u201d, cantautori di origine celto-gallica; per lo stesso Olivieri, Vertemate deriverebbe dalla voce gallica \u201cVERTAMO\u201d; per Minoprio l'etimologia sembra provenire dalla parola gallica \u201cMOENAWR\u201d che sta a significare una estensione fondiaria di un paese con un'ampia contrada agricola.\nStoria.\nIl ritrovamento di reperti archeologici e sepolcri ha dimostrato che il territorio di Vertemate con Minoprio \u00e8 abitato fin dall'et\u00e0 del Bronzo. In epoca successiva si presume che tra i primi abitanti del comasco e in particolare di Vertemate fossero presenti popoli celtici, come gli Orobi o gli Insubri ai quali venne anche attribuita la fondazione della citt\u00e0 di Como. Ai Celti succedettero gli Etruschi, i Galli, i Romani, i Longobardi con i quali si raggiunse un elevato livello economico e artistico.\nLa storia di Vertemate con Minoprio \u00e8 caratterizzata da episodi particolari e sporadici collegati agli avvenimenti storici di Milano e Como.\nLa trasformazione delle citt\u00e0 del comasco in Comuni coincise con la guerra decennale tra Como e Milano iniziatasi a partire dal 1118. Vertemate con Minoprio fu coinvolta essendo dipendente da Como e situata in posizione strategica tra Como e Milano. Nel 1125 i milanesi posero l'assedio alla citt\u00e0 di Como. I comaschi dopo aver conseguito una vittoria navale sugli avversari rientrarono in citt\u00e0 e la liberarono dai milanesi che si diedero alla fuga. In questa occasione c'\u00e8 un episodio che riguarda Vertemate: si narra che i guanzatesi uccisero il nobile comasco Beltramo Bocca e che i comaschi per vendetta uccisero a loro volta Alberto, figlio di uno spadaccino guanzatese e fecero prigioniero Manfredo, uno dei loro capi. Rientrando verso Como i vertematesi ostacolarono la marcia dei comaschi e li tennero in scacco per lungo tempo. Ottenuti rinforzi di truppe i comaschi cinsero d'assedio il castello di Vertemate dove si erano rifugiati gli assalitori difendendosi strenuamente fino a che furono costretti ad arrendersi. La cittadina venne saccheggiata e per buona parte distrutta. Finita la guerra e caduta Como tutto il territorio lariano e anche Vertemate venne a dipendere da Milano, che impose pesanti tributi. Successivamente ci fu la dominazione del Barbarossa a Como e nel Ducato di Milano quella delle Signorie dei Visconti e degli Sforza.\nGli annessi agli Statuti di Como del 1335 citano il \"comune de Vertemate\" e il \"comune de Minovrio\" all'interno della pieve di Fino, nella quale rimasero inseriti fino alla fine del XVIII secolo.\nDurante il Ducato di Milano, nel 1500 tutto il territorio lombardo e quindi anche quello lariano sub\u00ec la dominazione francese (per breve tempo) e poi spagnola e austriaca. Ai tempi del ducato, Vertemate fu concesso in feudo alla famiglia Carcano, alla quale il comune non risult\u00f2 pi\u00f9 infeudato nel 1751 (pur essendo in quell'anno ancora soggetto a un pagamento quindecennale per la redenzione). Nello stesso anno, anche il comune di Minoprio risultava libero dall'infeudazione (seppur anch'esso soggetto al gi\u00e0 citato quindecennale).\nSempre nel 1751, il territorio vertematese comprendeva anche i cassinaggi di Pioda, Monticello, Movaglia e \u201cAbbazia di San Giovanni Battista\". Nello stesso anno il comune Vertemate si estese alle due localit\u00e0 di Rionca (attestata anche come \"Rioncha\", \"Galliazzo\" o \"Ronca\") e di Binone, le quali gi\u00e0 nel 1652 costituivano due comuni autonomi (rispettivamente: \"Molino di Galeazzo\" e \"Molino di Binon\").\"\"\nLa parentesi napoleonica comport\u00f2 una serie di rapidi cambiamenti. Dalla fine del 1798 al 1801 Binone e Rionca fecero temporaneamente parte del comune di Carimate, per ritornare definitivamente sotto Vertemate nel 1805. Un decreto di riorganizzazione amministrativa del Regno d'Italia datato 1807 sanc\u00ec invece l'annessione di Minoprio da parte di Vertemate, decisione cancellata dagli austro-ungarici con la Restaurazione.\nDurante il Regno Lombardo-Veneto, il comune di Vertemate \u00e8 attestato con la denominazione \"Vertemate con Rionca e Bunone\". Nello stesso periodo, le ultime due localit\u00e0 si ritrovano anche con la dicitura di \"Ronca\" e di \"Banone\".\nDurante il Risorgimento, il ritorno degli austriaci suscit\u00f2 un anelito di libert\u00e0 nella famiglia Raimondi di Minoprio e in don Vincenzo Guaita di Vertemate accomunati dal desiderio e dalla volont\u00e0 di formare un'Italia unita, libera e indipendente.\nNel 1928 una parte del territorio comunale di Minoprio fu aggregata a quello di Cant\u00f9. L'anno successivo i due comuni di Vertemate e di Minoprio vennero incorporati in un unico comune (R.D. 28 marzo 1929, n. 698).\nMonumenti e luoghi d'interesse.\nArchitetture religiose.\nAbbazia di San Giovanni.\nNel territorio comunale sorge l'abbazia di San Giovanni Battista, fondata nel 1084 da un monaco benedettino milanese di nome Gerardo durante il suo ritorno da Cluny. Sorse in stile romanico, in un luogo ameno che ospitava i ruderi di una fortezza che sovrastava una zona paludosa e solitaria della Valle del Seveso in prossimit\u00e0 della strada che collegava Milano con Como. Il suo circondario apparteneva all'antico territorio longobardo del Seprio (Castelseprio o Torba)\nCon il termine Abbazia si intende un complesso di edifici monastici in cui venivano forniti importanti servizi che accompagnavano la vita religiosa, la meditazione e la preghiera. Ad esempio il refettorio, la stalla, il granaio, la cucina, il forno, la farmacia-erboristeria e liquoreria, un orto botanico di piante officinali e medicinali, una sorgente di acqua fresca e pura e soprattutto una chiesa, una biblioteca, un chiostro e tante celle per i monaci. Tutto il complesso era provvisto di mura e di una torre per l'avvistamento di nemici. Era considerato all'epoca un luogo sicuro, un rifugio per sbandati ed emarginati, ma anche un'accogliente dimora per personaggi importanti come Papa Urbano II o Sant'Ugo, Abate di Cluny. Nel 1095 vi fu la consacrazione della Abbazia da parte del Vescovo di Imola Odone. Nel 1288 si trov\u00f2 coinvolta nella lotta tra Milano e Como e i Comaschi ne distrussero le mura, il chiostro e in parte la torre. I primi interventi di restauro furono effettuati solo duecento anni dopo nel 1480, ma soltanto alla fine del Quattrocento, con Papa Sisto IV l'Abbazia riacquist\u00f2 completamente il suo antico splendore. Verso il 1800 la Chiesa, ormai propriet\u00e0 dei Marchesi Cusani di Desio venne adibita a cascinale agricolo con ricovero per cavalli e attrezzi agricoli. Nel 1960 un avvocato milanese, il Dott. Piero Ricotti incaric\u00f2 il Prof. Clemente Bernasconi di dirigere e seguire i lavori di restauro con ingenti opere di ristrutturazione che a partire dal 1970 riportarono l'Abbazia al suo aspetto originale.\nAll'interno della chiesa di San Giovanni si conservano resti di affreschi del XIV secolo. \nChiesa dei Santi Pietro e Paolo.\nLa chiesa dei Santi Pietro e Paolo, eretta nel XIX secolo, \u00e8 la sede dell'omonima parrocchia di Vertemate, che in origine era ospitata in un'altra chiesa poco distante (oggi adibita a edificio privato).\nDella vecchia chiesa parrocchiale, risalente ai secoli XIV-XV ma attestata come cappella nella pieve di Fino gi\u00e0 alla fine del XIII, sono ancor'oggi ben visibili parte della facciata e il campanile.\nArchitetture civili.\nCastello di Vertemate.\nIl castello, da tempo monumento nazionale, sorge in posizione preminente sulla sommit\u00e0 di un dosso a dominio della campagna circostante. Durante il Feudalesimo era il centro intorno al quale si muoveva l'attivit\u00e0 della popolazione (artigianato, arti, mestieri, commercio, traffici) All'occorrenza rappresentava una sicura protezione e un baluardo contro i nemici e le calamit\u00e0. \u00c8 abbastanza vasto e contiene nel suo interno ampie sale delle quali la pi\u00f9 bella \u00e8 senz'altro quella della \u201ccaccia\u201d. Tra gli affreschi spicca quello della battaglia del 1125 quando i Comaschi lo cinsero d'assedio e, alla fine, lo distrussero una prima volta. All'interno si possono facilmente distinguere le mura perimetrali di due delle quattro torri laterali.\nAltri affreschi si trovano ove fino al 1946 era ubicata la cappella di famiglia, a destra dell'ingresso. In parte restaurati nel 2011, essi sono stati attribuiti ai fratelli Recchi, allievi del Morazzone che ha decorato la Basilica della SS. Annunciata (Santuario del SS. Crocifisso) di Como.\nLa torre centrale, invece, isolata nel cortile si erge per 35 metri con la sua mole massiccia e ferrigna, con grandi feritoie in alto, merlature guelfe e un pinnacolo centrale da cui si gode un'ampia visuale su tutto il territorio comunale e sui monti all'orizzonte: il Monte Rosa, il Campo dei Fiori, il Generoso, il Bisbino, il Bollettone, le Grigne e il Resegone. \u00c8 accessibile mediante una scaletta a chiocciola interna, dalla quale si pu\u00f2 andare ai granai del maniero che rappresentavano la scorta alimentare per tutta la popolazione.\nDel primitivo castello - originariamente dotato di quattro torri - rimane ben poco perch\u00e9 con il passare degli anni, a causa della sua posizione di confine e delle traversie dovette subire a pi\u00f9 riprese saccheggi, devastazioni e incendi specialmente durante le guerre tra Comaschi e Milanesi, nelle quali furono implicati e coinvolti i proprietari che si succedettero tra cui la famiglia pi\u00f9 famosa fu quella dei Della Porta. Si narra che un certo Bressano della Porta, verso la met\u00e0 del XIII secolo consegn\u00f2 il Castello a suoi parenti milanesi. Scoperto il tradimento Como si arm\u00f2 e mand\u00f2 i suoi soldati a Vertemate dove cacciarono Bressano e la sua famiglia dal Castello, distruggendone una buona parte. Bressano riusc\u00ec a fuggire ma la moglie e i figli furono fatti prigionieri. Dopo tre anni di scorribande comasche, Bressano ricorse all'arbitraggio di Martino Torriani che insieme con i Decurioni Milanesi decisero di effettuare una transazione con la quale Vertemate e il suo castello ritornarono a Como. Da Bressano si origin\u00f2 la famiglia dei Da Vertemate.\nNella seconda met\u00e0 del Quattrocento il Castello pass\u00f2 ai nobili Carcano che ne fecero la loro dimora elegante, costruendo un giardino all'italiana con siepi di bosso (mortella), aiuole geometriche e statue disposte su terrapieni e parapetti a monte della Statale dei Giovi con una magnifica vista sul Monte Rosa. Dai Carcano il castello pass\u00f2 agli Olginati di Como e nel 1938 lo ebbero in lascito dall'ultimo Olginati le suore Canossiane di Como, che vendettero parte dei poderi e rimaneggiarono l'edificio snaturando la sua natura militare e di dimora signorile per renderlo idoneo a un pensionato per anziani e a una scuola materna privata. A tutti gli effetti il Castello di Vertemate \u00e8 chiamato \u201cCastello dei Della Porta\u201d.\nAnche il castello di Vertemate, come quasi tutti, ha i propri aneddoti e i propri segreti, in particolare si narra di un misterioso passaggio sotterraneo che in epoche passate sarebbe servito per la fuga in caso d'attacco.\nVilla Raimondi.\nLe prime notizie riguardanti la costruzione della Villa Raimondi di Minoprio risalgono alla seconda met\u00e0 del Settecento quando la sua edificazione fu affidata a Simone Cantoni. Gli interventi sono attestati nel 1793. La famiglia Raimondi, ricca e potente casata di Como, la costru\u00ec come residenza di campagna e di caccia. Oltre a questa villa i Raimondi avevano ville a Fino Mornasco, Gironico, Beregazzo, Mosino e Urago. Ma la pi\u00f9 famosa di tutte fu Villa Olmo cos\u00ec chiamata per un possente e maestoso olmo posto davanti alla fontana, ereditata dai Raimondi dai Coniugi Odescalchi con cui si erano imparentati.\nNotizie pi\u00f9 remote ci portano a un Raimondi giunto a Minoprio con i Franchi di Carlo Magno e pi\u00f9 recentemente, nel periodo di massimo splendore, a un Giorgio Raimondi nato l'8 marzo 1801 che a Minoprio, nel periodo della caccia, aveva a disposizione servitori e cuochi per organizzare pranzi e cene e dare ospitalit\u00e0 a comitive numerose di cacciatori e agli accompagnatori al loro seguito. Il marchese Giorgio Raimondi fu un munifico sostenitore delle iniziative patriottiche e finanzi\u00f2 imprese risorgimentali che purtroppo si dimostrarono un fallimento e lo portarono ad accumulare debiti.\nNel 1849 mentre Carlo Alberto riprendeva la guerra contro l'Austria, Giorgio Raimondi con Pietro Nessi costituiva a Como un Governo provvisorio. Il 20 aprile 1849 dopo l'ordine di arresto degli Austriaci si rifugi\u00f2 in Svizzera in Cantone Ticino. Sua moglie Livia Giannone diede a Giorgio un erede maschio (Giorgio Raffaele) e tre figlie: Giulietta, Livia e Anna Maria. Una quarta detta \"Giuseppina\" venne riconosciuta dal Marchese Giorgio Raimondi come figlia naturale. Questa giovane nata il 17 marzo 1841, cresciuta in un clima di tensioni e di cospirazioni, era ardimentosa ed energica. Divenne famosa perch\u00e9 segu\u00ec il padre in esilio in Canton Ticino per poi passare clandestinamente da Mezzana in Lombardia, portando sul calesse nei doppi fondi con armi e proclami insurrezionali per i patrioti lombardi. Non c'\u00e8 da stupirsi se pur avendo 18 anni era molto conosciuta dalla nobilt\u00e0 milanese che lei frequentava come giovane libera e spregiudicata.\nAl Caff\u00e8 della Sincerit\u00e0 di Milano conobbe e frequent\u00f2 Luigi Cairoli, figlio di una ricca famiglia che aveva fatto fortuna con l'allevamento del baco da seta e le filande. La \"Marchesina Raimondi\", come viene chiamata, ha un carattere forte e temerario tanto che si offre volontaria il 1\u00ba giugno 1859 per correre con il calesse incontro a Garibaldi (che ha 52 anni e Anita \u00e8 gi\u00e0 morta da quasi 10 anni) a Robanello in un'antica osteria, accompagnata da Don Luigi Giudici. Appena Garibaldi la incontra ne rimane abbagliato e riconosce in lei, ardimentosa e coraggiosa, il carattere e il temperamento della sua Anita. Nei successivi mesi di giugno e luglio, dopo la battaglia di San Fermo che sbaraglia gli Austriaci, Garibaldi s'innamora perdutamente della Marchesina. Vengono programmate le nozze per il 15 dicembre, rimandate al 24 gennaio per un improvviso attacco di tifo di Giuseppina. Tutto \u00e8 pronto: i duecento invitati, la crema della aristocrazia risorgimentale comasca e milanese, attende la cerimonia che viene celebrata dal sacerdote Filippo Gatti nella chiesa immersa nel verde del parco secolare di Villa Raimondi a Fino Mornasco. Mentre gli sposi escono gioiosi e festanti dalla chiesa un messaggero si avvicina a Garibaldi e gli consegna una lettera. Garibaldi sorride, chiede scusa e si apparta. Man mano che legge il testo si rabbuia e diventa rosso per la rabbia. Si avvicina alla moglie, la afferra vigorosamente per un braccio e la trascina sul belvedere. La Marchesina, febbricitante e infreddolita, gli conferma il contenuto della lettera e per tutta risposta riceve uno sferzante insulto dal marito. Poi la sposa fugge dalla villa e Garibaldi, uscendo da un cancelletto secondario, parte immediatamente a cavallo, lasciando tutti gli invitati di stucco, in mezzo allo stupore, alla incredulit\u00e0, allo sgomento e alla vergogna. Giuseppina aveva un amante: un giovane militare, ufficiale del piccolo esercito garibaldino di cui si era invaghita pazzamente.\n\"Divortium post duos dies evenit\" venne scritto come postilla all'atto matrimoniale e Garibaldi scrisse una supplica al Re d'Italia il 4 settembre 1859 per ottenere un sovrano decreto di scioglimento del matrimonio a datare dal 24 gennaio 1860.\nVilla Raimondi \u00e8 famosa anche per il suo parco di 6 ettari con 300 essenze arboree e 1.600 arbusti, una serra tropicale, un giardino con collezioni di rose, azalee, camelie e un piccolo orto botanico di piante medicinali, officinali e aromatiche, essenze mediterranee, estesi campi catalogo dimostrativi e numerose serre sperimentali, centro di riproduzione meristematica e di ricerca con un laboratorio per l'analisi dei suoli e dei terricci, vasti vivai e un frutteto di 20 ettari con antiche variet\u00e0 di frutta ormai non pi\u00f9 coltivate. La sua Scuola di Ortoflorofrutticoltura \u00e8 nata da una intuizione del Dott. Enrico Sibilia, appassionato botanico e proseguita da Giordano dell'Amore, realizzata dal primo direttore Alfred Dufour e oggi diventata Fondazione Minoprio della Regione Lombardia.\nTra il 1965 e il 1976 accanto alla scuola ha operato il \"Centro di ricerche orticole\", che ha svolto studi sulla biodiversit\u00e0 agraria in Italia e all'estero, sul miglioramento genetico vegetale, sulla tecnica vivaistica e sulla \"micropropagazione\". La Scuola \u00e8 sede di numerose attivit\u00e0 di spicco (Corsi di laurea, Master post universitari, Istituto Superiore, CFP, Centro di Sperimentazione, divulgazione e dimostrazione). La presidenza e la direzione della Fondazione sono poste in una sede principesca e sontuosa con affreschi e stanze residenziali, parquet, stucchi e infissi originali con decorazioni murali, meridiane e stemmi a vista, una grande fontana e due ettari di prati in cui si trovano esemplari meravigliosi di piante antiche e rare: un tiglio centenario, olmi, una sofora japonica pendula, allori enormi, magnolie grandiflore gigantesche, sequoie, piante da fiore e da siepe, bamb\u00f9, collezioni di camellie e piante da alberature.\nI visitatori che frequentano le mostre in primavera e autunno in un anno superano le 30.000 persone. Villa Raimondi \u00e8 un fiore all'occhiello di Vertemate con Minoprio, un'oasi verde meravigliosa, una degnissima cornice per attivit\u00e0 ricreative e manifestazioni floricole, enogastronomiche, musicali ed esibizioni teatrali, un centro culturale di alto livello qualitativo e di eccellente professionalit\u00e0, un patrimonio da valorizzare come realt\u00e0 comunale di pregio e di grande interesse botanico, naturalistico e ambientale senza escludere in futuro la possibilit\u00e0 di aprire ad altre attivit\u00e0 sfilate di moda di grandi atelier e famosi sarti, scuola di moda e di stile di alto profilo.\nSociet\u00e0.\nTradizioni e folclore.\nLa rivalit\u00e0 tra Vertemate e Minoprio in passato \u00e8 stata notevole e i soprannomi dispregiativi degli abitanti altrettanto sprezzanti: \u201cSciatt\u201d i Vertematesi e \u201cPescaluna\u201d i Minopriesi.\nIstituzioni, enti e associazioni.\nSito web: http://www.libera-mente.eu\nSito web: http://www.spalconati.it "}
{"id": "29098", "revid": "125461284", "url": "https://it.wikipedia.org/wiki?curid=29098", "title": "San Pietro in Casale", "text": "San Pietro in Casale (\"San P\u00eer in Ca\u1e61\u00e8l\" in dialetto bolognese settentrionale) \u00e8 un comune italiano di abitanti della citt\u00e0 metropolitana di Bologna in Emilia-Romagna, \u00e8 una delle sedi amministrative dell'Unione Reno Galliera.\nGeografia fisica.\nCentro della pianura bolognese compreso tra il canale Navile e il Reno, nella zona in cui il fiume svolta bruscamente verso Sud-Est; si raggiunge da Bologna, percorrendo km 24 della via Galliera; o da Ferrara procedendo verso nord per la medesima distanza.\nStoria.\nPur essendo nel mezzo di una palude insalubre, San Pietro \u00e8 abitato fin dai tempi romani. Molti sono i rinvenimenti di questo periodo: lapidi sepolcrali, vasi antichi, sarcofaghi e cippi.\n\u00c8 fra i secoli VII e IX che si riparla, in antichi documenti dell'abbazia di Nonantola, della selva di pianura detta Salto Piano, che Teodalto, signore di Modena e Reggio, comandava in questa zona.\nIl nome San Pietro in Casale, appare per la prima volta nel 1223, nell'ordinanza con la quale il Comune di Bologna imponeva alle comunit\u00e0 del contado un capoquartiere della citt\u00e0 a scopo militare.\nA questo punto le vicissitudini sanpierine sono in larga misura dipendenti da quelle di Bologna, e molto spesso, dai suoi nemici che con frequenti rapine e saccheggi ne segnano la storia.\nVerr\u00e0 citato come Villa di San Pietro in Casale nel 1443, forse in riferimento ad un'antica villa fatta risalire agli Antonini (dinastia imperiale romana) e sulle cui rovine Giovanni II Bentivoglio, nel 1490, fece costruire una sua villa che ancora oggi sopravvive, pur molto rimaneggiata, nella frazione di Maccaretolo.\nCertamente sino al 1700 quello di San Pietro non fu che un piccolo borgo di poche case raccolte attorno ad una chiesa, anche se un decreto del senato bolognese risalente al 1544 attesta l'origine, da quella data, di un mercato settimanale che diventer\u00e0, secoli dopo, fiorente e conosciuto nella vasta zona del circondario.\nLe poche cronache del piccolo borgo ricordano due grandi incendi che lo provarono duramente: nel 1637 per mano delle truppe antipapali; nel 1809 per opera dei briganti che infestavano quelle zone.\nIl 20 giugno 1796, i proclami del generale Bonaparte abolirono ogni autorit\u00e0 che non fosse il Senato di Bologna e diedero al villaggio e alle varie parrocchie circostanti la configurazione di comune vero e proprio.\nAlla restaurazione del governo pontificio San Pietro, che contava 2984 abitanti, comprese le frazioni di Rubizzano, Maccaretolo e Gavaseto, si vede ben presto annessi altri territori: Asia, Cenacchio, Massumatico, Poggetto, Sant'Alberto, San Benedetto e Gherghenzano, i quali, ad eccezione di quest'ultimo, formano ancora oggi il suo territorio.\n\u00c8 dall'unit\u00e0 d'Italia che, in un certo senso, inizia la storia vera e propria di San Pietro in Casale, con la formazione di un'identit\u00e0 che cresce con l'affermarsi di una piccola borghesia locale che si affianca ai grandi proprietari terrieri. Crescono i commerci e nascono nuovi servizi: l'illuminazione a petrolio, le fognature, la tranvia a cavallo, a cui si aggiungeranno, negli ultimi decenni del XIX secolo e i primissimi anni del Novecento, la costruzione del macello, di una pesa pubblica, della sede comunale (villa Bonora), di nuove strade. Vennero istituite 15 nuove scuole, un asilo infantile, nove cimiteri, il corpo dei pompieri, l'ufficio postale e telegrafico, tre condotte mediche, un servizio di assistenza e beneficenza.\nLa storia moderna di San Pietro va, comunque, ricollegata alla sua condizione marcatamente agricola. In particolare a partire dalla fine del Settecento, l'umida zona del comune venne destinata alla risicoltura, oggi totalmente scomparsa.\nDurante la seconda guerra mondiale San Pietro in Casale dette un particolare contributo alla Resistenza e alla lotta di liberazione dai nazifascisti. \u00c8 nella primavera del 1944 che sorse la seconda brigata \"Paolo\u201d. Molte eroiche azioni furono compiute dai partigiani di stanza a San Pietro.\nNel 2002 il comune ha superato i 10.000 abitanti.\nSan Pietro in Casale \u00e8 stato colpito dai terremoti dell'Emilia del 2012 che nel comune hanno provocato una vittima, hanno danneggiato primariamente il patrimonio artistico (chiese) e, in misura piuttosto contenuta, quello privato e produttivo.\nFrazioni, chiese e palazzi.\nAs\u00eca.\nUn antico borgo citato gi\u00e0 nel 1255. Prende il nome dal casato degli Asilia. L'antica chiesa parrocchiale, non pi\u00f9 in funzione, \u00e8 dedicata a S. Giovanni Apostolo. \u00c8 da segnalare anche la torre di guardia Carandini (secolo XII-XIII, rimaneggiata).\nCenacchio.\nGi\u00e0 comune dal 1223. Il nome deriva probabilmente da cenacolo. La chiesa, molto antica, ma rinnovata nel 1773 \u00e8 dedicata a S. Michele.\nGavaseto.\nAnch'esso comune dal 1223. Della chiesa di San Giacomo Maggiore, gi\u00e0 esistente nel 1349, la facciata \u00e8 stata rifatta nel 1757, mentre il campanile fu eretto nel 1679. Sono da registrare altre tre ville dei secoli XVIII-XIX. Nei pressi dell'abitato fu ritrovata una stele funeraria di epoca romana, detta dei Cornelii, presumibilmente appartenente ad un monumento funebre imponente, attualmente conservata al Museo civico archeologico (Bologna).\nMaccaretolo.\nForse il pi\u00f9 antico degli abitati, gi\u00e0 prima dell'anno 1000 era una contrada, Comune dal 1223. Il nome deriva probabilmente da macerie o macerazione. Inoltre \u00e8 nei dintorni di Maccaretolo che sono concentrati molti reperti romani (tra cui una statua di uomo togato e alcuni capitelli, conservati presso il Museo archeologico di Bologna). Il villaggio romano, i cui resti rimangono completamente sepolti nella campagna, in localit\u00e0 Tombe, sorgeva lungo l'antico corso del fiume Reno e, oltre alla produzione agricola, era dedito alla produzione di frecce per le legioni romane. Con lo spostamento del corso del fiume, il villaggio perse importanza e le fucine si trasferirono presso una nuova colonia pi\u00f9 a nord: \"Ferraia\" (Ferrara). La chiesa di S. Andrea, trecentesca, fu rifatta nel 1818. in localit\u00e0 Tombe, il Palazzo di Giovanni II Bentivoglio venne eretto nel 1490 su un'antecedente dimora degli imperatori Antonini. Ora il palazzo \u00e8 alquanto manomesso.\nMassumatico.\nComune dal 1223. Fu assai importante dacch\u00e9 vi si ergeva un castello con la rocca dal VI secolo, pi\u00f9 volte assediato. Dell'antico castello resta il palazzo vicino alla chiesa di S. Martino. La chiesa \u00e8 stata rifatta nel 1734, l'attuale alto (il maggiore del territorio) ed elegante campanile \u00e8 stato costruito nel 1902.\nPoggetto.\nIn origine Poggio Massumatico fu comune dal 1223, e possedimento del vescovo di Bologna dal VI secolo. La chiesa di San Giacomo Maggiore conserva un'abside di probabile origine romanica.\nRubizzano.\nComune dal 1223. La chiesa \u00e8 dedicata ai santi Simone e Giuda. Da segnalare il Palazzo Bonora e quello cinquecentesco Calderini, con torre.\nSan Benedetto.\nAnticamente la parrocchia fu unita a quella di Gherghenzano, ma la chiesa \u00e8 tuttora servibile. Conserva numerose ville padronali del XVIII-XIX secolo: Villa Angelelli, Villa Mariani, Villa Tanari.\nSant'Alberto.\nComune dal 1223. Vi sono stati alcuni ritrovamenti di epoca romana. La chiesa di Sant'Alberto, con cinque altari, fu costruita nel 1777. La stessa \u00e8 rimasta fortemente danneggiata dal terremoto del 20 maggio 2012 che in questa frazione ha anche causato una vittima.\nCapoluogo.\nLa storia di San Pietro in Casale \u00e8 relativamente giovane, tuttavia possiamo elencare alcune emergenze architettoniche. Piazza dei Martiri della Liberazione (detta dell'Orologio) \u00e8 circondata da tre deliziosi palazzi settecenteschi, uno ospita l'antico orologio meccanico, un altro una meridiana solare e un affresco della Sacra Famiglia, l'altro ospita un capitello votivo della Madonna di Piazza (il quadro originale \u00e8 stato trafugato). A pochi passi, sulla Piazza Giovanni XXIII, s'affaccia la Chiesa parrocchiale dei Santi Pietro e Paolo, di origine romanica, ricostruita dal 1856, fiancheggiata da un campanile romanico in laterizio del X-XI secolo nella parte inferiore, sopraelevato nei secoli XIII e XIV, e una cella campanaria a bifore rifatta nel XVI. All'interno si trovano numerosi quadri di scuola ferrarese e bolognese. Percorrendo via Matteotti si incontra il parco comunale con la bella Villa Padoa, un edificio assai antico e imponente, databile probabilmente alla met\u00e0 del secolo XVI, completamente restaurato. Villa Padoa dal 1896 ospita il municipio. Sempre in via Matteotti incontriamo altri importanti edifici: al civico 39 Villa Garani di antica origine, non facilmente databile, fortemente rimaneggiata; la Villa Giulia, del 1880, oggi ospita l'asilo parrocchiale. Villa Rusconi, in via Pescerelli 76, fu costruita intorno alla met\u00e0 del secolo XVII.\nAree naturali.\nParte del territorio comunale \u00e8 compreso nel sito di interesse comunitario e zona di protezione speciale \"Biotopi e Ripristini ambientali di Bentivoglio, S. Pietro in Casale, Malalbergo e Baricella\" (IT4050024).\nAspetti demografici.\nGrazie alla sua posizione favorevole e alle sue comode interconnessioni con le citt\u00e0 di Bologna e Ferrara e ad altri distretti di intensa industrializzazione, nell'ultimo decennio si \u00e8 assistito ad una crescita demografica importante, dovuta in massima parte all'immigrazione interna ed estera, che controbilancia il saldo naturale generalmente negativo (positivo solo negli anni 2006, 2010, 2013).\nNel decennio 2006-16 la crescita media annua \u00e8 del +1,2% (+12,6% nell'intero periodo), dato superiore alla media della Provincia di Bologna che nel medesimo periodo si \u00e8 accresciuta del +5,9%.\nGli stranieri alla fine del 2016 rappresentavano l'11,2% della popolazione totale (1.368 residenti). Globalmente, i cittadini stranieri residenti in dieci anni (2006-2016) sono cresciuti del 59%, i cittadini italiani meno del 6%. Tra la popolazione straniera, al 31 dicembre 2016, le nazionalit\u00e0 principali erano: Romania 23,7%; Marocco 14,5%; Pakistan 13,6%; Albania 8,1%; Tunisia 7,1%; Ucraina 6,0%; Nigeria 4,4%; Cina 2,8%; Moldavia 2,3%. Significativi cambiamenti dal 2012 al 2016 sono: l'aumento delle nazionalit\u00e0 rumena e pakistana che scalano di una posizione rispetto a quelle marocchina e albanese; la crescita importante di quella nigeriana a scapito di quella cinese (per altro, quasi dimezzata in numero assoluto).\nPer aree geopolitiche (2016): Paesi Arabi e Mediorientali 38,4% (4,3% sulla popolazione residente); Unione Europea e EFTA 26,6% (3,0%); Europa Orientale extra-UE 18,1% (2,0%); Africa sub-sahariana 7,9% (0,9%); Asia Orientale 6,4% (0,7%); Americhe 2,5% (0,3%). Anche qui, parallelamente ai dati per nazionalit\u00e0, si assiste ad una leggera diminuzione percentuale dei mediorientali/nord-africani e degli europei dell'est non-UE, un calo marcato per gli asiatici; in crescita invece i cittadini UE e, ancor pi\u00f9, quelli dell'Africa sub-sahariana.\nEconomia.\nIl Comune di San Pietro in Casale conserva un'economia prevalentemente agricola; molte delle industrie nel suo territorio sono legate alla trasformazione, conservazione e commercializzazione dei prodotti agricoli. Non manca tuttavia un'intensa attivit\u00e0 produttiva artigianale e commerciale, attualmente in crescita. Sta assumendo sempre pi\u00f9 importanza il Settore terziario con lo sviluppo di attivit\u00e0 ricreative, alberghiere, del tempo libero, che si affiancano alle pi\u00f9 tradizionali e consolidate presenze della pubblica Amministrazione.\nTuttavia il Comune non riveste un ruolo di grande importanza nella struttura produttiva provinciale, ma \u00e8 piuttosto un centro attrattivo dei lavoratori delle aree industrializzate circostanti, che cercano in San Pietro un luogo tranquillo dove vivere, sempre in veloce e comoda connessione con i luoghi di lavoro (Bologna, Ferrara, Centergross e Interporto di Bologna).\nNel 2006, causa le direttive restrittive dell'Unione europea riguardo alla produzione dello zucchero, lo zuccherificio di San Pietro in Casale, del Gruppo SFIR (uno della ventina di complessi di raffinazione presenti in tutta Italia) \u00e8 stato chiuso, provocando una grave perdita produttiva e occupazionale al comune.\nInfrastrutture e trasporti.\nUna delle principali attrattive demografiche del comune sono i numerosi collegamenti con le citt\u00e0 pi\u00f9 vicine.\nIl trasporto su rotaia, garantito dalla linea Padova-Bologna, permette di raggiungere Bologna centrale in 16'/28' e Ferrara in 12'/24' (e Venezia Santa Lucia in 1h 45'). Fermano nella Stazione di San Pietro in Casale i treni Regionali (R) e Regionali Veloci (RV), in totale 55 treni al giorno per ciascuna direzione e la Domenica sono circa 30 (dalle 6 alle 23:30 circa).\nIl trasporto su gomma si avvale di 3 strade provinciali:\nDa quest'ultima si accede all'Autostrada A13 Bologna-Padova (casello Altedo, a 8\u00a0km dal centro del paese) e alla SS64 Porrettana.\nI centri delle citt\u00e0 di Bologna e Ferrara si raggiungono in circa 30 minuti utilizzando la viabilit\u00e0 ordinaria.\nIl servizio autobus, garantito da TPER, si compone di 5 linee.\nCultura.\nLe iniziative di carattere culturale sono molto care ai sanpierini (\"sanpir\u00e9n\" in dialetto).\nNell'anno 2005 \u00e8 stato completato il \u201cParco culturale\u201d che comprende: il Museo Casa Frabboni (donazione del pittore autoctono Natale Guido Frabboni) dove sono esposte opere del pittore e organizzate periodiche mostre, nonch\u00e9 le opere donate da Raimondo Rimondi pittore e scultore nato a San Pietro; la nuova Biblioteca Mario Luzi (intitolata, prima in Italia, l'11 marzo 2006), dall'elegante design moderno e attrezzata con numerosi computer, comprende anche emeroteca e cineteca; la Biblioteca per Ragazzi, ricavata dalla biblioteca vecchia nel Palazzo dell'Orologio in Piazza Martiri.\nCome rilevato da vari enti, San Pietro in Casale \u00e8 uno dei comuni italiani con pi\u00f9 alta spesa pubblica per l'infanzia, questo si traduce in un notevole impegno anche nel campo educativo.\nSono infatti presenti a San Pietro numerosi enti di istruzione ed educazione:\ndue Nido Comunali; due Scuole Materne Comunali; una Scuola Materna Statale (Poggetto) ed una Parrocchiale;\ntre plessi di Scuola Elementare (San Pietro, Maccaretolo e Poggetto); un plesso di Scuole Medie; un Centro di Formazione Professionale, mentre \u00e8 stata chiusa l'unica scuola media superiore (istituto professionale).\nOltre il 4% della popolazione sanpierina \u00e8 di religione islamica. Una delle \"correnti\" moderate dell'Islam, Ahmadiyya in Italia, ha istituito un centro culturale della comunit\u00e0 a fine 2008 che si trova in via Morgobbo, in localit\u00e0 Gavaseto; esso costituisce la sede nazionale italiana dell'associazione.\nSalute.\nA San Pietro, nel 1994, \u00e8 nato il primo progetto pilota in Italia di Centro di Medicina generale: una struttura pubblica dove esercitano tutti i medici di famiglia e i pediatri di libera scelta presenti nel comune, cos\u00ec da rendere pi\u00f9 accessibile il servizio e assicurare la continuit\u00e0 assistenziale.\nNel medesimo complesso (ex-ospedale \"Anacleto Bonora\") sono presenti molti altri servizi ambulatoriali specialistici compresa la radiologia.\nFolclore e feste.\nRicopre notevole importanza la festivit\u00e0 dei Santi patroni, che dall'anno 2005, oltre alle tradizionali funzioni religiose, viene corredata dalla Sagra \u201cAemiliana\u201d che dura per tutto il mese di giugno, con i suoi numerosi caratteri: musicale, culinario, artistico.\nDurante l'estate nell'ambito della rassegna \u201cFrazioni in Musica\u201d (organizzata ormai da molti anni assieme ad altri Comuni dell'Associazione Reno-Galliera) si svolgono numerosi concerti all'interno delle corti delle ville storiche o delle pittoresche chiese di campagna, coniugati ad \u201cappendici\u201d eno-gastronomiche. Sono inoltre organizzate altre Stagioni concertistiche.\nAltra festivit\u00e0 molto sentita \u00e8 la Madonna di Piazza, i cui festeggiamenti si svolgono attorno alla seconda domenica di settembre.\nMa forse il pi\u00f9 importante momento di festa per la cittadinanza sanpierina \u00e8 il Carnevale, molto rinomato anche nei dintorni, con numerosi carri allegorici. La maschera simbolo della citt\u00e0 \u00e8 \"Sandron Spaviron\", una maschera di origine modenese.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nOrganizzazioni sovracomunali.\nIl Comune di San Pietro in Casale fa parte dal 2001\u00a0\u2013 insieme ai Comuni di: Argelato, Bentivoglio, Castello d'Argile, Castel Maggiore, Galliera, Pieve di Cento, San Giorgio di Piano \u2013 dell'Associazione intercomunale Reno Galliera. Dal 2008 l'Associazione \u00e8 diventata Unione Reno-Galliera, con compiti pi\u00f9 ampi, organi politici collegiali e personalit\u00e0 giuridica.\nL'associazione \u00e8 stata costituita per gestire in forma associata i servizi per il territorio e l'impresa come lo sportello unico delle attivit\u00e0 produttive, il corpo unico di polizia municipale, la pianificazione territoriale. Gestisce inoltre per conto dei singoli Comuni il servizio del personale e i sistemi informatici.\nI suoi uffici servono un bacino di utenza di pi\u00f9 di 70.000 residenti.\nIl Comune di San Pietro in Casale fa parte dal 2001\u00a0\u2013 insieme ad altri 133 comuni italiani (di variabile grandezza: dalle metropoli Roma, Milano, Torino a piccoli paesi) \u2013 dell'Associazione Rete Italiana Citt\u00e0 Sane - OMS.\nQuesta associazione promuove le politiche e i programmi di salute pubblica locale, e attraverso il Piano per la salute (PPS) e la Valutazione di Impatto di Salute (VIS), sviluppa e monitora i sistemi locali e sviluppa metodiche per armonizzare lo sviluppo della citt\u00e0 con la salute dei suoi cittadini.\nSport.\nPallacanestro.\nLa principale realt\u00e0 sportiva di San Pietro in Casale \u00e8 la Veni Basket che, dal 1954, rappresenta l\u2019identit\u00e0 del paese, ed \u00e8 tra le pi\u00f9 longeve Societ\u00e0 d\u2019Italia.\n\u00c8 proprio dall\u2019iniziativa di un gruppo di amici accomunati dalla passione per la palla a spicchi che nasce la Veni, il cui nome deriva appunto dal luogo di ritrovo dei primi giocatori che, giocando in via Vinicio Pescerelli, presero come nome \u201cVeni\u201d, diminutivo del dialettale \u201cVenicio\u201d.\nErano gli anni cinquanta e si giocava all\u2019aperto, i soldi non abbondavano e per procurarsi le prime magliette fu deciso di allevare conigli da rivendere in seguito: l\u2019attivit\u00e0 permise di acquistare cos\u00ec le prime canotte da gara che avevano come colori sociali il nero e il bianco, colori che all\u2019epoca nessuna delle squadre delle zone limitrofe utilizzava. Una delle prime partite ufficiali fu il 19 settembre del 1954 contro l\u2019Andreia Bologna, gara che mise in evidenza tutti i limiti di una squadra di autodidatti; in aiuto dei ragazzi di San Pietro arriv\u00f2 Mauro Serrazanetti che ne divenne l\u2019allenatore.\nGiocare soltanto amichevoli non bastava pi\u00f9 e cos\u00ec si decise di iscriversi ad un campionato ma la vendita dei conigli non fruttava abbastanza e per questo furono allevati maiali, da qui l\u2019origine del marchio societario. Nel giugno del 1955 venne richiesta l\u2019affiliazione alla FIP e la Veni ottenne il numero 497, che la porta ad essere la sesta squadra affiliata in attivit\u00e0 a livello provinciale. Dopo la stagione 55/56 che si conclude con il 3\u00ba posto nella classifica della Ia Divisione, la Veni viene promossa in Promozione ed ha inizio un\u2019avventura che a fasi alterne vedr\u00e0 la squadra ottenere sempre ottimi risultati.\nQuel gruppo di ragazzi avevano dato vita alla loro passione, creando una realt\u00e0 che a distanza di pi\u00f9 di sessant\u2019anni \u00e8 ancora viva, in salute e in continua crescita: la prima squadra milita stabilmente nel campionato di Serie D ma \u00e8 solo il culmine di un progetto che parte dal minibasket, per poi passare alle giovanili fino ad arrivare alla squadra amatori.\nA guidare gli atleti, uno staff che mette al servizio della Veni le proprie conoscenze, il proprio tempo ma soprattutto la propria passione, sempre all\u2019insegna dei valori che la pallacanestro incarna ma soprattutto di quelli che la Veni rappresenta: una squadra, un paese."}
{"id": "29099", "revid": "55474", "url": "https://it.wikipedia.org/wiki?curid=29099", "title": "Villa Guardia", "text": "Villa Guardia (\"Vila Guardia\" in dialetto brianzolo, pronuncia fonetica IPA: ) \u00e8 un comune italiano di abitanti della provincia di Como in Lombardia.\nStoria.\nIn un'ottica di una politica di riduzione dei costi amministrativi, il Regio Decreto n. 973 del 15 aprile 1928 eresse il Comune di Villa Guardia come risultato dell'accorpamento dei comuni di Maccio e di Civello. I due comuni, che nel corso del secolo XVIII, avevano a loro volta inglobato rispettivamente i Comuni di Brusata, Macciasca e Brugo, avevano gi\u00e0 vissuto un'esperienza di accorpamento durante il Regno d'Italia napoleonico, unione che era stata tuttavia cancellata dalla Restaurazione.\nAll'atto di fusione si decise di battezzare la nuova comunit\u00e0 con il nome di Villa Guardia, che a quel tempo indicava una porzione sia di Maccio sia di Civello che si sviluppava attorno alla strada di collegamento tra Como e Varese. La funzione baricentrica di \"Villa Guardia\" fu consolidata con la collocazione del municipio sulla strada \"Varesina\", che tuttora separa Maccio (a nord) e Civello (a sud).\nA fronte dell'unione amministrativa, rimasero distinte le parrocchie, attestate gi\u00e0 alla fine del Quattrocento.\nSimboli.\nLo stemma del Comune di Villa Guardia, concesso con decreto del presidente della Repubblica del 18 aprile 2006, si blasona:\nLe due torri merlate rappresentano i nuclei originari di Villa Guardia, Civello e Maccio, collegati tra loro da un ponte che ne simbolizza l'unione. La figura della guardia, \u00e8 un'arma parlante ed evoca la localit\u00e0 chiamata La Guardia, che ha ispirato la denominazione del nuovo Comune; la sentinella tiene con la mano sinistra una chiave d'oro, metafora di autonomia, e con la destra un vessillo con la croce patriarcale, simbolo delle due parrocchie storiche. I colori del campo rievocano quelli presenti sullo stemma del capoluogo.\nMonumenti e luoghi d'interesse.\nArchitetture religiose.\nChiese di Santa Maria Assunta.\nLa vecchia parrocchiale di Maccio, intitolata a Santa Maria Assunta (15 agosto), \u00e8 anteriore al Quattrocento. Alla fine del XIII secolo la chiesa \u00e8 infatti attestata tra le cappelle della Pieve di Fino. La vecchia chiesa mantenne le funzioni di parrocchiale fino al 1893. \nL'attuale parrocchiale, costruita alle spalle della prima, \u00e8 un rifacimento del secolo XIX. Dal 2010, la chiesa nuova \u00e8 un santuario della Diocesi di Como. \nLe celebrazioni patronali presso la parrocchia di Maccio vengono rimandate alla prima domenica di ottobre essendo il 15 agosto festivit\u00e0 nazionale.\nChiesa dei Santi Cosma e Damiano.\nLa parrocchiale di Civello \u00e8 dedicata ai Santi Cosma e Damiano, intitolazione che fa risalire la prima costruzione all'epoca dei longobardi. Probabilmente inserita all'interno del castello di Loterio Rusca, la chiesa \u00e8 attestata tra le cappelle dipendenti dal capitolo della cattedrale di Como verso la fine del XII secolo. In seguito distrutta, fu ricostruita nel XVIII secolo e ulteriormente modificata nel XIX. All'interno vi sono custodite alcune tele: \" Vergine con Bambino e Santi\" e\" Cristo Giudice e Salvatore\", collocate sui due lati opposti del presbiterio. Autori ne sono due maestri di primo piano nella pittura lombarda tra il Cinquecento e il Seicento: Camillo Procaccini e Giovanni Battista Crespi, detto \"il Cerano\". L'opera del Procaccini, databile al primo ventennio del Seicento, fu trasportata a Civello dalla chiesa di San Lorenzo in Como, soppressa assieme al relativo convento di benedettine nel 1784.\"\" Di notevole pregio \u00e8 il portone della chiesa, forgiato in bronzo dallo scultore contemporaneo Severino Trinca.\nArchitetture civili.\nNel centro storico di Civello \u00e8 possibile osservare Torre Rusca, appartenente a un castello eretto nel 1260 da Lotterio Rusca nell'ottica delle dispute territoriali tra i comuni di Como e di Milano e parzialmente distrutto dagli spagnoli nel 1527.\nDi interesse sono inoltre una serie di ville:\nSociet\u00e0.\nIstituzioni, enti e associazioni.\nTra le numerose associazioni che operano nel paese, si segnalano:\nInfrastrutture e trasporti.\nFerrovie.\nDal 1885 al 1966 era in funzione la Ferrovia Como-Varese delle Ferrovie Nord Milano, a scartamento ordinario e a Villa Guardia aveva la sua stazione ferroviaria. Nel 1948 la ferrovia venne elettrificata e nel 1966 venne soppressa definitivamente.\nAmministrazione.\nComune di Villa Guardia (eretto con R.D. n. 973 del 15 aprile 1928).\nIl 25 maggio 2014 Villa Guardia Insieme vince con il 52,52% dei voti su Villa Guardia Civica, portando cos\u00ec Valerio Perroni a essere il Sindaco del Paese.\nIl 26 maggio 2019 Villa Guardia Insieme vince con il 60,25% dei voti su Villa Guardia Civica, confermando cos\u00ec Valerio Perroni alla carica di Sindaco del Paese.\nParco Comunale.\nNell'anno 1939, alla vigilia del secondo conflitto mondiale, l'industriale Giovanni Balestrini acquist\u00f2 la propriet\u00e0 Sacco Videmari (circa 30\u00a0000 m\u00b2), corrispondente all'attuale Parco e Villa Comunale.\nIn origine essa comprendeva, oltre alla casa padronale, anche un fabbricato rustico a uso giardiniere (oggi adibita a Biblioteca), una torretta belvedere (oggi sede dell'Associazione Nazionale Carabinieri in congedo), un pittoresco lago artificiale (circa 600 m\u00b2) popolato da cigni e dotato di una barca per raggiungere l'isola posta al centro, un'elegante voliera antica riservata ai pavoni e, in una zona appartata, una serie di alveari con una casetta per le necessit\u00e0 dell'apicoltore.\nNel contempo vennero acquisite altre due propriet\u00e0 confinanti, costituite dalla villa Dondena e dalla villa Stucchi con i relativi giardini, portando la superficie totale del complesso a circa 50\u00a0000 m\u00b2.\nLe ville, tutte di origine fine Ottocento, appaiono sapientemente inserite in un contesto botanico omogeneo, ricco di specie rare e pregiate.\nIl giardino della Villa Comunale, in particolare, si presenta ancora oggi assai suggestivo: grazie alla pendenza del terreno, risulta distribuito su pi\u00f9 livelli, secondo scorci e prospettive sempre diversi, dove spazi fioriti e prati verdeggianti si alternano a manufatti rocciosi nello stile di fine secolo e a macchie di conifere, castagni e altre essenze di insolita presenza nel territorio.\nLa ristrutturazione delle case e il loro arredamento con criteri di maggiore razionalit\u00e0 e aderenza ai tempi, cos\u00ec come il nuovo disegno dei viali interni, vennero affidati all'architetto Osvaldo Borsani, figura di spiccato prestigio in questo ambito. Alla villa Comunale sono riservati gli interventi pi\u00f9 incisivi con soluzioni architettoniche, impiego di materiali e creazione di arredi in linea con le tendenze tecnico-artistiche ispirate al momento. Alcuni dei mobili appositamente disegnati e realizzati dall'atelier Borsani sono oggi riprodotti nei testi specializzati di arredamento. Nell'area del Parco Comunale, al termine di tutti i lavori, trovarono posto, oltre agli insediamenti preesistenti gi\u00e0 segnalati, anche una serra di epoca Liberty su tre padiglioni (quello centrale alto 8-10 metri) proveniente dalla Riviera Ligure, un campo da tennis e due da bocce completamente attrezzati, e infine un campo gioco per bambini con una casetta a loro dedicata.\nNel 1964 alla scomparsa di giovanni turconi la parte di propriet\u00e0 relativa all'attuale Parco e Villa Comunale passa in eredit\u00e0 alla figlia Piera Balestrini Longoni che nel novembre 1975 fu venduta al Comune di Villa Guardia (deliberazione del Consiglio Comunale numero 49 in data 21 novembre 1975)."}
{"id": "29100", "revid": "125018409", "url": "https://it.wikipedia.org/wiki?curid=29100", "title": "Sant'Agata Bolognese", "text": "Sant'Agata Bolognese (\"Sant'\u00c8ghete\" in dialetto bolognese occidentale, \"Sant'\u00c8gata\" in dialetto bolognese cittadino) \u00e8 un comune italiano di abitanti della citt\u00e0 metropolitana di Bologna in Emilia-Romagna. Dal gennaio 2012 fa parte dell'Unione dei comuni Terre d'acqua.\nStoria.\nRitirandosi il mare dalle pianure, sulle terre emerse chiamate Terramare si insediarono le prime civilt\u00e0 originarie della Gallia, che abitavano sulle palafitte e vivevano di caccia e pesca.\nDagli scavi nella zona di Montirone sono emersi i segni degli antichi insediamenti abitativi dell'et\u00e0 del bronzo (1800 a.C.) e del villanoviano (800 a.C.). Agli albori dell'era cristiana venne fondata e prosper\u00f2 la citt\u00e0 di Otesia, municipio dell'Impero romano (Costantino 336 d.C. \"Regio VIII Aemilia\"), la cui popolazione era composta principalmente da derivazioni etrusche, galli boi e romani. Nel V secolo i barbari di Attila venuti dal nord seminarono terrore e distrussero le citt\u00e0. Le popolazioni disperse dalle guerre costruirono i castelli di Adile, Montirone, Gruiglio, Veraso e altri, andati poi completamente distrutti. Il paese era meta di passaggio di commercianti, pellegrini in viaggio tra l'abbazia di Nonantola (costruita nel 752) e i luoghi sacri del nord Europa, e da soldati delle milizie romane, per cui la fusione delle varie etnie \u00e8 stata molto variegata.\nNel 1020 inizi\u00f2 la costruzione del castello di Sant'Agata, l'attuale centro storico, con la torre ora torre campanaria, le due porte fortificate: quella \"di sotto\" (Porta Otesia), con le carceri, con il ponte levatoio, le mura e la fossa di difesa ora restaurati, e quella \"di sopra\". La torre venne poi completata nel 1189 sotto il regno dell'imperatore Federico Barbarossa.\nDalla met\u00e0 del XII secolo, il territorio di Sant'Agata fece parte del contado bolognese, seguendo le sorti del Comune di Bologna fino alla dominazione napoleonica: essendo al confine tra il bolognese e il modenese, Sant'Agata fu un avamposto difensivo sempre fedele a Bologna.\nNel 1300 venne completata la costruzione delle case con gli originali portici, e attorno a quell'epoca ebbe origine la Partecipanza agraria. \nNel 1473 sorse l'Oratorio dello Spirito Santo con gli affreschi di scuola raffaellesca.\nNel 1568 fu inaugurato l'orologio, nel 1594 fu costruita la cosiddetta \"chiesa dei frati\" con l'annesso convento poi distrutto da Napoleone.\nSono del 1600 la chiesa parrocchiale con alcuni tesori d'arte e il palazzo Taruffi, ora sede comunale, con annesso il teatro del Bibiena. L'importante fiera o mercato nacque nel 1709, nel 1730 fu completata la copertura del \"canal chiaro\" che scorreva nel centro da porta a porta. \u00c8 del 1797 l'insediamento della prima municipalit\u00e0 di Sant'Agata. Nel 1805, sotto il Regno Italico, Sant'Agata divenne un Comune indipendente, nel Cantone di San Giovanni in Persiceto e nel Distretto di Cento. Dopo la Restaurazione fece parte della Legazione di Bologna e nel Governo di San Giovanni in Persiceto, in qualit\u00e0 di appodiato di quest'ultimo. Nel 1827, con \"Motu Proprio\" di papa Leone, fu reistituita l'amministrazione comunale di Sant'Agata, sede di Podesteria. Dopo l'annessione al Regno di Sardegna, il 27 dicembre 1859 il Governatore delle Romagne Luigi Carlo Farini aggreg\u00f2 Sant'Agata alla provincia di Modena, ma a seguito delle proteste della popolazione l'anno successivo (15 dicembre 1860) la citt\u00e0 ritorn\u00f2 definitivamente a far parte della provincia di Bologna. Con Regio decreto del 16 ottobre 1862, n. 923, la denominazione comunale fu modificata da Sant'Agata in Sant'Agata Bolognese.\nNel 1878 fu costruita la chiesa dell'Addolorata utilizzando il materiale della demolita Porta di Sopra. Molte antiche vestigia sono andate distrutte durante le guerre medioevali e fra le fazioni, le battaglie fra Bologna e Modena, nel corso dei diversi governi succedutosi nei secoli: Visconti, il potere Pontificio, il periodo Napoleonico e i governi dalla restaurazione all'unit\u00e0 d'Italia. Restano alcune residenze patrizie, come il palazzo Bargellini e antiche strutture militari come il \"camerone\".\nCultura.\nOgni anno nel mese di luglio si svolgeva il festival Sonica Bassa Music Fest.\nIl paese ha dato i natali alla cantante Nilla Pizzi (soprannominata la Regina della Canzone Italiana) il 16 aprile 1919.\nEconomia.\nSotto il profilo industriale Sant'Agata Bolognese \u00e8 nota per ospitare la sede della Lamborghini. Il museo annesso alla fabbrica \u00e8 una conosciuta meta turistica.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "29101", "revid": "1888309", "url": "https://it.wikipedia.org/wiki?curid=29101", "title": "Zelbio", "text": "Zelbio (\"G\u00e8lbi\" in dialetto comasco, pronuncia fonetica IPA: ) \u00e8 un comune italiano di 190 abitanti della provincia di Como in Lombardia.\nStoria.\nIl paese \u00e8 molto antico: i primi insediamenti risalgono all'et\u00e0 dei Celti e dei Liguri, per poi divenire una stazione romana del II secolo d.C. (ci\u00f2 \u00e8 testimoniato d a ritrovamenti di reperti archeologici conservati nel Museo Civico di Como).\nCon il passare degli anni il paese si espande, fino a diventare un borgo: negli Statuti di Como (Volumen Magna), infatti, si parla di un \"Burgi Zelbi\", cos\u00ec come di un \"comune de Zelbio Montis Nesii\" che pur trovandosi sulla sponda opposta rispetto alla \"via Regina\" risulta comunque dover contribuire alla manutenzione del tratto \"a predicto termine qui est iuxta dictam arborem in sursum usque ad prederam versus Argegnium\".\nNel Medioevo, Zelbio diviene parte del feudo di Nesso e nel 1497 viene donato da Ludovico il Moro alla sua amante, Lucrezia Crivelli. Nello stesso periodo, il borgo entra a far parte della Pieve di Nesso, comprendente i comuni di Molina, Lemna, Palanzo, Pognana, Careno, Laglio, Brienno, Carate e la vicina Veleso.\nNel XVII secolo, Zelbio acquisisce una maggiore autonomia nella Pieve da un punto di vista ecclesiastico diventando sede parrocchiale (1617) ma ne segue il destino dal punto di vista amministrativo, con il feudo di Nesso che viene concesso ai Casnedi (feudatari dal 1647 al 1787); con la peste del 1630, la popolazione viene quasi completamente decimata, ad eccezione delle famiglie Bellieni, Stoppani e Tacchi. Con la morte dell'ultimo erede maschio della famiglia Casnedi, Zelbio e il resto del feudo di Nesso tornarono alla Regia Camera del Ducato di Milano.\nCon un decreto napoleonico del 1807 Zelbio viene inglobato nel comune di Nesso ed Uniti ma l'unione viene abrogata con la Restaurazione.\nL'indipendenza amministrativa verr\u00e0 mantenuta fino al 1928, anno della fusione di Zelbio e Veleso in un unico comune, Zelbio-Veleso.\nCon l'avvento della repubblica, nel 1948 i due paesi vengono scissi nuovamente; tra il 1950 e il 1970 continua la \"diaspora\" di membri delle famiglie storiche del paese.\nNel 1952 giunge nel paese un ufficiale americano, il colonnello James Hugh Angleton che, su invito del parroco locale don Mos\u00e8 Pertusini, fece costruire nel paese una casa di riposo per i lavoratori della Societ\u00e0 Italiana Registratori di Cassa National, che divenne in seguito l'attuale albergo \"National on the Hill\". Nel 1972, in localit\u00e0 Pian del Tivano, aprirono gli stabilimenti della Also Enervit, fondata da Paolo Sorbini e tuttora esistente. Queste due attivit\u00e0 esistono ancora oggi e permettono al paese di sopravvivere, grazie anche a manifestazioni locali quali la sagra dei sapori e del pizzocchero e degli incontri d'autore organizzati ogni estate (Zelbio Cult).\nMonumenti e luoghi d'interesse.\nArchitetture religiose.\nChiesa della Conversione di San Paolo.\nAttestata come sede di una parrocchia dal 1617, la chiesa della Conversione di San Paolo fu costruita a partire dal 1593 in luogo di una chiesa precedente. Ulteriori ristrutturazioni seguirono nel 1721 e lungo i due secoli successivi.\nCollocata in fondo a un vasto sagrato che ospita una serie di cappelle della Via Crucis, la chiesa si presenta con una facciata divisa in due registri. Due nicchie ai lati del portale includono le statue dei santi Pietro e Paolo.\nInternamente, la singola navata si presenta con una serie di affreschi realizzati nel 1949 da Carlo Morgari.\nIn fondo alla navata, il presbiterio ospita il dipinto di una \"Conversione di san Paolo\", pala di Carlo Innocenzo Carloni collocata sull'altare al posto di una \"Piet\u00e0\" oggi conservata nella chiesa dell'Addolorata.\nSu ogni lato della navata si aprono due cappelle, con quelle di destra che comprendono, rispettivamente, una pala settecentesca raffigurante i Santi Giuseppe e Bernardo e un tabernacolo in legno intagliato, dipinto e dorato, che almeno fino al 1715 si trovava sull\u2019altare maggiore. Sul lato opposto, la prima cappella ospita una raffigurazione di \"San Stanislao assiste alla presentazione della Vergine da parte di Gioacchino ed Anna a Dio Padre\", tela di scuola lombarda e databile al XVII secolo. Un \"San Girolamo scrivente\" forse attribuibile alla scuola caravaggesca \u00e8 invece conservato nella sacrestia.\nChiesa dell'Addolorata.\nLa chiesa dell'Addolorata, dedicata ai Santi Primo e Feliciano, \u00e8 di origine medievale ma rimaneggiata nel corso dei secoli, in particolare nel XVIII secolo. Nel Seicento la chiesa era un oratorio facente parte di un complesso ospedaliero.\nEsternamente, la chiesa si presenta con una facciata con quattro lesene e sovrastata da un timpano. Ai lati del portale si aprono due finestre, mentre al di sopra dello stesso se ne trova una terza, affiancata da due nicchie vuote. Sul lato destro si sviluppa un porticato che si estende fino al campanile.\nInternamente, le pareti dell'unica navata sono ricoperte da pannelli in legno e terminano in un presbiterio con volta a botte, il quale ospita un altare in marmo del tardo Seicento. Una \"Piet\u00e0\" raffigurata in un'ancona dell'altare risale alla seconda met\u00e0 del Quattrocento. Con alta probabilit\u00e0, l'opera costituiva l'elemento centrale di un trittico che, comprensivo di due dipinti sui santi Primi e Feliciamo, era anticamente conservato nella chiesa della Conversione di San Paolo. L'oratorio conserva inoltre un \"San Gerolamo\" dipinto nel XVI secolo.\nChiesa dell'Immacolata.\nAl Pian del Tivano si trova la chiesa dell'Immacolata (1952-1954), inaugurata da Felice Bonomini dopo che era stata eretta in occasione del centenario del dogma mariano. Al suo interno conserva un affresco di Carlo Morgari.\nEconomia.\nA Zelbio si trova il primo e storico impianto di produzione della Enervit, multinazionale nel campo degli integratori alimentari per lo sport e della nutizione funzionale."}
{"id": "29103", "revid": "1331715", "url": "https://it.wikipedia.org/wiki?curid=29103", "title": "Vergato", "text": "Vergato (\"Varg\u00e0\" in dialetto bolognese montano medio, \"Vargh\u00e8\" in dialetto bolognese cittadino) \u00e8 un comune italiano di abitanti della citt\u00e0 metropolitana di Bologna in Emilia-Romagna. Situato a circa 42\u00a0chilometri a sud del capoluogo, \u00e8 facilmente raggiungibile sia in treno, tramite la Ferrovia Porrettana, sia in automobile, grazie alla Strada statale 64 Porrettana, che lo attraversa. \u00c8 sede amministrativa dell'Unione dell'Appennino Bolognese.\nStoria.\nSviluppatasi attorno ad alcune osterie, in cui erano soliti sostare i viaggiatori diretti in Toscana prima di attraversare il Reno, deriverebbe il toponimo dal latino \"Varegatum\", che significa \u2018guado\u2019; non manca per\u00f2 chi lo riporta al latino \"Virga\", \u2018ramoscello verde\u2019, o \"Virgatus,\" \u2018formato, intrecciato di verghe\u2019. Possedimento, verso il secolo XI, dei vescovi di Bologna e di varie casate nobiliari, tra cui i signori del Frignano, i conti Alberti di Prato e Mangona e quelli di Panico, entr\u00f2 poi a far parte delle propriet\u00e0 della contessa Matilde di Canossa. Con l\u2019estendersi dell\u2019egemonia bolognese sull\u2019alta valle del Reno anche il Vergatese fin\u00ec sotto il controllo del capoluogo cittadino, assurgendo ben presto a centro politico e amministrativo di tutta la zona. Sede del capitanato della montagna, all\u2019inizio del XV secolo, mantenne una posizione di preminenza sulle localit\u00e0 circostanti anche dopo la venuta dei francesi, sul finire del Settecento, quando divenne capoluogo di distretto. Fu sede di governo durante il restaurato Stato Pontificio e di mandamento dopo l\u2019annessione al Regno d\u2019Italia, nel 1859. \nQuasi interamente distrutto dai bombardamenti avvenuti durante la seconda guerra mondiale, Vergato ha visto una graduale ricrescita demografica ed economica negli anni del dopoguerra.\nAncor oggi l'area abitata si sta ampliando e ha sviluppato una nuova zona commerciale e residenziale leggermente decentrata rispetto al centro storico.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2018 la popolazione straniera residente era di 1.123 persone (14,6% della popolazione). \n&lt;br&gt;La comunit\u00e0 straniera pi\u00f9 numerosa \u00e8 quella proveniente dal Marocco con il 29,6% di tutti gli stranieri presenti sul territorio, seguita dalla Romania (22,4%) e dal Pakistan (9,4%).\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "29106", "revid": "1437331", "url": "https://it.wikipedia.org/wiki?curid=29106", "title": "Cimbergo", "text": "Cimbergo (\"Simb\u00e8rk\" o \"Himb\u00e8rg\" in dialetto camuno) \u00e8 un comune italiano di abitanti della Val Camonica, provincia di Brescia, in Lombardia.\n\u00c8 attraversato dalla strada provinciale 88 che lo mette in collegamento col paese di Paspardo a nord, e con la vallata ed il paese di Ceto a sud.\nIl territorio di Cimbergo confina con diversi comuni: a ovest quello di Capo di Ponte, a nord quello di Cevo e Paspardo e Cedegolo, est e a sud quello di Ceto.\nGeografia fisica.\nTerritorio.\nIl paese \u00e8 situato sul versante orientale della valle, alle pendici del Pizzo Badile Camuno e della conca del Monte Tredenus, in posizione dominante sulla media Valle Camonica.\nIdrografia.\nIl territorio del comune di Cimbergo \u00e8 racchiuso da due torrenti: a nord scorre il Re che segna il confine con Paspardo e scarica le sue acque nel fiume Oglio a Capo di Ponte.\nA sud scorre invece la Figna che entra nel comune di Ceto e si immette nell'Oglio nella frazione di Nadro.\nIl paese era dotato anticamente di due mulini (tre nel novecento) che attingevano l'acqua uno dal re, l'altro dalla Figna.\nNel XV secolo vi furono, tra la vicinia di Nadro e quella di Cimbergo, controversie riguardo alla captazione delle acque della Figna: i primi la usavano sfruttandone la forza motrice per azionare le pale dei mulini, gli abitanti di Cimbergo, invece, deviavano a monte il corso del torrente per irrigare i campi. Dopo diversi appelli a differenti giudici e potenti della zona, la questione si risolse con l'intervento del governo veneziano a favore della vicinia di Nadro.\nOrografia.\nNella \"Media Valle Camonica\" il comune di Cimbergo \u00e8 adagiato a mezza costa sul monte Pizzo Badile Camuno.\nL'abitato si trova pertanto sull'eccezionale superficie calcarea che spunta dal gruppo dell'Adamello, tipicamente granitico.\nDi fronte all'abitato si pongono la Concarena ed il Monte Elto che fanno parte delle prealpi Orobiche.\nOrigini del nome.\nIl nome potrebbe derivare dalla voce celtica \"shima\" = cima e da \"berg\" = altura.Potrebbe anche derivare da \"cimber\" = legno di cembro, con l'aggiunta \"berg\" = altopiano.\nStoria.\nL'area del Comune di Cimbergo fu antropizzata gi\u00e0 a partire dal neolitico, come rappresentano le centinaia di incisioni rupestri presenti sul suo territorio.\nReperti mesolitici sono stati ritrovati anche presso il lago d'Arno.\nCon la donazione di Carlo Magno della Valle Camonica ai monaci di Tours viene fondata a Cimbergo la chiesa di San Martino, divenuta poi di Santa Maria a partire dal '500.\nNel 1158, nei registri della mensa vescovile di Brescia, \u00e8 annotato che:\nA partire dal 1288, aseguito della grande ribellione camuna, i bresciani Martinengo vengono sostituiti dagli Antonioli di Grevo. Essi verranno banditi il 2 agosto 1389 per la sottrazione di beni episcopali.\nL'8 aprile 1299 i consoli della vicinia di Cimbergo si recano ad Cemmo dove \u00e8 presente Cazoino da Capriolo, camerario del vescovo di Brescia Berardo Maggi. Qui giurano secondo la formula consueta fedelt\u00e0 al vescovo, e pagano la decima dovuta.\nIl 19 aprile 1331 il vescovo di Brescia Tiberio della Torre investe gli uomini della vicinia di Cimbergo delle decime dei pascoli, dell'erbatico e della giurisdizione in monte, in piano ed in terra delle acque del loro territorio.\nNel 1378 si tenta di siglare una pace a nella rocca di Cimbergo tra i ghibellini Federici e i guelfi camuni e della Val di Scalve. La tregua non dur\u00f2 e i conflitti ripresero fino ad una seconda tregua, fermata nel 1398 nella quale entrambe le fazioni si accordarono per opporsi al vescovo Tommaso Visconti, che tentava di imporre i propri diritti feudali in Val Camonica.\nI Visconti decidono di infeudare i loro alleati Federici il 31 gennaio 1403, a discapito degli Antonioli.\nIl nuovo signore, Giacomo detto \"Maccagno\", non riusc\u00ec ad entrare in possesso della sua rocca a causa di rivolte guelfe, tanto che solo dopo cinque anni, nel marzo 1408, grazie a dei commissari inviati direttamente da Milano, il Federici riusc\u00ec ad entrare nel suo feudo.\nEssi tennero la rocca per circa trent'anni fino a quando l'inizio della dominazione veneta costrinse la potente famiglia ghibellina a ridimensionarsi. Di tale situazione ne approfitt\u00f2 Bartolomeo della Torre da Cemmo che il 28 maggio del 1430 ottenne l'investitura nella Basilica di San Marco a Venezia della contea di Cemmo-Cimbergo.\nQui di seguito viene riportato il testo della dedizione dogale:\nBartolomeo perse la contea prima della fine degli anni '30, a causa del suo schierarsi politicamente a fianco di Milano, cos\u00ec essa venne donata ai trentini conti di Lodrone. Essi erano una nobile e potente famiglia del Trentino, guelfa quanto basta, che intendeva occupare un territorio montuoso che avesse come confine l'Oglio da un lato, e l'Adige dell'altro.\nLa nomina ufficiale di Paride Lodrone a conte di Cimbergo avvenne il 6 aprile 1439, ma a causa della sua morte proprio in quel periodo i figli Giorgio e Pietro dovettero attender fino al l'11 aprile 1441 prima di ereditarne il territorio camuno.\nNel 1516 Battista, Nicola, Bartolomeo e Alessandro Lodrone saccheggiano Breno, bench\u00e9 anch'essa guelfa, e ne estorcono 508 ducati d'oro alla popolazione, pagati dai loro alleati, i Ronchi.\nNel 1572 \u00e8 registrato un capo dei disciplini, tale Sixtus de Antoninis, che guida un gruppo di quaranta confratelli.\nNel 1600 la famiglia Lodrone risulta gi\u00e0 divisa in quattro rami, uno dei quali con sede a Concesio. L'ultimo documento che li cita a Cimbergo \u00e8 un affitto a nome della vicinia nel 1739.\nIl 13 luglio 1653 un fulmine cade sulla chiesa di San Giovanni durante una messa e causa la morte di due donne e diversi feriti.\nNel 1732 \u00e8 annotato che vi \u00e8 una confraternita di disciplini, la quale non ha entrata, che fa celebrare messa tutte le quarte domeniche del mese con le offerte che raccolgono.\nTra il 1805 e il 1809 Cimbergo \u00e8 unito a Paspardo col nome di \"Cimbego con Paspardo\".\nNel 1810 il comune di Cimbergo acquista il castello dai Lodrone, che non vi risiedono pi\u00f9 da tempo e lo trasforma in cimitero; in seguito il terreno verr\u00e0 venduto ai privati. Nel 1849, a causa della rottura delle campane della chiesa, si decide di utilizzare materiale di riutilizzo del castello, ormai abbandonato, per ricostruire un nuovo campanile.\nTra il 1860 e il 1863 si costruisce un'imponente muraglia prospiciente l'orrido della parrocchiale per ingrandire la stessa.\nNel 1863 il pittore Antonio Guadagnini di Esine \u00e8 incaricato alla decorazione della chiesa parrocchiale di Santa Maria Assunta. Esegue 28 affreschi: nel catino dell'abside Davide e Santa Cecilia; nella pseudo-cupola sul presbiterio l'Incoronazione di Maria. Nei pennacchi, quattro Dottori della Chiesa (San Gregorio Magno, Sant'Agostino, Sant'Ambrogio, San Girolamo). Nei grandi medaglioni, che si susseguono coronati a loro volta da quattro personaggi biblici o santi, l'Incontro di Maria con Elisabetta, L'Annunciazione, la Nascita di Maria, l'Immacolata Concezione. Nella controfacciata, la Cacciata dei profanatori dal tempio.\nTra il 1927 ed il 1947 Cimbergo \u00e8 nuovamente unito a Paspardo col nome di Cimbergo-Paspardo.\nNel 2008 il comune di Cimbergo riesce a riacquistare tutti i terreni attorno al castello.\nAntichi Originari.\nGli \"Antichi Originari\" erano, al tempo delle vicinie, i capifuoco delle famiglie native del paese: essi erano gli unici che avevano il potere di deliberare nei consigli, mentre ai nobili, agli ecclesiastici e agli stranieri (anche se risedenti da diverse generazioni nel paese) erano preclusi i diritti civili. I cognomi degli \"Originari\" di Cimbergo, riportati nei registri della vicinia, erano:\nFeudatari locali.\nFamiglie che hanno ottenuto l'infeudazione vescovile dell'abitato:\nMonumenti e luoghi d'interesse.\nArchitetture religiose.\nLe chiese di Cimbergo sono:\nSociet\u00e0.\nTradizioni e folclore.\nGli sc\u00fct\u00fcm sono nei dialetti camuni dei soprannomi o nomiglioli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di Cimbergo \u00e8 \"Himberg\u00f2cc\", \"Baht\u00ec\"., \"Bait\u00ec\".\nEconomia.\nAnticamente l'economia di Cimbergo si basava sulla produzione di carbone da legna. Esso era facilmente procurabile dai carbonai del luogo, che lo rivendevano a fondovalle per fare funzionare fucine e forni fusori.\nCimbergo, con altri comuni montani. fa parte di quelle zone dove si \u00e8 avuto, e continua ad aversi un graduale e costante spopolamento, non tanto per cause naturali, quanto per motivi migratori. Nel 1911 gli abitanti residenti erano infatti 1026 e proprio a partire da quella data il decremento demografico \u00e8 stato continuo, fino ad arrivare agli attuali 560 abitanti (2014).\nLe cause di tale fenomeno non riguardano solo Cimbergo, ma un po' tutti i paesi montani che non hanno trovato nel turismo un rilancio alla loro economia. Per questi piccoli comuni il fondo Valle, la grande metropoli sono stati una forte attrazione, sia perch\u00e9 garantivano una pi\u00f9 consistente remunerazione e una pi\u00f9 sicura occupazione. sia perch\u00e9 facevano superare quel senso di isolamento che la collocazione stessa dei borghi determina e accentua.\nOccorre per\u00f2 del tempo perch\u00e9, soprattutto i giovani, recuperino antiche tradizioni e lavori che ancora questi paesi di montagna possono offrire e con essi anche un modo nuovo e diverso di intendere la vita. La attivit\u00e0 agricola ai nostri giorni si limita alla produzione di patate, frumento, foraggio ma quasi esclusivamente ad uso privato.\nIn passato era intensa la produzione di castagne, con cui gli abitanti si procuravano, scendendo nella pianura padana, i cereali necessari col semplice baratto. Ora questo commercio \u00e8 nullo, non tanto per i tempi mutati, quanto per l'eccessivo taglio dei castagneti e l'oneroso costo della mano d'opera per la raccolta, la mancanza di pulizia dei boschi e da ultimo la grave infezione sui castagneti ad opera di parassiti.\nNel settore agricolo l'allevamento del bestiame, che nel 1963-64 contava n. 207 capi, che possono comodamente monticare sulle locali alpi comunali, si \u00e8 avuto un regresso fino quasi ad azzerarsi. Le aziende, ed anche i capi infatti sono enormemente diminuite, segno di un sia pur lento distacco da questa antichissima attivit\u00e0, ma anche di quella trasformazione in senso industriale e commerciale della nostra societ\u00e0, per cui l'agricoltura e la zootecnia, data anche la natura dei luoghi, possono solo assumere il ruolo di seconda occupazione. In prospettiva si pu\u00f2 prevedere la possibilit\u00e0 di un'ulteriore e meglio strutturata rivalutazione del territorio in senso turistico.\nInfrastrutture e trasporti.\nIl comune di Cimbergo \u00e8 raggiunto solamente dalla strada provinciale 88, che sale dal paese di Ceto, attraversa l'abitato, giunge a Paspardo per poi ritornare a valle nel comune di Capo di Ponte.\nAmministrazione.\nUnione di comuni.\nCimbergo fa parte dell\"'Unione Comuni di Ceto, Cimbergo e Paspardo\", assieme ai comuni di Ceto e Paspardo.\nL'unione di comuni, che ha sede a Ceto, \u00e8 stata creata il 1\u00ba gennaio 1998, e ha una superficie di circa 69,01\u00a0km\u00b2."}
{"id": "29107", "revid": "1534111", "url": "https://it.wikipedia.org/wiki?curid=29107", "title": "Cividate Camuno", "text": "Cividate Camuno (\"Hiid\u00e0\" in dialetto camuno) \u00e8 un comune italiano di abitanti, della Val Camonica, provincia di Brescia in Lombardia.\n\u00c8 attraversato dalla strada statale 42 del Tonale e della Mendola e possiede una stazione ferroviaria della linea Brescia-Iseo-Edolo.\nGeografia fisica.\nTerritorio.\nSituato nella media Val Camonica, sorge sulle rive del fiume Oglio, su una pianura delimitata da uno sperone roccioso che lo delimita dai comuni di Breno e Bienno. \u00c8 il comune con il territorio meno esteso della Provincia di Brescia.\nVerso sud ha una estesa pianura ancora oggi sgombra di edifici chiamata \"Prada\" o \"Colture\".\nAd oriente possiede parte del Parco del Barberino.\nClima.\nI dati provenienti dalla stazione meteorologica di Breno indicano, in base alla media trentennale di riferimento 1961-1990, che la temperatura media del mese pi\u00f9 freddo, gennaio, si attesta a -1,0\u00a0\u00b0C, mentre quella del mese pi\u00f9 caldo, luglio, \u00e8 di +20,5\u00a0\u00b0C.\nStoria.\nCitt\u00e0 romana, \u00e8 sorta su un precedente luogo abitato dell'et\u00e0 del ferro; nel medioevo \u00e8 nominata come Civethate.\nNel XII secolo era sede di un gastaldo vescovile, forse espressione delle potenti famiglie degli Avogadro e dei Sala.\nLuned\u00ec 13 aprile 1299 Cazoino da Capriolo, camerario del vescovo di Brescia Berardo Maggi, si trasferisce a Civitate dopo aver visitato i territori delle pievi di Edolo e Cemmo per continuare la stesura dei beni vescovili in Valle Camonica. Il rettore \u00e8 Guidone da Berzo, il presbitero Girardo, che giurano secondo la formula consueta fedelt\u00e0 al vescovo, e pagano la decima dovuta. Si segnala che la decima per met\u00e0 andava al vescovo, per met\u00e0 alla famiglia Da Palazzo, mentre il ponte sul fiume Oglio doveva essere mantenuto in comunit\u00e0 con Borno, Malegno ed Esine; Lozio e Berzo dovevano fornire invece un pilone a testa (\"subligam\").\nNel 1364 Cividate avvia un contenzioso contro le comunit\u00e0 di Borno, Esine, Plemo e Lozio poich\u00e9 le comunit\u00e0 non avevano rispettato il patto per le forniture delle sublighe del ponte che attraversava l'Oglio.\nNel 1415 Comincino Federici infeudava Cividate.\nNel 1537 viene ricostruito il ponte caduto a causa di un'alluvione. Croller\u00e0 nuovamente nel 1700, determinando la morte per annegamento di due persone.\nNel 1871 venne sostituito da una gettata in muratura, andata distrutta e ricostruita in seguito all'inondazione del 1960.\nTra il 1863 ed il 1887 Cividate assume il nome di \"Cividate Alpino\", ma a causa di confusioni burocratiche il paese assume il nome di \"Cividate Camuno\" a partire dal 1887.\nIl 15 maggio 1918 arriva la 40\u00aa Squadriglia fino al 7 luglio.\nSempre nel maggio 1918 arriva una sezione della 74\u00aa Squadriglia che resta fino al 1\u00ba novembre.\nIl 17 luglio 1918 arriva la 113\u00aa Squadriglia che rimane fino alla fine della Prima guerra mondiale.\nNell'agosto 1918 arriva il XX Gruppo (poi 20\u00ba Gruppo) che rimane fino al 1\u00ba dicembre.\nTra il 1928 ed il 1947 Cividate viene unita a Malegno nel comune di Cividate Malegno.\nAntichi Originari.\nGli \"Antichi Originari\" erano, al tempo delle vicinie, i capifuoco delle famiglie native del paese: essi erano gli unici che avevano il potere di deliberare nei consigli, mentre i nobili, gli ecclesiastici e gli stranieri (anche se residenti da diverse generazioni nel paese) ne erano esclusi. I cognomi degli \"Originari\" di Cividate, riportati nei registri della vicinia, erano:\nFeudatari locali.\nFamiglie che hanno ottenuto l'infeudazione vescovile dell'abitato:\nMonumenti e luoghi d'interesse.\nArchitetture religiose.\nLe chiese di Cividate Camuno sono:\nGeografia antropica.\nCon i suoi 3\u00a0km2 Cividate \u00e8 il comune pi\u00f9 piccolo della provincia di Brescia.\nEconomia.\nTurismo.\nIl nucleo pi\u00f9 antico di Cividate \u00e8 probabilmente sulla collina di S.Stefano, luogo dove probabilmente in epoca romana sorse un capitolium e successivamente un luogo di culto cristiano. A est vi era un ponte sul fiume Oglio, ed in corrispondenza della sponda opposta un ricovero per i viandanti, poi trasformato in convento.\nAccanto vi era il foro. Pi\u00f9 a ovest il teatro e l'anfiteatro romani.\nQuesti resti, aggiunti a quelli presenti nel Museo archeologico nazionale della Valle Camonica, situato a Cividate e riaperto a giugno 2021, nella nuova, moderna e ben pi\u00f9 ampia sede, indicano come questa citt\u00e0 in epoca romana fosse una dotata di servizi e monumenti di un certo rilievo.\nUn recente restauro effettuato dalla Soprintendenza ai beni archeologici della Lombardia ha interessato il complesso del teatro e dell'anfiteatro, inserendoli in un parco museale denominato \"Parco archeologico del teatro e dell'anfiteatro romani di Cividate\".\nDi epoca romana sono anche la grande statua di Minerva, trovata in prossimit\u00e0 del santuario di Minerva a Breno (Localit\u00e0 Spinera), santuario e che affonda le sue origini in epoche precedenti. E quella della statua virile di recente ritrovamento (2004) a Cividate. Entrambe sono conservate del Museo Archeologico.\nOltre ai considerevoli resti romani, vi \u00e8 da segnalare la Torre Medioevale.\nInfrastrutture e trasporti.\nStrade.\nEsternamente al comune di Cividate Camuno scorre la Strada statale 42 del Tonale e della Mendola.\nUscita Breno sud - Cividate Camuno, Strada statale 345 delle Tre Valli, Malegno, Borno Ossimo.\nFerrovie e tranvie.\nCividate \u00e8 servita dalla stazione ferroviaria di Cividate-Malegno, posta sulla linea Brescia-Iseo-Edolo.\nFra il 1901 e il 1917 la localit\u00e0 costituiva inoltre il capolinea settentrionale della tranvia Lovere-Cividate Camuno, lungo la quale nel 1908 fu istituita la fermata \"Cividate Ferrovia\" a servizio della citata stazione.\nAmministrazione.\nGemellato\nmorlaix"}
{"id": "29110", "revid": "219110", "url": "https://it.wikipedia.org/wiki?curid=29110", "title": "Collio (Italia)", "text": "Collio (\"C\u00f2i\" in dialetto bresciano) \u00e8 un comune italiano di abitanti della provincia di Brescia, nell'alta Val Trompia, in Lombardia.\nGeografia fisica.\nTerritorio.\nIl territorio di Collio \u00e8 prevalentemente montuoso. Il suo paesaggio permette di far delle piacevoli passeggiate ammirando l'ambiente naturale che si presenta. Nel mezzo del paese scorre l'affluente del fiume Mella, il Bavorgo. Collio si trova a 800m s.l.m. e ha cinque frazioni: San Colombano, Memmo, Ivino, Tizio e Serramando.\nClima.\nIl clima di Collio \u00e8 freddo e rigido in inverno con precipitazioni abbondanti, mentre in estate \u00e8 mite.\nStoria.\nNell'alto medioevo, fu soggetta fin dall'epoca longobarda all'abbazia di San Colombano, che vi fond\u00f2 una chiesa dedicata al santo monaco irlandese San Colombano nella frazione che ne ha ripreso il nome. Successivamente pass\u00f2 alle dipendenze del Monastero di San Faustino Maggiore di Brescia.\nDal 1502 a Collio inizia la produzione di libri a stampa che si potrasse fino al 1538, da parte dei fratelli Fracassini, che vennero sospettati di produrre opuscoli eretici. Lo storico Paolo Guerrini ci informa, infatti, che nel 1543 a Collio si faceva una spietata propaganda eretica.\nL'8 maggio 1555 la piccola borgata di Tizio (\"Tizo\" nel documento originario), frazione di Collio, a causa di un violento incendio registra ben 260 case tutte bruciate.\nAttorno al 1560, il comune di Collio invia \"richiesta per l'esportazione della vena di ferro fuori dal territorio della Repubblica Veneta;\" il 24 febbraio 1563 il capitano di Brescia \"emette sentenza per cui i minatori di Collio o i loro mulattieri non possono transitare con il minerale scavato in alcuna terra straniera.\"\nNel 1625 viene ricostituita e consacrata la chiesa parrocchiale di S.Colombano, gi\u00e0 esistente nel 1389; verr\u00e0 in seguito ampliata nel 1719.\nNel 1785 viene ultimata la chiesa parrocchiale dedicata ai SS. Nazario e Celso.\nTra le figure intellettuali notevoli nella valle, bisogna annoverare don Giovanni Bruni, vissuto tra il 1816 ed il 1880, parroco di Collio, studioso e valente naturalista, autore di scoperte di fossili sul monte Colombiane e di osservazioni meteoriche. L'Ateneo di Brescia nel 1930 propose di chiamare con il suo nome la corna Blacca, che il religioso, da alpinista, aveva scalato per primo ed esplorato in maniera minuziosa.\nTra il 1892 ed il 1922 emigrano negli Stati Uniti da Collio 87 persone.\nNel 1920 viene eretta a S. Colombano la Cappella dedicata all'Immacolata, oggi scomparsa.\nNel 1923 viene edificata a S. Colombano la Colonia Alpina Bresciana, dedicata a Rosa Maltoni Mussolini, ristrutturando la precedente caserma della Guardia di finanza.\nA S. Colombano, nei pressi del cimitero, vi erano edifici per le colonie alpine: nel 1888 vi hanno sede la Colonia Alpina Cremonese, dal 1929 la colonia INAM e dal 1937 la Colonia Beretta.\nMonumenti e luoghi d'interesse.\nAttrazioni naturali.\nA Collio si trova il monte Pezzeda. In estate si organizzano gare di moto e di biciclette. D'inverno, sul monte Maniva, sono in funzione diverse piste da sci servite da una seggiovia a due posti."}
{"id": "29111", "revid": "15756", "url": "https://it.wikipedia.org/wiki?curid=29111", "title": "Cologne (Italia)", "text": "Cologne (\"Culogne\" in dialetto bresciano) \u00e8 un comune italiano di abitanti della provincia di Brescia, in Lombardia.\nGeografia fisica.\nTerritorio.\n\u00c8 situato in Franciacorta, ai piedi del Monte Orfano, distante 25 chilometri a ovest dal capoluogo. Il comune di Cologne fa parte della provincia di Brescia, nella regione della Lombardia. Il territorio si estende nella zona ad ovest della provincia, a sud del bacino idrografico del lago d'Iseo, all'inizio della pianura bresciana occidentale e congloba a nord il versante occidentale del Monte Orfano, che delimita le colline moreniche della Franciacorta.\nIl comune di Cologne \u00e8 inserito nella regione agraria provinciale n\u00ba12 denominata \"pianura bresciana occidentale\", unitamente ad altri 23 comuni.\nIl territorio comunale confina a nord con il comune di Erbusco, ad est con il comune di Coccaglio, a sud con quello di Chiari e ad ovest con il comune di Palazzolo sull'Oglio.\nLa principale via di comunicazione \u00e8 la statale n\u00ba573 Rovato-Seriate-Bergamo che attraversa il territorio di Cologne da est ad ovest e la strada provinciale n\u00ba17 Chiari-Cologne-Adro, che funge da collegamento verticale nord con l'autostrada A4 e sud con l'autostrada A35 (BreBeMi). Altra infrastruttura di comunicazione \u00e8 la linea ferroviaria Brescia-Bergamo-Lecco, che attraversa il territorio da est ad ovest a fa scalo nella parte sud del comune.\nLa superficie territoriale del comune di Cologne misura circa 13,83\u00a0km\u00b2, per la maggior parte pianeggiante ad esclusione dell'area a nord che \u00e8 caratterizzata dalla dorsale occidentale del Monte orfano, per cui la sua altitudine varia dai 168\u00a0m. ai 451\u00a0m. sul livello del mare.\nPresenza idrograficamente importante nel territorio \u00e8 la seriola \"Fusia\" e la sua diramazione chiamata \"Mirandola\", adibite entrambe a scopi irrigui, la prima taglia il comune da ovest a est e la seconda da nord verso sud.\nL'abitato urbano si \u00e8 nel tempo ampliato a macchia d'olio verso sud, ma rimane sostanzialmente composto dal nucleo storico centrale e da due frazioni, ad oggi maggiormente inglobate, denominate \"Macina\" e \"Mirandola\", oltre ad un discreto numero di cascine sparse dislocate sul territorio agricolo.\nGeografia antropica.\nUrbanistica.\nCentro storico.\nIl centro storico \u00e8 posto ai piedi del Monte Orfano e costituisce l'area centrale dell'abitato di Cologne. \u00c8 costruito attorno al sistema di piazza Garibaldi, delle chiese \u2013 Parrocchiale SS. Gervasio e Protasio, del Crocifisso e di S. Lorenzo \u2013 poste a nord e del Palazzo Martinelli (ora Palazzo Municipale) a sud, anche se la parte pi\u00f9 antica era pi\u00f9 spostata tra il Castello e via della Chiesa. L'attuale centralit\u00e0 \u00e8 connessa alla vicenda della ricostruzione, agli inizi dell'Ottocento, della chiesa parrocchiale, con la facciata orientata verso sud-ovest, ai cui piedi venne realizzata la Piazza. In seguito dedicata a Garibaldi, la piazza, pressoch\u00e9 in asse con la chiesa, ha una forma rettangolare allungata, interamente di nuovo impianto, ricavata prevalentemente su un'area non edificata e mediante la parziale demolizione, in lato est, di fabbricati e manufatti preesistenti. La forma del centro storico, in corrispondenza della fascia pedecollinare, \u00e8 pi\u00f9 allungata verso est, per comprendere la villa Gnecchi con il relativo parco e i tessuti storici che fiancheggiano via Cominotti, via Facchetti e via Cadamocco. Particolare importanza riveste il rapporto che si \u00e8 mantenuto tra il centro storico e l'ambiente naturale del Monte Orfano, che si trovano a diretto contatto fra loro per un buon tratto della perimetrazione in lato nord-est. La contiguit\u00e0 del parco della villa Gnecchi, consente di estendere il polmone verde del monte fino all'interno del centro abitato. Il centro storico ha una struttura pi\u00f9 compatta nella parte settentrionale, in corrispondenza della fascia pedecollinare, mentre gli isolati a sud dell'asse di via Marconi, via Vittorio Emanuele, tendono, nella parte pi\u00f9 meridionale, a una crescente perdita di chiarezza nel disegno dell'impianto urbanistico, originata probabilmente da una diversa struttura fondiaria, pi\u00f9 legata alla dimensione agraria della pianura, e dovuta anche a una presenza di edilizia contemporanea diffusa e di edilizia \u201cfuori scala\u201d, che contraddistingue le attrezzature della Casa di riposo e dell'Oratorio, dotate di ampi spazi aperti, nonch\u00e9 il recente complesso residenziale, realizzato in sostituzione degli edifici produttivi dismessi della \u201cSebino\u201d. Anche a ovest del Centro storico si nota una perdita di riconoscibilit\u00e0 dei margini dovuta all'intervento di sostituzione edilizia degli edifici produttivi della \u201cStreparava\u201d, cui va riconosciuto il tentativo di introdurre nella ricostruzione un nuovo carattere urbano, attraverso la formazione di piazze e porticati, ma la dimensione \u201cfuori scala\u201d e l'articolazione del complesso edilizio, l'arretramento dei fabbricati dal filo strada, la caratterizzazione degli edifici con numerosi elementi avulsi dal contesto, contribuiscono alla percezione dell'inserimento di corpi estranei, che tendono pi\u00f9 a un'omologazione con i caratteri dell'espansione contemporanea, piuttosto che a una forte integrazione con quelli degli edifici, degli spazi scoperti connessi e degli spazi pubblici di antica formazione. Le strade si snodano secondo una maglia non regolare grosso modo ortogonale, con orientamento nord-est sud-ovest che segue l'andamento delle pendenze naturali delle pendici del monte. La tipologia pi\u00f9 ricorrente \u00e8 quella della casa a corte. Molti edifici fiancheggiano il lato sud dei due principali assi storici, di via della Chiesa e di via Marconi\u00a0\u2013 Vittorio Emanuele, secondo il principio insediativo dell'\u201daccostata storica\u201d che ha originato, a tratti, significative cortine edilizie, in qualche caso con caratteristiche omogenee, che meritano di essere tutelate e riqualificate. Gli edifici, anche di categorie tipologiche diverse, sono disposti a diretto contatto tra loro, con impianto tradizionale, con fronte nord a filo strada e affaccio a sud sulla relativa corte. Tale principio insediativo \u00e8 presente anche lungo il tratto sud di via Tese e lungo una traversa di via Cadamocco, che presentano lo stesso andamento dei precedenti.\nStoria.\nPeriodo preromano e romano.\nAttraverso i reperti archeologici ritrovati nella zona, risalenti al IV sec. a.C., possiamo iscrivere a quell'epoca la datazione del primo insediamento stabile del futuro comune di Cologne, fondato dalla trib\u00f9 gallica dei Cenomani, che si stabilirono in queste zone e sul Monte Orfano per controllare la principale via della Transpadana. Brescia infatti era il loro centro amministrativo, militare ed economico pi\u00f9 importante. La zona del convento di S.Giacomo risulta essere stata il loro caposaldo principale unitamente a quello posto sulla cima del Monte Orfano. Successivamente, sotto il dominio romano iniziato nel II sec. a.C. e terminato nel V sec. d.C., vennero a stabilirsi numerosi coloni che fecero del lavoro agricolo la principale fonte di ricchezza locale. La politica agraria dei romani favor\u00ec l'insediamento di nuovo coloni che edificarono diverse cascine, indicate genericamente con il nome di \"colonie\", il cui nome in epoca barbarica si trasform\u00f2 nel toponimo attuale di Cologne. Con la decadenza romana e l'invasione dei barbari del V e VI sec. d.C. che sconvolsero i luoghi e l'organizzazione romana, il territorio e l'economia attraversarono un lungo periodo di sottosviluppo che si arrest\u00f2 solo con l'avanzamento dei Longobardi. Tale popolazione insedi\u00f2 il suo centro giuridico-amministrativo principale nella zona denominata ancora oggi \"Sala\", termine che deriva dalla terminologia longobarda che significava la presenza di un insediamento stabile e solido, dove si versavano e si immagazzinavano le derrate agricolo e il signore amministrava la giustizia. L'epoca longobarda offr\u00ec una nuova formulazione giuridica della propriet\u00e0 fondiaria.\nPeriodo medioevale e preindustriale.\nDurante il medioevo sorse sul monte un convento detto \"dei Cappuccini\", per secoli centro di cultura, mentre l'agglomerato di modeste dimensioni continu\u00f2 a prosperare nell'agricoltura fino alla caduta del Sacro Romano Impero nel IX secolo, che port\u00f2 tempi di miseria e lotte anche in questi luoghi. Alla fine dell'XI secolo con le ricorrenti invasioni degli Unni, per necessit\u00e0 difensive anche nella zona di Cologne ad opera dei grossi feudatari si fortificarono i monasteri, i centri abitati, i casolari isolati, le chiese che inoltre erigono torri di osservazione (che poi diventeranno i campanili delle stesse). Solo dopo l'XI secolo si ebbe un'effettiva ripresa economica, sotto l'impulso dello sviluppo dell'attivit\u00e0 agricola che port\u00f2 ai colognesi miglioramenti anche sociali e politici. la ripresa economica fa s\u00ec che il centro abitato di Cologne si sviluppi attorno all'antico \"castrum\" centrale, ovvero il castello Gnecchi, cintato perimetralmente da un fossato. Dalla seconda met\u00e0 del XII sec. inizi\u00f2 la crisi dei comuni liberi con l'inizio di lotte che portarono ad un lungo periodo di guerre fra Brescia e Bergamo per questioni territoriali. Le guerre si susseguirono fino al XIV sec. quando inizi\u00f2 una lenta ripresa di ricostruzione politica ed amministrativa. Ci\u00f2 fu grazie anche alla realizzazione della roggia \"Fusia\" tra il 1343 e il 1347 ad opera degli Olofredi, che favor\u00ec la costruzione di mulini e lo scambio di merci.\nNei secoli successivi la sorte di Cologne seguir\u00e0 sempre quella di Brescia, con le dominazioni venete, napoleoniche ed asburgiche.\nIl campanile di Cologne risale al 1514 e proprio nel 2014, in data 7 settembre, si sono festeggiati i 500 anni della costruzione. Proprio attorno alla data del 1514 con l'assestamento politico e territoriale, in Cologne viene edificata la prima chiesa parrocchiale con la relativa torre di osservazione, come gi\u00e0 scritto.\nIl Novecento.\nAnalizzando le tavole del catasto napoleonico (1809-1864) si nota come l'insediamento abitativo di Cologne fosse composto da un nucleo insediativo situato ai piedi del Monte Orfano, che si sviluppa principalmente intorno alla chiesa parrocchiale, oggi l'attuale centro storico; un secondo raggruppamento di cascine dislocate lungo i piedi del Monte in direzione Coccaglio e Rovato, tale zona \u00e8 denominata \"Cadamocco\"; un terzo nucleo abitativo situato nella zona detta la \"Sala\", in prossimit\u00e0 del canale della \"Fusia\"; oltre le cascine sparse nella campagna. Tale assetto urbanistico rimane pressoch\u00e9 invariato fino al secondo dopoguerra andando a confrontare le mappe del catasto napoleonico con quelle del 1935 si pu\u00f2 vedere che i complessi sorti in quegli anni sono di tipo abitativo e vanno ad inserirsi nelle suddette tre aree che componevano il paese. L'unico edificio sorto in questo periodo che avr\u00e0 rilevanza di tipo sociale \u00e8 l'attuale scuola materna S.Antonio, infatti era il 1911 quando si sono aperte le porte della scuola, nata come asilo e mensa per i poveri e per i bambini della scuola stessa. La gestione fu affidata alle suore e lo \u00e8 tutt'oggi. Per quanto riguarda la scuola elementare, l'unico edificio esistente risale al 1934 e ripristinato nel 1946 in seguito ai danni subiti durante la guerra. L'edificio venne in seguito ampliato nel 1963 e nel 1977. Da questo periodo l'edilizia in generale vede un incremento notevole e sorgono numerose villette e negli anni cinquanta le prime case popolari su iniziativa comunale.\nDopo la fine della seconda guerra mondiale, Cologne ha cominciato a svilupparsi nei settori artigianale e della piccola industria, favorendo uno spostamento della popolazione dal settore agricolo a questi. Ci\u00f2 ha avuto un forte effetto sulla crescita del paese e della sua popolazione, che negli anni ha portato ad un consolidamento della sua posizione sul territorio, complice anche la posizione lungo l'asse Brescia-Bergamo-Milano. Il tessuto urbano, adeguatosi nel tempo alle nuove esigenze, permette oggi collegamenti veloci con i comuni limitrofi quali Palazzolo sull'Oglio, Rovato e Chiari.\nNel 1967 si approva il primo strumento urbanistico, il Piano di Fabbricazione, le cui linee segneranno in modo profondo e per certi versi definitivo lo sviluppo urbanistico del paese. La nuova edilizia residenziale \u00e8 concepita soprattutto per villette unifamiliari con qualche raro esempio di palazzina con massimo tre piani. Lo stesso per il vecchio nucleo dove si notano edifici di norma su due o tre piani. Il Piano di Fabbricazione tiene particolarmente bassi tanto il numero di piani quanto la densit\u00e0 edilizia. Gi\u00e0 in questi anni inoltre alcune ditte locali avevano assunto proporzioni di piccole industrie e nasce quindi la necessit\u00e0 di destinare alcune aree a zone industriali vere e proprie. L'ubicazione di tali zone fu indirizzata a sud della statale e un'altra ad ovest del paese. In questi anni si realizzano anche alcune nuove strutture come la casa di riposo, ampliata nel 1969 e costruito l'ambulatorio comunale; nel 1972 viene edificata la scuola media e quasi contemporaneamente la nuova piazza Europa con la fontana ed edifici annessi; nel 1978 iniziano i lavori di costruzione dell'asilo comunale e dal 1980 su due aree del comune vengono realizzati su iniziativa dell'amministrazione i villaggi \"Vigorelli\" e \"Mandorleto\". Nel 1984 viene approvato il nuovo strumento urbanistico, il Piano Regolatore Generale, che segue le indicazioni ormai chiaramente tracciate dallo strumento precedente, andando ad individuare le nuove aree di insediamento residenziale collegando le zone gi\u00e0 edificate. Si destinano ampi spazi a Piani di Lottizzazione in modo da facilitare la realizzazione di servizi necessari ai nuovi insediati. Questo strumento urbanistico \u00e8 stato fatto oggetto di una variante approvata nel 1990 che ha introdotto i Piani di Recupero per le aree industriali dismesse presenti nel centro del paese e per altri complessi in modo da consentire una riqualificazione. Ha inoltre introdotto il Piano Particolareggiato per l'area dismessa dove sorgeva l'Edera.\nSport.\nCalcio.\nLa principale squadra di calcio del paese \u00e8 \"G.S.O. Cologne Calcio\" che milita nel girone E lombardo di Prima Categoria\nPallamano.\nEsiste anche una squadra di pallamano (pallamano Cologne) che milita nella serie A1 nazionale, una squadra in serie B, una under 18, due under 16 e due under 14, in pi\u00f9 una societ\u00e0 affiliata, l'handball Franciacorta che si occupa del settore giovanile arrivando fino all'under 12 (11-12 anni) che integra anche l'under 16 femminile. Nel palmar\u00e8s della societ\u00e0 ci sono ben 9 titoli italiani vinti dalle giovanili dal 1989 al 2014 (ultimo quello dell'under 20 conquistato a Chieti nel giugno del 2014).\nPallavolo.\nIl Cologne vanta anche varie squadre di Pallavolo che partono dal Minivolley (dai 6 anni) fino alla seconda divisione sia maschile che femminile."}
{"id": "29113", "revid": "76069", "url": "https://it.wikipedia.org/wiki?curid=29113", "title": "Corte Franca", "text": "Corte Franca (\"C\u00f3rte Fr\u00e0nca\" in dialetto bresciano) \u00e8 un comune italiano sparso di 7157 abitanti della provincia di Brescia nella Franciacorta poco lontano dalla sponda meridionale del lago d'Iseo, in Lombardia. \u00c8 nato nel 1928 dalla fusione delle frazioni di Borgonato, Colombaro, Nigoline e Timoline. La sede comunale \u00e8 stata a Nigoline dal 1928 agli anni novanta, quando \u00e8 stata trasferita a Timoline.\nIl 30 settembre 2003 il consiglio comunale di Corte Franca ha deliberato il gemellaggio con Aberdour (Scozia).\nOrigini del nome.\nIl toponimo Corte Franca indica corti monastiche affrancate da imposizioni tributarie: \u00ab Cortifranche\u00bb. Tale significato trova maggior riscontro nelle frazioni di Borgonato e Timoline esplicitamente nominate in documenti antichissimi come corti monastiche. \nStoria.\nL'area del comune di Corte Franca, \u00e8 stata abitata da tempi molto antichi e via nelle fasi successive dello sviluppo della civilt\u00e0.\nGrazie agli scavi per l'estrazione della Torba nella zona dell'attuale Riserva naturale Torbiere, sono state trovate punte di freccia mesolitiche e neolitiche, pugnali dell'et\u00e0 del Rame e armi (tra cui un elmo) dell'et\u00e0 del Ferro.\nA Timoline \u00e8 stata trovata una necropoli risalente al periodo Gallo-Romano.\nAll'epoca romana risalgono anche una fornace e una villa trovate in localit\u00e0 Fornaci Quattrovie (comune di Adro, ma a pochi metri dal confine con Borgonato). Inoltre nel castello di Borgonato \u00e8 stata trovata una moneta del III secolo d.C.\nDall'alto medioevo inizia la storia dei primi nuclei che poi si sono evoluti nelle attuali quattro frazioni: Borgonato, Nigoline e Timoline sono citate per la prima volta nel periodo longobardo-carolingio (VIII-IX secolo) in documenti del monastero di San Salvatore di Brescia. Numerose tracce architettoniche sono state lasciate nel corso dei secoli successivi nelle quattro frazioni, anche se un occhio inesperto oggi fatica a riconoscerle. Per maggiori dettagli rimando alle pagine specifiche di ogni paese.\nDal XV secolo ad oggi i quattro comuni costituenti Corte Franca hanno seguito la storia amministrativa di Brescia:\nSimboli.\nLo stemma del Comune di Corte Franca \u00e8 stato ufficialmente concesso con decreto del presidente della Repubblica del 4 aprile 2008.Sin dalla fine degli anni settanta il comune utilizza uno stemma ed un gonfalone che esplicitamente esaltano e sintetizzano l'unione dei vecchi comuni con simboli riferiti alle singole realt\u00e0. \nLa banda ondata rappresenta il torrente Longherone che scorre nella frazione di Nigoline mentre la ruota idraulica \u00e8 quella dell'antico mulino di Colombaro. I castelli sono un richiamo alle fortificazioni medioevali che caratterizzano il territorio. Nel secondo e nel terzo inquartato dello stemma i castelli si riferiscono rispettivamente alle frazioni di Borgonato e Timoline. \nInfrastrutture e trasporti.\nLe due stazioni di Borgonato-Adro e Provaglio-Timoline, poste lungo la ferrovia Brescia-Iseo-Edolo, sono servite da treni regionali svolti da Trenord nell'ambito del contratto di servizio stipulato con la Regione Lombardia. Fino al 1992 la linea era operata dalla SNFT (Societ\u00e0 Nazionale Ferrovie e Tramvie).\nFra il 1897 e il 1915 Timoline, Nigoline e Borgonato ospitarono ognuna una propria fermata della tranvia Iseo-Rovato-Chiari."}
{"id": "29114", "revid": "1516566", "url": "https://it.wikipedia.org/wiki?curid=29114", "title": "Corteno Golgi", "text": "C\u00f3rteno Golgi (originariamente solo \"C\u00f3rteno, C\u00f9rten\" o \"C\u00f3rten\" in dialetto camuno) \u00e8 un comune italiano di montagna di abitanti, della Val Camonica, provincia di Brescia in Lombardia.\nGeografia fisica.\nTerritorio.\nIl capoluogo (\"Pisogn\u00e9to\") si trova a quota 925\u00a0m s.l.m., a met\u00e0 della Valle di Corteno, lungo la quale scorre l'Ogliolo, torrente lungo circa 16\u00a0km che nasce sul versante sud del passo dell'Aprica (1181\u00a0m s.l.m.) e confluisce nell'Oglio all'altezza di Edolo (690\u00a0m s.l.m.)\nIl territorio comunale va da una quota minima di circa 750\u00a0m s.l.m. in loc. \"Bis\u00ecne\" ai 2754\u00a0m s.l.m. di Cima Telenek nelle Alpi Orobie nord-orientali.\nClima.\nSecondo i dati medi provenienti dalla stazione meteorologica di Aprica, dal trentennio 1961-1990, la temperatura media del mese pi\u00f9 freddo, gennaio, si attesta ai -5,3\u00a0\u00b0C, mentre quella del mese pi\u00f9 caldo, luglio, \u00e8 di +16,2\u00a0\u00b0C.\nLe precipitazioni medie annue, attorno ai 1250\u00a0mm, si distribuiscono mediamente in 93 giorni, con un minimo relativo in inverno ed un picco molto prolungato ed accentuato tra la primavera, l'estate e l'autunno.\nStoria.\nIl Medioevo.\nLuned\u00ec 23 marzo 1299 i consoli della vicinia di C\u00f3rteno si recano a Edolo, dove \u00e8 presente Cazoino da Capriolo, camerario del vescovo di Brescia Berardo Maggi. Qui confermano, ad eccezione di Gasparino figlio di ser Aiolfo di Galleno che riteneva l'atto obbligatorio solo per i manenti, il consueto giuramento di fedelt\u00e0. Tra le decime viene enumerato che la curia aveva diritto alla coscia di ogni orso catturato. Sono enumerati 42 manenti\nIl 19 ottobre 1336 il vescovo di Brescia Jacopo de Atti investe iure feudi dei diritti di decima nei territori di Vione e C\u00f3rteno Giovanni e Belotto Bardelli di Malonno.\nIl 28 gennaio 1350 il vescovo di Brescia Bernardo Tricardo investe iure feudi dei diritti di decima nei territori di Breno, Borno, Pescarzo, Cerveno e C\u00f3rteno Bertolino e Giacomo Alberzoni di Breno.\nAlla pace di Breno del 31 dicembre 1397 i rappresentanti della comunit\u00e0 di Corteno, Comino Zamboni e il notaio Ottobono da Saviore, si schierarono sulla sponda ghibellina.\nL'et\u00e0 moderna.\nNel XIV secolo inizia la secolare lite fra C\u00f3rteno e Santicolo per il possesso della \"Malga B\u00e0rek\": terminer\u00e0 con una sentenza dell'eccellentissimo tribunale della Serenissima il 9 giugno 1787.\nDurante il periodo veneziano la Val di Scalve, a corto di spazio per le proprie bestie, chiese ed ottenne alla Serenissima di utilizzare la \"Malga C\u00fclv\u00e8gla\", di propriet\u00e0 di C\u00f3rteno. I Cortenesi attesero fino al 1797 (fine del governo veneziano) per riappropriarsene, scacciandone gli Scalvini. Il 15 agosto 1758, giorno della Sagra dell'Assunta patrona di C\u00f3rteno, gli Scalvini, giunti attraverso i passi del S\u00e8llero e del Sellerino, assaltano la malga e, dopo aver affogato il casaro nel siero, tentano di sottrarre anche le bestie al pascolo. Un secondo pastore, sceso in paese, d\u00e0 l'allarme e dal villaggio una folla armata risale la montagna in due gruppi: il primo attraverso il Preb\u00f3ren, l'\u00d2rio ed il Torsol\u00e8t, il secondo lungo i Trem\u00f9cc, il For\u00e0m ed il Sessa. Nel frattempo i consoli del paese tentano la trattativa con gli Scalvini. Essa non va a buon fine e al segnale dei consoli (un fazzoletto rosso sventolato) la folla scende dai monti facendo un massacro. Il torrente insanguinato venne chiamato Val R\u00f6sa.\nL'et\u00e0 contemporanea.\nIl 7 luglio 1843 vi nacque Camillo Golgi, Premio Nobel per la Medicina nel 1906, primo italiano a ricevere la prestigiosa onorificenza il 25 ottobre (la decisione relativa a Giosu\u00e8 Carducci fu presa due settimane dopo, l'8 novembre). Memorabile la festa dedicata a Golgi dalla comunit\u00e0 cortenese il 9 agosto 1908.\nDal 1956 il nome del Comune, che in precedenza era semplicemente Corteno, fu modificato in C\u00f3rteno Golgi per onorare la memoria dell'illustre scienziato al quale aveva dato i natali e che era stato suo cittadino per i primi quindici anni di vita. Golgi mantenne in seguito un affettuoso rapporto col paese d'origine, tornandovi spesso (ad esempio per il viaggio di nozze), mentre d'estate soggiorn\u00f2 per decenni nella vicina Aprica.\nFeudatari locali.\nFamiglie che hanno ottenuto l'infeudazione vescovile dell'abitato:\nSimboli.\nLo stemma \u00e8 stato adottato dalle autorit\u00e0 comunali con delibera del 30 aprile 1983 e concesso con D.P.R. dell'11 ottobre dello stesso anno. Vi \u00e8 raffigurato san Martino a cui era dedicata una chiesa risalente al IX secolo, eretta su dirupo che sovrasta Corteno, nelle cui vicinanze fu edificato un castello di cui oggi restano solo pochi tratti di mura. Il campo azzurro e argento riprende i colori della provincia di Brescia.\nMonumenti e luoghi d'interesse.\nArchitetture religiose.\nLe chiese di Corteno Golgi sono:\nSociet\u00e0.\nTradizioni e folclore.\nGli scot\u00fcm sono, nei dialetti camuni, dei soprannomi o nomignoli, a volte personali, altre volte indicanti tratti caratteristici di una comunit\u00e0. Quelli che contraddistinguono gli abitanti delle singole frazioni cortenesi sono:\nI salumieri di C\u00f3rteno erano molto rinomati in passato, tanto da essere richiesti in citt\u00e0 come Brescia, Mantova, Verona, Vicenza e Padova.\nGeografia antropica.\nFrazioni.\nRonco di Corteno Golgi, ha lo stesso nome di una frazione di Gussago e di una di Schilpario.\nEconomia.\nNei secoli scorsi era fiorente a Corteno, come in altre parti della Val Camonica, la filiera estrattiva e lavorativa dei metalli. Sono ancora oggi visibili imbocchi di miniere, legrane (forni di sgrossatura) e ruderi, in via di disfacimento, di un altoforno. Numerosi i toponimi che testimoniano tali attivit\u00e0, quali fucine, forno e calchere.\nLa stessa FIAT progett\u00f2, a cavallo delle due guerre mondiali, di avviare attivit\u00e0 mineraria in quel di Corteno, come testimoniano documenti di concessione in tal senso.\nAmministrazione.\nUnione di comuni.\nCorteno Golgi fa parte dell\"'Unione Alpi Orobie Bresciane\", assieme ai comuni di Edolo, Malonno, Sonico e Paisco Loveno."}
{"id": "29115", "revid": "1638611", "url": "https://it.wikipedia.org/wiki?curid=29115", "title": "Corzano", "text": "Corzano (\"Cors\u00e0\" in dialetto bresciano) \u00e8 un comune italiano di abitanti della provincia di Brescia in Lombardia.\nOrigini del nome.\nIl paese sorge sul territorio della Pianura Padana che fu soggetto a centuriazione romana.\nL'assegnazione a ciascun \"miles\" del proprio fondo (lat. \"fundus\") ne ha cos\u00ec trasmesso il nome al territorio, spesso aggettivando il nome della gens d'appartenenza posponendovi il suffisso \"-anus\".\nTale circostanza \u00e8 riflessa nel nome di molti paesi della pianura bresciana occidentale (es. Pompiano, Meano, Trenzano, Mairano), derivanti dal nome dei \"milites\" assegnatari (Pompeo, Mevio, Terenzio, Mario).\nCorzano deve appunto il proprio nome all'aggettivazione del nome della \"gens Curtia\". L'assegnazione del territorio a un miles di questa \"gens\" ne fece cos\u00ec il \"fundus curtiani\", da cui \"Corzano\". Da Corzano passarono gli eserciti veneziani diretti alla vittoriosa battaglia di Maclodio del 1427.\nMonumenti e luoghi d'interesse.\nPalazzo Maggi.\nIl palazzo pu\u00f2 essere considerato un pregevole esempio di architettura, una fra le pi\u00f9 importanti del Cinquecento bresciano. Al suo interno si trovano ben tre sale ornate di affreschi attribuiti a Lattanzio Gambara. Palazzo Maggi, immobile a met\u00e0 strada tra struttura fortificata e dimora signorile, ospitava una delle pi\u00f9 antiche casate nobiliari bresciane: la famiglia Maggi. Il palazzo si affaccia sulla piazza di Corzano, recentemente sistemata. Ad accogliere il visitatore, all'interno della corte rurale, un portico che poggia su colonne giganti con arcate a doppia altezza. Il palazzo, su gentile concessione della famiglia Gatti, l'attuale proprietaria, viene occasionalmente aperto al pubblico.\nSociet\u00e0.\nLingue e dialetti.\nNel territorio di Corzano, accanto all'italiano, \u00e8 parlato il dialetto bresciano.\nCultura.\nMedia.\nRadio e televisione.\nDal 1976 la frazione di Bargnano \u00e8 sede della emittente locale Super TV e Radio Super.\nInfrastrutture e trasporti.\nFra il 1928 e il 1950 Corzano era servita da una stazione posta lungo la tranvia Brescia-Soncino.\nFra il 1932 e il 1956 fu servita anche da una fermata ferroviaria sulla linea Cremona-Iseo della Societ\u00e0 Nazionale Ferrovie e Tramvie."}
{"id": "29117", "revid": "30610", "url": "https://it.wikipedia.org/wiki?curid=29117", "title": "Bagno di Romagna", "text": "Bagno di Romagna (\"Bagn d\u2019Rum\u00e0gna\" in romagnolo) \u00e8 un comune italiano sparso di abitanti della provincia di Forl\u00ec-Cesena in Emilia-Romagna, storicamente compreso nell'area geografica della Romagna toscana. Il municipio non si trova nella localit\u00e0 che porta il nome del comune ma nell'adiacente San Piero in Bagno.\nNoto per le sorgenti termali \u00e8 situato nell'Appennino tosco-romagnolo e fa parte del parco nazionale delle Foreste Casentinesi, Monte Falterona e Campigna.\nGeografia fisica.\nIl comune si trova a un'altitudine compresa tra i 339 e , a da Cesena e si sviluppa lungo la vallata del fiume Savio e in parte lungo la vallata del fiume Bidente fino a raggiungere la dorsale appenninica confinante con la regione Toscana. Dista da Arezzo.\nStoria.\nPreistoria.\nLe prime tracce di insediamenti umani risalgono all'et\u00e0 del bronzo, come mostrano i ritrovamenti di monili e reperti nelle frazioni limitrofe di Rio Salso, San Silvestro e Selvapiana.\nPeriodo romano.\nGi\u00e0 abitato dagli Umbri, i Romani vi fondarono \"Oppidum Balnei\", cos\u00ec chiamato per le acque termali. Le terme sono citate in un epigramma(IX 58) dal poeta della corte imperiale Marziale. Il paese era un luogo di sosta nei transiti tra Roma e Ravenna.\nPeriodo medievale.\nDopo la caduta dell'Impero, il centro abitato venne distrutto dai Goti nel 540. I primi secoli dell'Alto Medioevo vedono la mancanza di documentazione storica. \nNel IX secolo, \u00e8 documentata la presenza di una pieve dedicata a santa Maria e l'autorizzazione per fondazione di un monastero benedettino nelle vicinanze. Il paese riprende cos\u00ec a fiorire attorno al complesso sacro. Una certa tranquillit\u00e0 viene vissuta sotto il dominio della potente famiglia dei Guidi, che alla fine del XIV secolo vanta il possesso di numerosi borghi e castelli siti nell'Appennino tosco-romagnolo. \u00c8 proprio in questo periodo che Bagno di Romagna viene fortificata con una cinta muraria e viene istituito un mercato di merci che col tempo, da piazza e mercatale, si evolver\u00e0 nell'abitato stabile di San Piero in Bagno.\nTerminata la dominazione dei Guidi, nel 1404 Bagno entra nell'orbita fiorentina e, dal 1406 al 1453, fu concesso come signoria ai Gambacorti di Pisa. Territorio della Repubblica di Firenze, rimarr\u00e0 dominio dei Medici, e del successivo Granducato di Toscana fino al 1860. Sotto i Medici, Bagno diviene \"capitanato\", le sue terme sono frequentate anche da uno dei figli di Lorenzo il Magnifico e dallo scultore Benvenuto Cellini. Nel 1498 vi muore Giovanni de' Medici, marito di Caterina Sforza, signora di Forl\u00ec, e padre del futuro Giovanni dalle Bande Nere. Parallelamente, il commercio si anima e l'attivit\u00e0 di agricoltura e pastorizia, un tempo fiorente, lascia il posto all'artigianato, in grado di produrre rosari e bottoni in legno esportati in tutta Italia.\nRinascimento ed et\u00e0 moderna.\nNel 1520 tutto il territorio di Bagno di Romagna \u00e8 annesso dal papa Leone X alla diocesi di Sansepolcro.\nBagno di Romagna diviene un centro di passaggio per chi viene dalla Toscana o dall'Umbria o per chi effettua il percorso in senso contrario, dalla pianura padana alla Valle del Tevere. Ma \u00e8 esposta anche a numerose incursioni: nel 1527 le truppe lanzichenecche di Carlo V, guidate da Georg von Frundsberg, nella loro calata che porter\u00e0 al Sacco di Roma, distruggono la rocca di Corzano, saccheggiano la zona e si abbandonano ad atti vandalici contro i monumenti, tra cui l'abbazia e la basilica.\nCon l'Unit\u00e0 d'Italia (1861), Bagno di Romagna si trova compresa nei territori della provincia di Firenze. Nel 1923, in seguito agli spostamenti dei confini provinciali voluti da Benito Mussolini (che, per l'ambizione di dare importanza alla propria provincia d'origine, volle annettervi i comuni dell'ex circondario di Rocca San Casciano e soprattutto le sorgenti del Tevere), entra a far parte della Provincia di Forl\u00ec. Quando, nel dopoguerra, vengono istituite le Regioni, il comune si trova in Emilia-Romagna, mentre nel 1975 le sue varie parrocchie sono passate dalla diocesi di Sansepolcro alla diocesi di Cesena.\nSeconda guerra mondiale.\nDopo l'8 settembre 1943 e soprattutto dopo il primo arretramento del fronte d'occupazione tedesco, l'abitato si ritrova sulla Linea Gotica, occupato dalla Wehrmacht e con gli Alleati a pochi chilometri in Toscana con il contrapporsi dei partigiani della 8\u00aa Brigata Garibaldi ai nazisti e ai fascisti; parte del suo territorio fece parte di una delle prime Repubbliche partigiane sorte nel periodo, la Repubblica partigiana del Corniolo.\nQuesti scontri portarono all'eccidio del Carnaio, nel luglio 1944, da parte dei nazifascisti e poi alla liberazione, nel settembre successivo, quando i nazisti si ritirarono e l'esercito britannico occup\u00f2 il paese.\nDal dopoguerra in poi.\nIndustrializzazione e boom economico hanno gradualmente portato a un buon tenore di vita. Tuttavia gli isolati abitati montani sono stati abbandonati principalmente in favore dei due paesi della valle (Bagno e San Piero) e le campagne si sono nettamente spopolate. Oggi il comune \u00e8 un fiorente centro turistico.\nMonumenti e luoghi d'interesse.\nI centri storici di Bagno di Romagna e di San Piero in Bagno insieme al rilievo montuoso di Corzano sono sottoposti a vincolo di tutela paesaggistica per Decreto Ministeriale del 1996.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2019 la popolazione straniera residente era di 366 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nEconomia.\nOltre alle attivit\u00e0 industriali e artigianali (metalmeccanica, carpenteria, meccatronica per automotive), \u00e8 rilevante il turismo termale, paesaggistico, escursionistico ed eno-gastronomico, che fonde la tradizione romagnola con quella toscana: primizie da agricoltura biologica (formaggi), selvaggina (cinghiale, cervo, daino, lepre, capriolo), tartufi e funghi.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nCuriosit\u00e0.\nIl 17 maggio 2017 Bagno di Romagna \u00e8 stato il traguardo di arrivo della undicesima tappa del 100\u00ba Giro d'Italia, con doppio passaggio cittadino e circuito del Monte Fumaiolo.\nLa testimonianza del passato sotto il dominio fiorentino la si trova nel pane senza sale che viene normalmente prodotto e consumato in tutta la zona."}
{"id": "29118", "revid": "2164271", "url": "https://it.wikipedia.org/wiki?curid=29118", "title": "Bertinoro", "text": "Bertinoro (\"Bartn\u00f2ra\" in romagnolo) \u00e8 un comune italiano di abitanti della provincia di Forl\u00ec-Cesena in Emilia-Romagna.\nGeografia fisica.\nSito sulle colline romagnole, a pochi chilometri a monte della Via Emilia, fra Forl\u00ec e Cesena, a sud di Forlimpopoli, Bertinoro, tipico borgo di origine medievale, occupa la cima del monte Cesubeo.\nAdiacente all'abitato \u00e8 Monte Maggio (gi\u00e0 Monte dei Cappuccini), conservatosi ricoperto di bosco; coi suoi 328 metri rappresenta il punto pi\u00f9 alto. Non lontano da Bertinoro nasce il torrente Bevano, che si getta in mare nei pressi di Lido di Classe, dove prende il nome di Bevanella, unica foce ancora intatta del Mare Adriatico settentrionale. Nel Bevano vivono gamberi americani (Orconectes Limosus), lucci e anguille. Il confine del territorio comunale con quello di Forl\u00ec risulta diviso in due tratti dal territorio comunale di Forlimpopoli.\nStoria.\nAntichit\u00e0 e Medioevo.\nTracce di un pozzo e manufatti del Neolitico e dell'et\u00e0 del Bronzo furono rinvenuti nel 1870 a Panighina, a circa 2,5 chilometri dal centro di Bertinoro. Si tratta di resti di ciotole e altri oggetti che testimoniano culti legati alle acque curative.\nAltri reperti indicano una frequentazione della collina di Casticciano, a pochi chilometri dall'abitato di Bertinoro, gi\u00e0 in et\u00e0 eneolitica. Il luogo acquis\u00ec importanza con la costruzione di vie di comunicazione che collegavano questa parte di Romagna con i grandi \"fora\" Forum Livii ed Ariminum. Si ritiene che in epoca romana il sito dell'odierna Bertinoro non fosse ancora abitato.\nNell'Alto Medioevo le cime del monte Cesubeo e di monte Maggio furono dotate di una fortificazione difensiva; entrambe le rocche avevano merlatura ghibellina. I torrioni e le mura erano integrati sugli speroni di roccia naturali che da soli rappresentavano gi\u00e0 un baluardo difensivo per i \"castra\". A quel tempo l'influenza della citt\u00e0 di Ravenna giungeva fino a queste terre. Ravenna era anche il principale alleato, nel Nord Italia, della dinastia germanica erede di Carlo Magno. Fu durante il regno di Ottone III (imperatore del Sacro Romano Impero dal 996 al 1002) che l'arcivescovo di Ravenna istitu\u00ec la contea bertinorese, ricavandone il territorio dal \"comitatus\" di Forlimpopoli. Monte Maggio era il castello vicino e rivale di Bertinoro. All'inizio dell'XI secolo il conte Ugo di Bertinoro stipul\u00f2 un accordo di tipo vassallatico con l'arcivescovo Giovanni di Ravenna. Ugo mise sotto l'autorit\u00e0 di Giovanni e quella dei suoi successori il castello insieme ai diritti che da esso dipendevano. In cambio l'arcivescovo s'impegn\u00f2 a distruggere il \"castrum\" di monte Maggio ed a trasferire i suoi abitanti nel \"Castrum Cesubeum\". \"Castrum Cesubeum\" fu rifondato come \"Castrum Brittinori\". Il nuovo titolo di Conte fu assegnato presumibilmente ad un casato locale, fedele all'imperatore e legato da un rapporto vassallatico al metropolita ravennate. La dinastia comitale mantenne il titolo per oltre un secolo e mezzo, esaurendosi nel 1177. \nSuccessivamente la contea bertinorese fu devoluta all'imperatore. Attorno a quell'anno la rocca di Bertinoro ospit\u00f2 l'imperatore Federico I di Svevia e la sua corte. \nNel 1174 la contessa Aldruda Frangipane condusse gli abitanti di Bertinoro alla liberazione di Ancona,assediata dall'arcivescovo di Magonza.\nNel 1278 il nuovo casato imperiale, gli Asburgo, cedette alla Chiesa i diritti imperiali su Bologna e la Romagna: anche Bertinoro pass\u00f2 sotto la sovranit\u00e0 dello Stato della Chiesa.\nNel 1306 per volere di Pino degli Ordelaffi, fu edificato il Palazzo Comunale nell'area della piazza centrale sottostante la rocca. Da allora divenne ininterrottamente la sede del comune. Sempre in questi anni il \"castrum\" venne abbellito con la Colonna degli Anelli, presente tuttora in Piazza della Libert\u00e0 accanto al Palazzo Comunale, e con una serie di opere architettoniche.\nConteso da Rimini, Forl\u00ec e Cesena, nel 1318 fu assegnato da papa Giovanni XXII ad Amerigo da Castel Lucio, conte di Romagna. Pass\u00f2 poi agli Ordelaffi e infine (1360) al cardinale Albornoz, che vi trasfer\u00ec la sede vescovile e la elev\u00f2 a citt\u00e0.\nNel 1361 Bertinoro fu elevata a sede vescovile, titolo trasferito dalla vicina Forlimpopoli. Nei documenti ufficiali del tempo pass\u00f2 dall'essere indicata come \"castrum\" a \"civitas\". Dieci anni dopo, secondo il censimento fiscale del cardinale Anglico de Grimoard (\"Descriptio provinci\u00e6 Romandiol\u00e6\"), Bertinoro contava 177 \"focularia\", per una popolazione complessiva di circa 700-800 abitanti.\nEt\u00e0 moderna.\nNel 1394 papa Bonifacio IX cedette la contea ai Malatesta di Rimini, che divennero cos\u00ec i nuovi signori di Bertinoro. Dal 1449 al 1469 fu sotto il dominio dei Malatesta, per passare poi a quello degli Ordelaffi. Dopo la signoria di Cesare Borgia (1500-1504), nel 1523 fu data da Papa Clemente VII in feudo a Lionello Pio dei conti Carpi; poi, agli Aldobrandini.\nA partire dal XIV secolo \u00e8 attestata la presenza di una comunit\u00e0 ebraica a Bertinoro. In un documento del 1444 si legge che gli ebrei del contado avevano la facolt\u00e0 di vendere terreni. A Bertinoro nacque nel 1485 Obadiah Yare ben Abraham, rabbino e commentatore della \"Mishnah\" che nel 1486 si trasfer\u00ec a Gerusalemme. La comunit\u00e0 ebraica dovette trasferirsi coattivamente a Lugo oppure a Cento o a Ferrara per effetto della bolla \"Hebraeorum gens\" di Pio V del 1569.\nNel 1548 Bertinoro contava 930 abitanti. Nel 1580 la citt\u00e0 torn\u00f2 definitivamente alla Chiesa. Successivamente fu edificata la nuova cattedrale, intitolata a Santa Caterina.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 815 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nReligione.\nLa tradizione tramanda i nomi dei tre fondatori della comunit\u00e0 cristiana di Bertinoro. Essi furono Maglorio, Sansone e Pascasio provenienti, i primi due, dalla Bretagna e il terzo, vescovo di Vienne, dalla regione francese del Delfinato. Essi erano pellegrini in viaggio verso Roma.\nNel 1360 Bertinoro fu eretta in sede vescovile della Chiesa cattolica. Nel 1986 \u00e8 stata unita alla Diocesi di Forl\u00ec. Il Duomo di Bertinoro conserva tuttora questo nome, ed \u00e8 intitolato a Santa Caterina d'Alessandria.\nA Bertinoro \u00e8 presente una Casa della Carit\u00e0 della Congregazione mariana delle Case della Carit\u00e0, in cui svolgono servizio persone consacrate (le Carmelitane Minori ed i Fratelli della Carit\u00e0) e persone laiche \"ausiliari\".\nNel 1895 fu fondata nella cittadina romagnola la congregazione delle Suore clarisse francescane missionarie del Santissimo Sacramento.\nCultura.\nBertinoro \u00e8 citato nella Divina Commedia:\nA Bertinoro \u00e8 presente il Centro Residenziale Universitario, gestito dall'Universit\u00e0 di Bologna, all'interno del quale si tengono, durante l'anno, numerose scuole universitarie di specializzazione. La biblioteca comunale, intitolata al letterato bertinorese Aldo Spallicci, dispone di due sedi, una nel capoluogo e una nella frazione Santa Maria Nuova. Figura di spicco, natia di Bertinoro, e stimato custode della cultura e della storia bertinoresi, fu il professor Paolo Amaducci (1856-1946).\nEconomia.\nFavorito dalla conformazione geografica e dalla qualit\u00e0 del terreno, il comune \u00e8 un importante centro di produzione vinicola, soprattutto di albana e sangiovese, oltre che di vini pi\u00f9 tipici e di nicchia come cagnina e pagadebit. \nSviluppati l'artigianato e l'industria, concentrati nella frazione Panighina, con aziende del settore degli imballi e plastici - elettrici.\nRilevante il turismo, che pu\u00f2 contare sulle Terme poste in localit\u00e0 Fratta, e sul grande parco adiacente. La struttura, dopo un lungo periodo di inattivit\u00e0, \u00e8 stata ristrutturata e riaperta al pubblico nel 2007.\nAmministrazione.\nSindaci.\nDi seguito \u00e8 presentata una tabella relativa alle amministrazioni che si sono succedute in questo comune.\nStoria amministrativa.\nStorica roccaforte del Partito Comunista Italiano nel circondario forlivese, il comune di Bertinoro \u00e8 sempre stato amministrato dal dopoguerra da alleanze di sinistra.\nIn un primo periodo, dal 1946 a met\u00e0 degli anni sessanta, nonostante la forza del PRI (che a sua volta trovava in questa citt\u00e0 uno dei suoi punti di forza) si sono succedute in maniera ininterrotta una serie di coalizioni socialcomuniste.\nEntrata in crisi l'alleanza di sinistra a seguito della nascita del PSIUP nel 1964, la citt\u00e0 venne sottoposta ad alcuni anni di commissariamento, come peraltro accadde in molti comuni della zona negli stessi anni.\nIl PCI e il PSI ritrovarono l'accordo nel 1970 e ripresero l'amministrazione di Bertinoro in coalizione. Questa formula politica continu\u00f2 sostanzialmente fino al 1995, a parte alcune esperienze di monocolori comunisti, resi possibili dai risultati del PCI che in tutte le elezioni dal 1975 al 1985 ottenne percentuali superiori al 50% dei suffragi espressi.\nCon la nuova legge del 1993 che introduceva l'elezione diretta del sindaco, l'orientamento politico di fondo del paese non ha avuto variazioni significative: sia in quell'anno che nel 2001, 2006, 2011 e 2016 liste civiche di centrosinistra si sono imposte alle elezioni comunali."}
{"id": "29119", "revid": "1534111", "url": "https://it.wikipedia.org/wiki?curid=29119", "title": "Dello", "text": "Dello (\"D\u00e8l\" in dialetto bresciano) \u00e8 un comune italiano di 5506 abitanti della provincia di Brescia in Lombardia.\nGeografia fisica.\nIl territorio di Dello \u00e8 interamente pianeggiante, a parte l'incisione rappresentata dal solco del Mella, con una lieve pendenza nella direzione da nord-ovest a sud-est che va dai 90 metri circa del confine nord-occidentale ai 73 circa di quello sud-orientale.\nEsso misura 23,08\u00a0km\u00b2 di superficie comprendendo quattro centri: Dello, il capoluogo, Corticelle Pieve, Quinzanello e Boldeniga, ai quali vanno aggiunti gli insediamenti sparsi o grossi cascinali di Colombare Comincini, Lombardo, Monache, San Rocco, Fenile Arici, Fenile Baldo, Fenile Villenuove, Muse, Fenile Bosco, senza contare le singole cascine minori.\nIl solco del Mella ad est e la provinciale quinzanese in posizione centro-occidentale non assumono le funzioni di linee di demarcazione, salvo che per brevi tratti. Anche qualche corso d'acqua minore fa, e solo per piccole porzioni, da confine.\nStoricamente il Mella non ha mai avuto quei caratteri di confine come l'Oglio, specie nel tratto meridionale. La sua funzione fu quella di unire pi\u00f9 che di dividere. A dimostrazione di tale teoria, i centri di Castelmella, Dello, Corticelle, Offlaga e Manerbio hanno esteso il loro territorio anche sulla sponda sinistra.\nCorticelle Pieve, che delle frazioni \u00e8 la pi\u00f9 legata al Mella, risulta uno di quei nuclei che si sono in antico collocati ai margini alti del pendio lievemente digradante verso il fiume e, unitamente a Movico, \u00e8 proprio da considerarsi un esempio del sistema di piccoli insediamenti in rapporto dialogico tra sponda e sponda esistente lungo i fiumi bresciani.\nLa delimitazione dei confini dellesi \u00e8 stata dunque di natura chiaramente antropica, in rapporto con le propriet\u00e0 e i manufatti stabiliti o realizzati dall'intervento dell'uomo.\nStoria.\nDello fu chiamato \"Hello\" nel XIII secolo ed \"Ellum\" nel XV.\nAbitato in epoca romana, durante il basso Medioevo fu sede di una pieve cristiana, la quale viene dapprima dedicata all'Assunta e poi a San Macario. Una testimonianza di quell'epoca lontana \u00e8 la chiesa di San Pietro, che possiede alcuni tratti romanici. Il monastero dei Santi Cosma e Damiano, al tempo dell'antica pieve, possedette molti beni nel territorio di Dello e diede l'avvio ad un importante lavoro di bonifica dei campi.\nTestimonianze medioevali sono i resti dei borghi fortificati di Quinzanello, ancora in discreto stato all'inizio del XVII secolo, e di Dello, sulla cui traccia nell'Ottocento \u00e8 stato costruito un palazzo di stile castellano.\nNel giugno 1452, l'esercito degli Sforza, in guerra con Venezia, si concentr\u00f2 sul territorio dellese, mentre nell'autunno del 1521, a Dello passarono le truppe dell'esercito agli ordini della Spagna e del Papa. Sempre durante il XVI secolo, nella localit\u00e0 di Boldeniga, fu elevata una torre a base quadrata, mentre nella seconda met\u00e0 del secolo a Dello fu costruita la chiesa dei santi Giorgio e Rocco.\nNel 1610, secondo quanto \u00e8 riportato nel \"Catastico bresciano\" di Giovanni da Lezze, Dello raccoglieva duecento famiglie per un totale di circa mille abitanti. Nello stesso periodo cento famiglie ne contava Corticelle, mentre Boldeniga ne aveva una ventina. I nobili presenti nella zona rispondevano al nome di Fenaroli, Prati e Requiliani, mentre le famiglie contadine (ovvero, proprietarie di terra da esse coltivata) si chiamavano Sandri e Ceruti. Il comune di Dello, a quel tempo, possedeva anche un mulino.\nNel XVII secolo sorse anche la chiesa di Corticelle, consacrata a San Giacomo, mentre \u00e8 la parrocchiale di Dello fu elevata nel XVIII secolo. Anche le parrocchiali di Quinzanello e di Boldeniga furono costruite nel Settecento.\nSociet\u00e0.\nLingue e dialetti.\nNel territorio di Dello, accanto all'italiano, \u00e8 parlata la lingua lombarda prevalentemente nella sua variante di dialetto bresciano.\nCultura.\nNel comune si svolgono durante l'anno numerose sagre e feste, la pi\u00f9 famosa delle quali si svolge la quarta domenica di ottobre a Dello. La sagra del fungo chiodino, giunta oltre la ventesima edizione, conta ogni anno diverse migliaia di visitatori, provenienti prevalentemente dai comuni limitrofi. Durante la festa, che dura da venerd\u00ec a domenica, \u00e8 possibile acquistare i chiodini presso lo stand centrale, oppure assaporarli con lo stufato nello stand gastronomico. Altre attrattive, oltre alle numerose bancarelle, sono la visita al Palazzo Baronio, sede per questa occasione di mostre, e lo spettacolo pirotecnico che chiude la sagra.\nEconomia.\nAgricoltura.\nIl territorio comunale \u00e8 prevalentemente adibito alla coltivazione del granturco, intervallato da campi di foraggio utilizzati per alimentare i numerosi allevamenti di bovini nella zona.\nIndustria.\nDue sono le industrie principali, attive a livello internazionale che hanno la loro sede a Dello: la Hayes Lemmerz,ditta specializzata nella produzione di cerchi in lega in alluminio tramite pressofusione, e la Rodel, azienda adibita al confezionamento di abiti di alta moda della stilista Cinzia Rocca. Alle due imprese, che contano alcune centinaia di dipendenti, se ne affiancano altre minori, concentrate prevalentemente nella zona industriale di Ponte Rosso"}
{"id": "29120", "revid": "124673234", "url": "https://it.wikipedia.org/wiki?curid=29120", "title": "Borghi", "text": "Borghi (\"I B\u00e9urch\" o anche \"I B\u00e9urgh\" in romagnolo) \u00e8 un comune italiano di abitanti della provincia di Forl\u00ec-Cesena in Emilia-Romagna.\nGeografia fisica.\nSi trova a nord ovest di Rimini, dalla quale dista , all'altezza di Santarcangelo di Romagna, sulle primissime alture che si staccano dalla Pianura Padana. Confina a sud con Poggio Torriana (RN). Come Sogliano al Rubicone (in parte), Savignano sul Rubicone e San Mauro Pascoli, si trova a sud-est del fiume Rubicone. Il territorio si presenta dolcemente ondulato, verdeggiante e fertile, con colli a poca distanza gli uni dagli altri, tanto che Borghi pu\u00f2 definirsi tre paesi in uno.\nStoria.\nIl territorio ha visto il sorgere di pi\u00f9 castelli e roccaforti posti anche a breve distanza l'uno dall'altro, cosicch\u00e9 il comune comprende pi\u00f9 abitati in passato autonomi, ciascuno con una propria storia: San Giovanni in Galilea, Calbana, Converseto,\nRaggiano e Poggio de' Borghi.\nBorghi (Podii Burgorum).\nIl castello di San Giovanni in Galilea \u00e8 l'abitato di cui si ha la prima notizia storica. Il \"Codice bavaro\" (libro papiraceo sul quale erano annotate i possedimenti e i territori meridionali, fino a Perugia, della Chiesa di Ravenna) del X secolo, infatti, menziona San Giovanni in Galilea, ma non Converseto, del quale si hanno notizie nel 978. Si presume quindi che San Giovanni risalga a ben prima di questa data.\nPoggio de' Borghi invece fu l'ultimo ad essere costruito, si pensa intorno al 1300, ed ebbe la fortuna di riunire le vicine localit\u00e0 di Converseto e Raggiano in un unico nucleo che assunse lo stato di Comune intorno al 1350. Fino al XVI secolo fu quasi esclusivamente luogo di rifugio e stoccaggio di prodotti agricoli, con all'interno delle mura il Palazzo Comunale e quello fatto edificare da Camillo Sassatelli, poche case e delle cantine sotterranee.\nLo sviluppo di questo neonato Comune conobbe un primo arresto con la distruzione subita per mano delle truppe del Conte Corrado Virtinguer di Landau nel 1358. I Borghi vennero rapidamente ricostruiti, tanto che nel 1400 divennero un feudo malatestiano e, nel 1448, Sigismondo Pandolfo Malatesta affid\u00f2 ad Antonio di Francesco degli Atti la signoria del Comune. In questo periodo Borghi si dot\u00f2 di alte mura, tuttora esistenti e in territorio Raggiano venne edificato il castello. Attraverso alterne vicende Poggio de' Borghi divenne vicariato della Chiesa di Santarcangelo, che ne affid\u00f2 a Galeotto Malatesta la guida, poi pass\u00f2 di mano in mano agli uomini del Papa, a Galeotto Malatesta, alla famiglia dei Della Rovere; con il crollo malatestiano fu Federico Duca di Urbino ad invadere e conquistare queste terre. Nel 1484, il Conte Francesco Sassatelli di Imola ottenne l'investitura del castello da Sisto IV, da cui vantava un credito di 1000 fiorini per servizi militari prestati. Nel 1520 un \"breve\" di Leone X rinnov\u00f2 a Giovanni Cagnazzo Sassatelli e ai suoi successori l'investitura \"pro tempore et in Vacariatum\".\nDopo il 1579 si succedettero potest\u00e0 diverse, per lo pi\u00f9 costituite con decreti o bolle papali, fino al 1797, quando il governo napoleonico alien\u00f2 tutti i beni delle preesistenti signorie, ducati e contee. La restaurazione riport\u00f2 il potere temporale della Chiesa e fu Pio VII che un\u00ec il comune di Borghi con quelli di S. Giovanni in Galilea (ben pi\u00f9 antico) e Converseto (S. Martino in Converseto). Borghi rimase sotto il papato fino al 1861, anno della costituzione del Regno d'Italia, e \u2014 come molte localit\u00e0 romagnole \u2014 conobbe prima la morte e la distruzione durante i bombardamenti della seconda guerra mondiale e poi lo sviluppo economico ed il benessere.\nSan Giovanni in Galilea.\n\u00c8 il pi\u00f9 antico insediamento che domina le valli dell'Uso, del Rubicone e del Marecchia. Circondato dai ruderi d'imponenti fortificazioni dei secoli XIV e XV, il paese \u00e8 dominato ad occidente da quel che resta della Rocca (palazzo Malatesta) del XVI secolo.\nRisulta abitato gi\u00e0 nell'Eneolitico e, da ci\u00f2 che si pu\u00f2 desumere dalle analogie riscontrate con i reperti ritrovati nel sito di Verucchio, possiamo attribuire i primi insediamenti alla civilt\u00e0 etrusco-villanoviana, che evidentemente colonizz\u00f2 la bassa Romagna in maniera assidua. Probabilmente vi si stanziarono, nel IV secolo a.C., i Galli Senoni, come attesterebbe anche il toponimo \"Galilea\" (sinonimo di \"gallica\").\nTra il VI ed il VII secolo fu costruita da missionari e maestranze di Ravenna, a poca distanza dal colle e all'incrocio di varie strade, una pieve, o chiesa battesimale, per la colonizzazione ed evangelizzazione del territorio. Fu feudo ecclesiastico del Vescovo di Rimini fino al principio del XIII secolo, poi pass\u00f2 sotto la giurisdizione del Comune di quella citt\u00e0 e quindi dei Malatesta. Ovviamente abbiamo una storia parallela e similare a quella di Poggio de' Borghi, tanto che, dopo la sconfitta di Sigismondo Pandolfo ad opera del Papa Pio II, fu concessa in Vicariato, nel 1464, a Carlo Malatesta, del ramo soglianese dei Malatesta e fedele al papato. I Malatesta governarono per altri 200 anni su San Giovanni; l'ultimo discendente fu Sigismondo II Malatesta, che complet\u00f2 la costruzione della Rocca e della chiesa di S. Pietro, fatte edificare verso la met\u00e0 del Cinquecento dal cugino Pandolfo II. Alla sua morte, nel 1654, S. Giovanni pass\u00f2 sotto la diretta amministrazione della Santa Sede.\nVi sorge il Museo Renzi, voluto e fondato da don Francesco Renzi.\nIl castello di San Martino in Converseto.\nFu costruito probabilmente nel XII secolo nei pressi dell'omonima chiesa risalente al secolo precedente. Del castello rimangono oggi solo delle vestigia di mura; sono pure scomparse la chiesetta di S. Margherita ed il Palazzo Comunale. Anche questa comunit\u00e0 fu autonoma, \"sui iuris\", e condivise le vicende del castello dei Borghi fino al XVII secolo, del Vicariato di S. Arcangelo e poi fu sotto i Malatesta di Rimini e di Sogliano. Fu distrutto, come Raggiano, dalla Compagnia del Conte Lando e poi ricostruito. Il 21 marzo del 1621 fu venduto da Sigismondo II di Malatesta a Mons. Francesco Sacrati (poi cardinale) per il prezzo di 2.000 scudi. Pass\u00f2 poi ai suoi eredi, il Marchese Tomaso e Mons. Alfonso Sacrati. Nel 1621 Mons. Francesco concesse a questa comunit\u00e0 degli Statuti. Nel 1645 fu ceduto alla Santa Sede. Come gli altri due castelli, fu retto per secoli da Podest\u00e0 e da un Consiglio comunale, eletto dapprima in un arengo dai capifamiglia e successivamente formato dai rappresentanti delle famiglie pi\u00f9 abbienti.\nSimboli.\nLo stemma del Comune di Borghi \u00e8 stato concesso con decreto del presidente della Repubblica del 9 gennaio 2004.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 190 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nCucina.\nBustreng.\nIl bustreng veniva preparato dalle famiglie contadine la domenica, utilizzando le rimanenze della settimana, che variavano. Poteva diventare un dolce o una torta salata. Col passar del tempo l'usanza di prepararlo in famiglia si affievol\u00ec. Nei primi anni settanta del Novecento venne riscoperta da persone amanti delle tradizioni: nacque cos\u00ec la \"Sagra de' Bustrengh\". In occasione della festa che si tiene la seconda settimana di maggio, viene sfornato oltre che dal comitato organizzatore anche da alcune famiglie, le quali custodiscono gelosamente la ricetta.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "29121", "revid": "125405432", "url": "https://it.wikipedia.org/wiki?curid=29121", "title": "Castrocaro Terme e Terra del Sole", "text": "Castrocaro Terme e Terra del Sole (\"Castruch\u00e8ira\" o \"Castruch\u00eara e T\u00e8ra de S\u00f2l\" in romagnolo), fino al 1783 Castrocaro, dal 1783 al 1871 Terra del Sole, dal 1871 al 1925 Terra del Sole e Castrocaro, dal 1925 al 1962 Castrocaro e Terra del Sole), \u00e8 un comune sparso di abitanti della provincia di Forl\u00ec-Cesena in Emilia-Romagna. Il comune \u00e8 composto dal capoluogo Castrocaro Terme e dalle due frazioni di Terra del Sole e Pieve Salutare.\nIl comune, che fa parte della regione storica denominata Romagna toscana, sino al 1923 apparteneva alla provincia di Firenze.\nStemma.\nLo stemma pi\u00f9 antico di Castrocaro (un leone azzurro in campo argento) \u00e8 quello della famiglia Pagani risalente al 1080.\nSuccessivamente venne adottato uno stemma con una croce rossa su campo argento e in seguito uno stemma con un'aquila in nero incoronata su fondo oro per un privilegio concesso da Federico Barbarossa.\nIn seguito ad un privilegio concesso da Ottone IV, Imperatore di Germania, allo stemma precedente sarebbe stato aggiunto un ramo di palma verde nel becco dell'aquila. Venne poi cambiato con un leone d'oro su fondo azzurro.\nCon il passaggio del castello sotto il dominio di Firenze allo stemma furono dati i colori fiorentini:\nSotto il dominio fiorentino lo stemma venne modificato e vi si aggiunse una croce piena su cui erano sovrapposte le sei palle medicee con sopra la corona ducale.\nDopo il 1775 lo stemma sub\u00ec altre modifiche:\nDopo il 1872 si avr\u00e0 uno stemma formato da un mezzo sole e una mezza croce.\nAttualmente lo stemma \u00e8 cos\u00ec composto:\nMonumenti e luoghi d'interesse.\nA Castrocaro \u00e8 in funzione un importante stabilimento termale.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 765 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nSport.\nNel 1962 Castrocaro Terme \u00e8 stata sede di arrivo dell'11\u00aa tappa del Giro d'Italia, vinta da Rik Van Looy.\nHa sede nel comune la societ\u00e0 di calcio A.S.D. Castrocaro Calcio T.D.S. che milita in Eccellenza."}
{"id": "29123", "revid": "125286767", "url": "https://it.wikipedia.org/wiki?curid=29123", "title": "Civitella di Romagna", "text": "Civitella di Romagna (\"Zivit\u00e8la\" in romagnolo) \u00e8 un comune italiano di abitanti della provincia di Forl\u00ec-Cesena in Emilia-Romagna. Il centro abitato \u00e8 sito circa a sud del capoluogo, Forl\u00ec, alle pendici del colle Girone e alla destra del fiume Ronco-Bidente. Il nome deriva dal latino \"Civitatula\" (cittadella).\nStoria.\nOriginariamente l'insediamento era racchiuso entro la cinta muraria, dominata dalla maestosa Abbazia di Sant'Ellero di Galeata, che ne era proprietaria. La prima attestazione di un \"castrum\" sulla collina di Civitella risale all'anno 1037. Nel 1070 il monastero cedette il \"castrum\" all'arcivescovo di Ravenna. In seguito il centro fu assimilato dai Conti Severi di Giaggiolo fra i loro possedimenti, e rimase tale fino al 1276, anno in cui, a seguito della battaglia di Civitella, i Manfredi di Faenza presero possesso del luogo che, nel 1462, pass\u00f2 poi ai Malatesta e successivamente a Napoleone Orsini e ai veneziani del duca d'Urbino.\nNel XVI secolo i soldati del Connestabile dei Borbone, in transito per la zona diretti a Roma, approfittarono per depredare il paese, che fu in seguito saccheggiato anche dalle truppe agli ordini di Odoardo Farnese nelle loro scorribande. La cittadina sub\u00ec nei secoli anche alcuni devastanti terremoti.\nDopo essere stata disputata da varie signorie, a seguito del tramonto di queste forme di governo Civitella divenne parte dello Stato Pontificio. Nel 1785 il limitrofo Granducato di Toscana fece istanza presso la Chiesa per riottenere dodici parrocchie confinanti fra le quali Civitella, che vennero annesse alla diocesi di Bertinoro.\nA fine Ottocento il paese ha dato i natali a due personaggi storici che andarono a scrivere pagine importanti della storia d'Italia: Nicola Bombacci, uno dei fondatori del Partito Comunista poi alto esponente del regime fascista, e Leandro Arpinati, ex anarchico che fu fra i fondatori del primo fascismo.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di 628 persone, corrispondente al 16% della popolazione totale. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "29124", "revid": "125405441", "url": "https://it.wikipedia.org/wiki?curid=29124", "title": "Dovadola", "text": "Dov\u00e0dola (\"Dv\u00eadla\" in romagnolo) \u00e8 un comune italiano di abitanti della provincia di Forl\u00ec-Cesena in Emilia-Romagna. Il centro abitato \u00e8 situato a circa venti chilometri dal capoluogo Forl\u00ec, nella valle del fiume Montone.\nStoria.\nProbabilmente il paese trae origine dall'esistenza di due guadi a poca distanza l'uno dall'altro del fiume Montone. L'abitato sorse su una rupe che sovrasta il fiume.\nNella valle dove sorge Dovadola si riscontra la presenza umana sin dalla preistoria. L'esistenza di un centro abitato in epoca romana \u00e8 testimoniata dall'archeologia (ritrovamenti di tombe romane e di monete battute).\nTra VIII e IX secolo l'arcivescovo di Ravenna, che dominava tutta l'area dalla Toscana al Po, fece costruire la prima rocca sullo spuntone roccioso che domina il paese.\nNel XIII secolo divenne conte di Dovadola Marcovaldo (\"Markward\") dei conti Guidi, figlio di Guido Guerra III, capostipite della famiglia per nomina dell'imperatore Enrico IV. Per ordine di Marcovaldo il castello fu ampliato: nuova cinta muraria, bastioni e palazzo signorile.\nNel 1255, il conte Ruggero, figlio e successore di Marcovaldo, e il Comune di Dovadola, si affidarono al Comune di Forl\u00ec con un apposito un atto di accomandigia.\nNel 1405 i Guidi cedettero il feudo di Dovadola alla Repubblica di Firenze, che allarg\u00f2 nel tempo i propri domini in Romagna (Romagna toscana). Dovadola segu\u00ec le vicende di Firenze fino all'annessione al Regno di Sardegna (marzo 1860).\nCon la fondazione del Regno d'Italia fu assegnata alla Provincia di Firenze.Solamente nel 1923 Dovadola, insieme alla maggior parte dei comuni della Romagna toscana, venne accorpata alla Provincia di Forl\u00ec.\nMonumenti e luoghi d'interesse.\nChiesa di Sant'Andrea.\nSorge su un'altura oltre il fiume Montone. Fondata dai monaci cluniacensi prima dell'anno Mille, la prima menzione risale all'anno 1116. Nel XV secolo la chiesa venne restaurata assumendo l'aspetto, in stile rinascimentale toscano, che conserva tuttora. Nell'edificio si possono ammirare interessanti affreschi del '500 e pregevoli dipinti del XVI secolo di scuola romagnola e bolognese. La chiesa conserva le spoglie della venerabile dovadolese Benedetta Bianchi Porro ed \u00e8 meta di pellegrinaggi.\nEremo di Montepaolo.\nSorge nei pressi di un antico monastero che ospit\u00f2 Sant'Antonio da Padova per quasi un anno, dal maggio 1221 al marzo 1222. Il culto del santo \u00e8 rimasto vivo in tutta l'area. Nel 1629 si verific\u00f2 una guarigione miracolosa, che venne attribuita al santo. Fu edificato un eremo, che esiste tuttora, ricostruito interamente nel 1908 dopo un improvviso crollo.\nMura urbane.\nNella parte nord del centro storico, nell'isolato compreso tra le vie Garibaldi e Ranieri Biscia a sud e Carbonaie a nord, si possono osservare imponenti resti della cinta muraria tre-quattrocentesca tra cui tre grosse torri circolari (al giorno d'oggi sono parzialmente inglobate in case di abitazione).\nRocca di Dovadola.\nLa Rocca dei Conti Guidi o Rocca di Dovadola \u00e8 gi\u00e0 attestata nel 1021, . Si erge in prossimit\u00e0 di baluardi Longobardi che sorvegliavano le zone in prossimit\u00e0 dei territori bizantini.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 186 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nReligione.\nNella zona \u00e8 tuttora vivo il culto di Sant'Antonio di Padova. Oggi Dovadola \u00e8 una delle tappe del Cammino di Sant'Antonio, che parte dalla Basilica del Santo a Padova e si conclude al Santuario della Verna.\nEconomia.\nArtigianato.\nPer quanto riguarda l'artigianato, Dovadola \u00e8 rinomata soprattutto per la lavorazione del peltro."}
{"id": "29126", "revid": "125505294", "url": "https://it.wikipedia.org/wiki?curid=29126", "title": "Acuto (Italia)", "text": "Acuto (\"A\u00f9to\" in dialetto locale) \u00e8 un comune italiano di abitanti della provincia di Frosinone nel Lazio.\nGeografia fisica.\nTerritorio.\nAcuto sorge a 724 metri di altezza sul livello del mare, su un costone dei monti Ernici. In posizione dominante sulla sottostante Valle del Sacco. Nel territorio comunale cadono le cime del Monte Carmine () e del Colle Madama ().\nClima.\nAcuto ha un clima piuttosto rigido e ventoso d'inverno, con nevicate abbastanza frequenti, ma secco e tollerabile, mentre nelle stagioni primaverile e autunnale offre temperature miti e gradevoli. Frequenti piogge autunnali. L'estate \u00e8 invece calda, ma resa gradevole da frequenti brezze serali, tali da rendere i mesi di luglio e agosto molto ricercati per la villeggiatura.\nStoria.\nAcuto venne fondata nel V secolo da abitanti di Anagni fuggiti da un'invasione, ma dei ritrovamenti hanno dimostrato che esisteva gi\u00e0 un piccolo centro abitato prima della fondazione. Le prime fonti pi\u00f9 accurate provengono dal 1051, dove si parla di una roccaforte situata nei pressi di Anagni, il Castrum Acuti. La rocca fu dominata da vari signorotti locali e dai vescovi di Anagni in alternanza, fino alla fine del XIV secolo, quando torn\u00f2 in mano ai vescovi. Dal XV secolo in poi, Acuto si leg\u00f2 sempre di pi\u00f9 ad Anagni (infatti agli abitanti di Acuto venne data anche la cittadinanza di Anagni nel 1478) e di conseguenza al papato.\nNel 1557 la Spagna dichiar\u00f2 guerra al Papa, e cos\u00ec Anagni, insieme ad altri centri della Campagna fu attaccata da Marcantonio Colonna, a capo di un esercito di soldati spagnoli, che distrusse Frosinone. Gli abitanti, durante l'assedio, si trasferirono a Paliano, un'altra roccaforte vicina che venne anch'essa distrutta dagli spagnoli. La guerra si concluse con la vittoria della Spagna, ma Acuto non ne fu devastata, come invece accadde alle altre citt\u00e0 vicine. In seguito, avendo un ruolo predominante sulle altre citt\u00e0, Acuto si scontr\u00f2 pi\u00f9 volte nel corso dei secoli con Anagni, che tentava di riacquistare la supremazia perduta. Dopo molte lotte, gli scontri fra Anagni e Acuto finirono nel 1806, anno in cui per Acuto cominci\u00f2 un declino.\nDal 1809 al 1814 Acuto fu, come il resto della regione, sotto il dominio francese. Il comune poi ritorn\u00f2 in mano del papa, ma dal 1815 al 1825 fu tormentata dal brigantaggio.\nNel 1870, a seguito della fine del potere temporale e la conquista di Roma, il comune pass\u00f2 al Regno d'Italia.\nAcuto \u00e8 il luogo di fondazione della congregazione delle Suore Adoratrici del Sangue di Cristo.\nSociet\u00e0.\nEtnie e minoranze straniere.\nAl 31 dicembre 2015 ad Acuto risultavano residenti 72 cittadini stranieri (3,75%), le nazionalit\u00e0 pi\u00f9 rappresentate sono:\nEconomia.\nDi seguito la tabella storica elaborata dall'Istat a tema \"Unit\u00e0 locali\", intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 94 imprese operanti nel territorio comunale, che rappresentavano lo 0,28% del totale provinciale ( imprese attive), hanno occupato 177 addetti, lo 0,17% del dato provinciale; in media, ogni impresa nel 2015 ha occupato poco meno di due addetti (1,88).\nInfrastrutture e trasporti.\nStrade.\nIl territori comunale \u00e8 attraversato dalla strada regionale 155 di Fiuggi, ex strada statale, la via di comunicazione che collega Frosinone a Latina.\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Acuto pass\u00f2 dalla provincia di Roma a quella di Frosinone."}
{"id": "29127", "revid": "1543377", "url": "https://it.wikipedia.org/wiki?curid=29127", "title": "Galeata", "text": "Galeata (\"Gagli\u00eada\" in romagnolo) \u00e8 un comune italiano di abitanti della provincia di Forl\u00ec-Cesena in Emilia-Romagna. Galeata appartiene alla porzione che fino al 1923 ha fatto parte della regione Toscana, denominata appunto oggi Romagna toscana.\nStoria.\nFra il VI e il IV secolo a.C. gli umbri, presenti nel territorio da tempo, si ritirarono sulle colline per fuggire ai tentativi di invasione dei Galli Boi. Spostamento che, con tutta probabilit\u00e0, segna la nascita di Mevan\u00ecola, romana dal 266 a.C., cos\u00ec chiamata in onore della florida citt\u00e0 umbra Mevania (oggi Bevagna, gemellata con Galeata). Dopo il crollo dell'Impero Romano d'Occidente il centro abitato si spost\u00f2 pi\u00f9 a valle, dove sorge l'odierna Galeata. \nAlla fine del V secolo d.C. si colloca tradizionalmente l'insediamento di due opposte comunit\u00e0, quella del giovane eremita Sant'Ellero e quella del re Teodorico. In questo periodo nacque la potente abbazia fondata dal Santo, la quale per secoli domin\u00f2 e amministr\u00f2 i territori circostanti, arrivando ad avere un vero e proprio sistema difensivo dotato di truppe e di tre rocche (di Santa Sofia, di Civitella e di Pianetto). \nAgli inizi del Quattrocento il comune di Galeata entr\u00f2 a far parte del Granducato di Toscana, al quale appartenne fino al 1860, come attesta la lapide murata sotto i portici del Palazzo del Podest\u00e0. Nel 1785 fu soppressa la giurisdizione ecclesiastica dell'abate e Galeata pass\u00f2 alla diocesi di Sansepolcro, mentre il territorio venne diviso tra questa e la diocesi di Bertinoro. Il vescovo di Sansepolcro assunse il titolo di abate di Sant'Ellero.\nCon l'annessione del Granducato al regno d'Italia, dal 1860 al 1923 il Comune di Galeata fece parte della provincia di Firenze; nel 1923 venne assegnato alla provincia di Forl\u00ec (attualmente provincia di Forl\u00ec-Cesena). \nMonumenti e luoghi d'interesse.\nCaratteristico \u00e8 il borgo antico, in architetture tipicamente toscane, che copre le attuali vie IV Novembre e Ferdinando Zanetti, percorse in tutta la loro lunghezza da palazzi porticati. Importanti architettonicamente sono il Palazzo del Podest\u00e0, l'Abbazia di Sant'Ellero, la pieve di Santa Maria in Pantano e, nella frazione Pianetto, la chiesa di Santa Maria dei Miracoli, con il relativo Monastero recentemente riportato agli antichi fasti da un accurato restauro.\nLa chiesa principale del paese \u00e8 San Pietro, neogotica ma con una lapide murata in facciata che ne attesta la fondazione medievale e la chiesa della Madonna dell'Umilt\u00e0, che, in un altare barocco appena restaurato, accoglie il dipinto della \"Madonna\" compatrona di Galeata assieme a Sant'Ellero.\nIl Teatro Comunale, di forme neoclassiche, \u00e8 intitolato al tenore forlivese Carlo Zampighi.\nPrima dell'abitato di Pianetto, una deviazione conduce all'area archeologica di Mevaniola dove si si trovano i resti di un edificio a pilastri, le terme (con ambiente absidato e canalizzazioni), un piccolo teatro ispirato a modelli ellenistici, con orchestra circolare e cavea poggiante su un terrapieno, preceduto da un lastricato in arenaria e una cisterna che fungeva da acquedotto urbano.\nArchitetture civili.\nIn via IV Novembre si trova il palazzo che fu sede della curia abbaziale di Sant'Ellero fino al 1787, nel quale si trova murato lo stemma di Pietro Aldobrandini, cardinale abate commendatario di Sant'Ellero e arcivescovo di Ravenna, che nel 1602 si rifiut\u00f2 di abbandonare l'antica fabbrica ilariana per ricostruirla in citt\u00e0.\nMa i palazzi maggiormente degni di nota a livello artistico si trovano in via Zanetti: quello dell'Opera Madonnina del Grappa, dalla facciata dipinta; \"palazzo Cenni\" con una lapide attestante la visita del Granduca Pietro Leopoldo II nel 1834; \"Palazzo Zanetti\" che invece reca una lapide che ricorda la sosta in esso dello stesso Granduca, ma del 1777; palazzo Bardi, palazzo Angeloni, palazzo Versari, tutti recanti gli stemmi delle rispettive famiglie.\nIl Palazzo del Podest\u00e0, il pi\u00f9 importante, fu costruito dalle fondamenta nel 1636, essendo stato abbattuto il precedente, fatiscente. La facciata mostra chiari influssi toscani, ed \u00e8 articolata su due piani, tripartita secondo la verticale e conclusa da un cornicione ligneo sporgente, alla toscana appunto. La parte inferiore \u00e8 adibita a portico, suddivisa da una triplice archeggiatura a tutto sesto con pilastri in pietra smussati agli angoli, ai quali venivano fermati i cavalli dei visitatori, ma anche coloro che venivano esposti al pubblico ludibrio tramite la gogna. In corrispondenza del terzo pilastro, tra il primo e il secondo piano, nel 1642 venne inserito il Marzocco Fiorentino, il grande leone di pietra che regge lo stemma del comune e che indica chiaramente l'influenza del Granducato di Toscana sul territorio galeatese. La parte superiore \u00e8 caratterizzata dalla presenza di tre finestroni con ghiera e piedritti in bugnato gentile, realizzati nel 1890 (in tale occasione la parte inferiore della facciata venne decorata con un disegno a finto bugnato, fortunatamente eliminato dopo il 1938 e sostituito dalla sobria tinteggiatura chiara che lo caratterizza tutt'oggi). Dei numerosi stemmi podestarili che decoravano la facciata attualmente ne rimangono solo quattro (ancora in testimonianze e fotografie del 1934 se ne contavano ben sette).\nAccanto al palazzo sorge la massiccia torre civica, poggiante su di un arco analogo a quelli del palazzo, di struttura a vista in conci di pietra serena, culmina col grande orologio, citato sin dal 1613 (e riacquistato in seguito nel 1778 e 1844), coperto da una cupola a bulbo retta da quattro grandi aperture.\nDavanti alla torre sorge un'antica colonnina in marmo, che porta, su di un capitello in pietra scura a foglie d'acanto stilizzate, una raffinata croce bizantina in marmo candido, scolpita su ambo i lati (sul fronte un agnello e un pastorale, sul retro una mano benedicente).\n\u00c8 posta simbolicamente come benvenuto davanti a quello che un tempo era l'ingresso della citt\u00e0, ossia l'antica via Gallica, tuttora esistente, con pavimentazione ciottolata.\nBorgo di Pianetto.\nA due chilometri da Galeata, lungo la strada provinciale n. 4, si pu\u00f2 deviare a destra verso Pianetto, antico e piccolo borgo medievale raccolto attorno alla chiesa di Santa Maria dei Miracoli, piccolo gioiello del Rinascimento toscano (fu fondata nel 1497) e al suo convento di Francescani. Dopo il restauro, il convento \u00e8 diventato la sede del museo civico e archeologico \"Mambrini\".\nIl borgo \u00e8 sormontato dalla possente rocca medievale, posseduta dagli abati di Sant'Ellero.\nSociet\u00e0.\nEtnie e minoranze straniere.\nGaleata \u00e8 il comune dell'Emilia-Romagna con la percentuale pi\u00f9 alta di residenti stranieri (21%).\nSecondo i dati ISTAT al 31 dicembre 2009 la popolazione straniera residente era di 508 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nMusei.\nSito nella frazione Pianetto (a due km da Galeata) raccoglie il materiale scavato su iniziativa dell'arciprete mons. Domenico Mambrini (1879-1944). Appassionato di studi archeologici ed archivistici, a lui si deve l'esatta ubicazione del sito archeologico della citt\u00e0 romana di Mevaniola. Il museo \u00e8 organizzato in due sezioni:\nInfrastrutture e trasporti.\nGaleata \u00e8 attraversata dalla S.P. 310 \"Bidentina\" che collega la Romagna con la Toscana, e dista 34\u00a0km da Forl\u00ec e 35\u00a0km da Cesena."}
{"id": "29129", "revid": "125773023", "url": "https://it.wikipedia.org/wiki?curid=29129", "title": "Alatri", "text": "Alatri (: ) \u00e8 un comune italiano di abitanti della provincia di Frosinone nel Lazio, terzo per popolazione dopo Frosinone e Cassino. Conosciuta in epoca antica con il nome latino di \"Aletrium\" fu in origine uno dei principali centri del popolo osco-umbro degli Ernici. Gli abitanti sono noti come \"alatresi\", \"alatrensi\" o \"alatrini\".\nNota soprattutto per l'acropoli preromana cinta da mura megalitiche, ben conservata, della quale risalta per imponenza la \"Porta Maggiore\", seguita dalla \"Porta Minore\" o \"dei Falli\"\",\" possiede inoltre un significativo patrimonio di monumenti di notevole interesse architettonico e artistico, quali la chiesa collegiata romanico-gotica di Santa Maria Maggiore, la basilica concattedrale di San Paolo, le chiese di San Francesco e San Silvestro, il protocenobio di San Sebastiano, le ottocentesche fontane monumentali, il palazzo Gottifredo e il palazzo Conti-Gentili ornato da una grande meridiana murale.\nGeografia fisica.\nTerritorio.\nLa citt\u00e0 di Alatri sorge su una collina bigemina della Valle Latina, alle pendici dei Monti Ernici che costituiscono il confine naturale del Lazio con l'Abruzzo.\nIl vasto territorio alatrense, pianeggiante a sud e montuoso o collinoso per la parte restante, comprende anche l'isola amministrativa di Pratelle, compresa tra il comune di Collepardo e quello Morino (in Abruzzo), dove si registra l'altitudine massima di 2.064 (monte Passeggio); da qui degrada fino al minimo di 175\u00a0m della piana di Tecchiena, comprendendo nella sua estensione gran parte del bacino del fiume Cosa, affluente del Sacco che scorre ad est del centro cittadino in direzione nord-sud.\nTra le cime che si elevano ci sono il Monte Brecciaro e il Monte Cappello.\nSecondo la Carta Geologica d'Italia redatta dal Servizio Geologico d'Italia il territorio alatrense \u00e8 composto in gran parte da suoli di \"calcari granulari bianco-giallastri con grosse rudiste caratteristiche del Senoniano\": inoltre, alcune zone sono formate da calcari giallastri forse appartenenti al Miocene inferiore ed arenarie argillose o calcarifere e talora gessifere. Le aree pi\u00f9 basse del territorio, come la valle del torrente Cavariccio, sono formate da tufi vulcanici (pozzolana e peperino). Parallelamente al corso del torrente Cavariccio passa una frattura visibile nel terreno.\nClima.\nSecondo i dati medi del trentennio 1961-1990, ad Alatri la temperatura media del mese pi\u00f9 freddo, gennaio, si attesta a +5,6\u00a0\u00b0C, mentre quella del mese pi\u00f9 caldo, agosto, \u00e8 di +23,2\u00a0\u00b0C.\nOrigini del nome.\nIl nome di \"Alatri\" deriva dal nome latino \"Aletrium\" (talora italianizzato in \"Aletrio\") testimoniato anche in greco antico nella forma \u0391\u03bb\u03ad\u03c4\u03c1\u03b9\u03bf\u03bd, trasformato in \"Alatrium\" nella pronuncia popolare (Plauto e \"Liber coloniarum\") e che, tramite il locativo \"Alatr\u012di\", ha dato come esito il toponimo moderno. Non si conosce la forma del toponimo in uso in epoca preromana e tantomeno un suo eventuale significato.\nUn'etimologia popolare si richiama allo raffigurazione sullo stemma cittadino \u2014 che tuttavia \u00e8 storicamente documentato solo dagli inizi del XII secolo (stemma del cardinal Ugone da Alatri) \u2014 della \"Torre alata\" o \"Alata Turris\", che, per contrazione, sarebbe divenuta \"Ala(ta)t(ur)ri(s)\".\nStoria.\nLa presenza umana nel territorio di Alatri \u00e8 accertata dal periodo calcolitico. L'archeologo francese Louis-Charles-Fran\u00e7ois Petit-Radel (1756-1836) pose la datazione della fondazione di Alatri prima della Seconda Colonia Pelasgica, risalente al 1539 a.C.. In epoca storica la citt\u00e0 \u00e8 abitata dalla popolazione osco-umbra degli Ernici, la cui capitale era la vicina Anagni.\nNel 380 e nel 362 a.C. gli Ernici entrarono in conflitto con Roma. Nella successiva rivolta del 306 a.C. Alatri, rimasta fedele a Roma (\"...venissetque in periculum summa rerum, ni T.Quinctius peregrinis copiis, cum Latino Hernicoque exercitu, subvenisset...\" - Tito Livio, in \"ab urbe condita\", narra come l'apporto delle legioni erniche fu decisivo nella vittoria contro gli eserciti dei Volsci e degli Equi che stavano per avere la meglio su Roma, dopo un assedio a tradimento per la rottura improvvisa dei trattati di pace, cui Alatri non solo non ader\u00ec, ma avvert\u00ec Roma dell'imminente attacco), ottiene di restare indipendente e conosce un periodo di benessere, che ha un culmine nel primo quarantennio del II secolo a.C. in coincidenza con la riorganizzazione urbanistica e amministrativa della citt\u00e0 promossa dal censore Lucio Betilieno Varo, nota grazie all'epigrafe conservata nel museo civico.\nTra il III e il II secolo a.C. si data il piccolo \"tempio di Alatri\", di tipo etrusco-italico, i cui resti sono conservati nel museo civico mentre nel Museo nazionale etrusco di Villa Giulia a Roma ne \u00e8 ospitata una celebre ricostruzione a grandezza naturale. Nel 90 a.C. Alatri ottenne la piena cittadinanza romana. Si suppone che il Cristianesimo sia arrivato gi\u00e0 nell'et\u00e0 apostolica, sebbene la presenza di cristiani nella citt\u00e0 non sia documentata prima del 380.\nDopo la caduta di Roma la citt\u00e0 subisce le invasioni barbariche e la sanguinosa guerra tra Odoacre e Teodorico. Nel 543 Alatri \u00e8 saccheggiata da Totila e rimane completamente distrutta; l'anno successivo viene inclusa nel Ducato romano, soggetto all'autorit\u00e0 papale. Nel 1173 Alatri conquista l'autonomia comunale. A quell'anno risale l'elezione dei consoli.. Nel 1186 la citt\u00e0, durante le lotte del papato contro l'impero, \u00e8 assediata dall'esercito di Enrico VI al quale riesce tuttavia a resistere. Nel Duecento il comune alatrense si espande a danno dei paesi limitrofi: sottomette Collepardo ed in seguito anche Trivigliano, e aggredisce Vico nel Lazio, che verr\u00e0 assoggettata all'inizio del XIV secolo, quando anche Frosinone sar\u00e0 costretta a partecipare al Parlamento di Alatri e fornire truppe al comune ernico. Un forte periodo di sviluppo economico, monumentale ed edilizio si ha con la nomina del cardinal Gottifredo di Raynaldo a podest\u00e0 nel 1286.\nLa cattivit\u00e0 avignonese del papato coincide con una fase di decadenza per Alatri, che nel 1324 viene conquistata da Francesco de Ceccano. Il terremoto del 1349 danneggia gravemente il centro abitato, mentre nel 1357 le \"Costituzioni egidiane\" obbligano la citt\u00e0 a restituire la signoria su Trivigliano al papato e quella su Torre ai Caetani.\nDurante lo Scisma d'Occidente la citt\u00e0 \u00e8 occupata dalle milizie papali e rimane forzatamente fedele a Papa Urbano VI. Tuttavia, a seguito dell'ingresso in citt\u00e0 di Onorato Caetani, che cattura quaranta nobili, gli alatrensi per difendersi da ulteriori scorrerie nominano i Conti signori della citt\u00e0.\nNel Quattrocento il dominio sulla citt\u00e0 da parte di re Ladislao I di Napoli (1408-1414) divide la citt\u00e0 in fazioni. In seguito, salvo la breve signoria di Filippo Maria Visconti nel 1434, Alatri deve sottostare al diretto potere pontificio, che si fa pi\u00f9 soffocante. Nel XVI secolo il Sacco di Roma e la successiva occupazione spagnola lasciano la citt\u00e0 impoverita e a dover fronteggiare la peste. La situazione economica si aggrava anche a causa di lunghe lotte con i comuni vicini e delle occupazioni da parte di Cesare di Caietani prima, e di Fernando \u00c1lvarez de Toledo poi.\nUna riorganizzazione sociale e religiosa viene promossa da Ignazio Danti, vescovo della citt\u00e0 dal 1583 al 1586, ricordato in particolare per la costruzione del monastero dell'Annunziata. Il XVII secolo per Alatri \u00e8 segnato da due terremoti (1617 e 1654) e nuovamente dalla peste del 1656.\nNel Settecento la citt\u00e0 raggiunge gli ottomila abitanti; viene attuata una riforma delle istituzioni locali, e nel 1729 viene istituito il Collegio delle Scuole Pie.\nCon la proclamazione della Repubblica Romana nel 1798 emerge in citt\u00e0 un ceto dirigente filofrancese, abbattuto per\u00f2, nel luglio 1798, da una ribellione che sfocia in un massacro. Nel riordino amministrativo della provincia pontificia di Campagna e Marittima (che cambia nome in Dipartimento del Circeo), Alatri diviene capo cantone di un vasto territorio. Dal 1809 al 1814 la citt\u00e0 subisce il dominio dell'impero napoleonico, e la deportazione in Francia di molti dissidenti e del vescovo Giuseppe Della Casa.\nLa Restaurazione produce un periodo di incertezza politica; il fenomeno del brigantaggio testimonia l'arretratezza generale dello Stato pontificio, nonostante i tentativi di migliorare la situazione (come la realizzazione dell'acquedotto per volere di Papa Pio IX). Con l'instaurazione della Seconda Repubblica romana, il patriota alatrense Sisto Vinciguerra viene eletto deputato alla Costituente.\nIn seguito all'unificazione della penisola, la popolazione raggiunge i tredicimila abitanti; vengono potenziati i servizi di assistenza ed ha inizio un vivace progresso. Fiorisce anche la vita letteraria e politica. Nello stesso tempo, con l'aumento della popolazione, l'area del centro abitato supera assai presto l'antica cerchia muraria. Nel 1917 l'inaugurazione di una ferrovia vicinale fa cadere l'isolamento in cui si trovava la citt\u00e0.\nDurante la seconda guerra mondiale la citt\u00e0 subisce pesanti perdite umane e la rovina di molti monumenti e abitazioni. Nel 1941 nel territorio di Alatri viene istituito il campo di internamento di Fraschette, che rimarr\u00e0 in funzione come tale fino al 1944, per poi essere trasformato in campo profughi, rimanendo attivo fino agli anni Settanta.\nDopo la guerra Alatri diviene una citt\u00e0 florida economicamente, con un potenziamento delle attivit\u00e0 commerciali.\nSimboli.\nNello stemma di Alatri \u00e8 raffigurata, dagli inizi del XII secolo, una \"torre alata\" (ha preso il posto della scritta S.P.Q.A., che denotava lo stato di civitas in epoca romana). La torre, costituita da due piani sovrapposti, richiama l'impostazione difensiva della citt\u00e0 con due cerchie di mura, quella dell'acropoli e quella esterna; le ali simboleggiano l'elevazione della citt\u00e0 e rimandano all'interpretazione tradizionale del nome \"Ale-trium\".\nMonumenti e luoghi d'interesse.\nL'acropoli.\nL'acropoli di Alatri \u2013 detta \"Civita\" \u2013 \u00e8 posta nel cuore del centro storico, sulla cima del colle. \u00c8 di notevole interesse per le sue mura in opera poligonale, costituite da diversi strati di megaliti polimorfici che spesso raggiungono la lunghezza di 3 metri, provenienti dalla stessa collina e fatti combaciare perfettamente ad incastro senza l'ausilio di calce o cementi. Il perimetro delle mura \u00e8 di 2\u00a0km. L'acropoli, oltre alla rampa d'accesso, presenta due porte: la Porta Maggiore e la Porta Minore o dei Falli. La Porta Maggiore \u00e8 posizionata nel tratto sudorientale dell'Acropoli, all'opposto della porta dei falli posizionata verso nord-ovest. Su una roccia affiorante, nella parte pi\u00f9 alta dell'Acropoli, \u00e8 stato rinvenuto nel 2008, un graffito rappresentante un templum (triplice cinta), perfettamente orientato astronomicamente. Su di essa sorge la basilica concattedrale (gi\u00e0 cattedrale) dedicata a san Paolo apostolo.\nLe mura.\nApprossimativamente concentrica all'Acropoli, e costruttivamente analoga per la tecnica dell'opera poligonale, \u00e8 una seconda e pi\u00f9 ampia cinta di mura; lunga oltre due chilometri e quasi integralmente conservata, delimita un'area di circa 25 ettari, il centro storico della citt\u00e0, caratterizzandosi per il perfetto innesto delle strutture murarie su un ambiente naturale impervio e caotico. Lungo tale cerchia esterna delle mura, in corrispondenza dei tracciati viari pi\u00f9 antichi ed importanti della citt\u00e0, si aprono cinque porte di accesso, in origine tutte sormontate da architravi monolitici, delle quali l'unica preservatasi nella struttura originaria \u00e8 porta San Benedetto. La datazione delle mura \u00e8 stata molto discussa, anche in rapporto alla realizzazione dell'acropoli, nell'ambito pi\u00f9 generale della datazione delle strutture in opera poligonale.\nSecondo l'archeologo Filippo Coarelli tali mura risalirebbero agli inizi del I secolo a.C., presumibilmente nel contesto delle lotte tra Gaio Mario e Lucio Cornelio Silla, dopo la costituzione del municipio. La datazione \u00e8 derivata da scavi condotti dallo studioso nell'originario terrapieno dietro la porta San Benedetto, e da un'iscrizione (CIL X 5806) in cui si commemorerebbe la costruzione delle mura esterne curata dal quattuorviro Publio Betilieno Hapalo, magistrato municipale (il municipio fu istituito a seguito della guerra sociale). Pi\u00f9 recente \u00e8 l'interpretazione dell'iscrizione citata come relativa non alla costruzione ma alla riparazione di un tratto del circuito dopo i danni dovuti alla guerra sociale, fra il 90 e l'80 a.C. La costruzione delle mura sarebbe invece da porre nel IV secolo a.C., all'epoca delle lotte tra Ernici e Roma.\nNel medioevo l'intero circuito, ad eccezione del tratto meridionale, gi\u00e0 di per s\u00e9 protetto da un duplice sbarramento megalitico, fu ulteriormente rinforzato con l'inserzione di alti torrioni quadrangolari (fa eccezione il torrione detto \"Brocchetti\", circolare con base tronco-conica) dai quali veniva esercitato il controllo sui territori circostanti.\nArchitetture religiose.\nBasilica concattedrale di San Paolo.\nSulla sommit\u00e0 dell'acropoli, sul podio di un antico \"ierone\" (altare ernico) e sui resti di un tempio dedicato a Saturno sorgono rispettivamente la Basilica di San Paolo apostolo e l'attiguo Vescovado, risalenti al periodo altomedioevale: ne abbiamo notizie fin dal 930.\nA seguito di un importante intervento di ristrutturazione effettuato nel corso del XVIII secolo, entrambi gli edifici si presentano al visitatore moderno con linee e forme settecentesche. La facciata della cattedrale, in pietra e laterizio, \u00e8 stata realizzata assieme al campanile da Jacopo Subleyras tra il 1790 e il 1808; il modello \u00e8 quello delle maggiori basiliche romane, con la presenza di un unico ordine di paraste a binati. Nel 1884 furono aggiunti l'attico e il timpano. La cattedrale venne dichiarata basilica minore da papa Pio IX nella sua prima visita in citt\u00e0 nel 1850, ma altra fonte sostiene che la dignit\u00e0 ufficiale di basilica minore le fu conferita da papa Pio XII nel settembre del 1950.\nL'interno \u00e8 a croce latina, a tre navate e con un lungo transetto sopraelevato in corrispondenza del presbiterio.\nTra il materiale artistico di pregio custodito nel luogo sacro vanno annoverati i reperti di un pergamo cosmatesco risalente al 1222.\nLa chiesa conserva parte delle reliquie del patrono della citt\u00e0, san Sisto I papa; esse si trovano all'interno di un'antichissima urna di piombo, sul cui coperchio \u00e8 incisa la scritta: \u00abHIC RECONDITUM EST CORPUS XYSTI PP. PRIMI ET MARTIRIS\u00bb.\nIn fondo alla navata destra, si conserva inoltre il corpo di S.Alessandro martire, estratto dal cimitero di S. Callisto, donato nel 1640 alla chiesa di Alatri.\nIl miracolo dell'ostia incarnata.\nNella basilica \u00e8 conservata un'antica reliquia: per i credenti si tratterebbe di un'ostia trasformatasi miracolosamente in carne nel XIII secolo.\nTale avvenimento, la cui veridicit\u00e0 venne riconosciuta dalla Chiesa cattolica tramite un \"mandatum\" papale inviato da Gregorio IX al vescovo Giovanni V (13 marzo 1228), viene altres\u00ec ricordato dai recenti affreschi presenti nelle cappelle laterali della chiesa.\nCollegiata di Santa Maria Maggiore.\nLa chiesa collegiata di Santa Maria Maggiore risale al V secolo: fu edificata sulle rovine di un tempio pagano. L'aspetto romanico-gotico si deve principalmente alle profonde modificazioni operate nel XIII secolo.\nDell'esterno va segnalato il grande rosone realizzato agli inizi del XIV secolo. Nella chiesa sono conservate pregevoli opere quali il gruppo ligneo della \"Madonna di Costantinopoli\" (XIII secolo), il \"Trittico del Redentore\" di Antonio da Alatri, la \"Vergine con il Bambino e san Salvatore\" (prima met\u00e0 del XV secolo) e il fonte battesimale del XIII secolo.\nChiesa di San Francesco.\nCostruita tra la seconda met\u00e0 del XIII secolo e la prima met\u00e0 del XIV, si caratterizza per una struttura compatta, in stile gotico; la facciata presenta un portale archiacuto e un rosone a colonnine radiali. L'interno, in un'unica navata, venne ristrutturato in epoca barocca e conserva una nota \"Deposizione\" di scuola napoletana del Seicento, e un mantello risalente al XIII secolo attribuito a san Francesco d'Assisi.\nLa chiesa aveva annesso un contiguo convento, i cui ambienti sono adibiti a sala espositiva, e sono noti come il \"Chiostro\". In un'angusta intercapedine dell'ex-convento si trova un affresco di notevole interesse raffigurante un Cristo Pantocratore al centro di un labirinto.\nChiesa di Santo Stefano e monastero dell'Annunziata.\nCostruita tra la fine del X e l'inizio dell'XI secolo con dimensioni limitate, la chiesa di Santo Stefano aveva inizialmente forme romaniche. Venne ristrutturata ed ingrandita nel 1284 per volont\u00e0 del cardinal Gottifredo di Raynaldo secondo i caratteri dell'architettura gotica. Un'epigrafe resta a ricordare l'ampliamento: \u00e8 scolpita in caratteri gotici su due lastre collocate sugli stipiti del portale; il testo \u00e8 in versi leonini, ossia esametri e pentametri in rima ed \u00e8 dedicata al cardinal Gottifredo.\nNel XVI secolo venne privata della navata di sinistra per la costruzione del Monastero dell'Annunziata, fortemente voluto dal vescovo Ignazio Danti e da lui stesso progettato nel 1586, ed ancora molto attivo (nel 1984 ha ricevuto la visita di papa Giovanni Paolo II). Successivi rimaneggiamenti nei due secoli seguenti hanno finito di snaturare il primitivo edificio medievale, lasciando intatto unicamente il portale trilobato, ricollocato tuttavia sul lato destro della chiesa cos\u00ec come il leone crocigero medievale posto sull'apice del timpano.\nL'interno \u00e8 tardobarocco e custodisce numerose opere d'arte tra le quali una pala del Seicento con i santi Stefano, Benedetto e Scolastica sull'altare maggiore, e sulla parete sinistra una tela raffigurante la \"Vocazione di Matteo\" dipinta nel 1739 da Filippo Palazzetti.\nSul campanile della chiesa \u00e8 installata una campana detta di \"San Benedetto\" risalente al VI secolo e che, secondo la tradizione, sarebbe stata donata da san Benedetto da Norcia al protocenobio di San Sebastiano, retto dal diacono Servando, durante la sua visita del 528.\nChiesa di San Silvestro.\nUbicata nella zona delle Piagge (in dialetto Piaje), venne costruita tra il X e l'XI secolo in un'unica navata, alla quale nel 1331 vennero aggiunte la navata sinistra e la sagrestia. Mantiene le linee romaniche: l'austera semplicit\u00e0 della struttura esterna, la sobriet\u00e0 dell'interno ed il soffitto a capriate lignee offrono al visitatore suggestioni dal sapore antico.\nNotevole, per l'intensit\u00e0 di espressione e per la sua antica fattura, \u00e8 l'affresco di \"San Silvestro con il drago\" del XII secolo, collocato sul lato destro dell'abside. Sul lato opposto immagini votive, rappresentazioni del Nuovo Testamento e successioni di santi, databili tra il XIII ed il XV secolo.\nDall'interno della Chiesa si pu\u00f2 accedere alla cripta del IX secolo con volte a crociera e un affresco di \"Santo Benedicente\", di fattura bizantineggiante.\nChiesa degli Scolopi.\nLa Chiesa degli Scolopi fu realizzata tra il 1734 ed il 1745 su progetto del padre calasanziano Benedetto Margariti da Manduria, saldandola al palazzo Conti-Gentili dove era stato istituito il collegio scolopio, ed \u00e8 dedicata allo \"Sposalizio della Vergine\", come indica l'iscrizione sulla fronte: .\nLa facciata, in travertino, \u00e8 concepita come un organismo architettonico a s\u00e9 stante, e reinterpreta motivi borrominiani; si dispone su due registri orizzontali attraverso un doppio ordine di lesene tuscaniche che inquadrano, al di sotto di un ampio timpano mistilineo, l'unico portale di ingresso con la sovrastante finestra centrale. La grande compostezza del prospetto si conclude con la sequenza verticale delle finestre incorniciate da larghe membrature aggettanti nelle sezioni laterali; queste, secondo l'originario progetto, non portato a compimento, dovevano terminare con due campanili gemelli.\nL'interno, a croce greca, con terminazioni absidate, \u00e8 dominato dalla tensione ascensionale delle lesene corinzie, raccordate fra loro da una trabeazione ininterrotta, su cui si impostano le grandi arcate a tutto sesto che sorreggono la cupola. Molto curata la monocroma decorazione a stucco delle superfici murarie, sulle quali risaltano per contrasto le grandi tele settecentesche, poste ad ornamento dei tre altari della chiesa: sull'altare maggiore troviamo lo \"Sposalizio della Vergine\", dipinto nel 1731 da Carmine Spinetti, mentre sui due laterali trovano posto una \"Crocifissione\" del pittore veneto Benedetto Mora e un'opera non firmata raffigurante \"San Giuseppe Calasanzio\", realizzata nella seconda met\u00e0 del Settecento per celebrare il padre fondatore dell'Ordine degli Scolopi.\nGli Scolopi lasciarono Alatri nel 1971. Oggi la chiesa ospita esposizioni ed eventi di vario genere.\nAltre chiese.\nDi questa piccola chiesa si hanno notizie fin dal 1138. Posta subito all'interno di porta San Francesco e costruita poggiando sulle mura ciclopiche, ha un'unica navata con abside e campanile a vela. Fino al 1330 fu la chiesa dei francescani di Alatri ed \u00e8 stata per secoli affiancata dall'ospedale cittadino (esistente almeno dal 1186 e in origine solo uno dei numerosi esistenti in citt\u00e0). La chiesetta ha ospitato, dal 1945 al 2010, la tomba di suor Maria Raffaella Cimatti, oggi beata, che oper\u00f2 nell'antico ospedale e nell'attigua farmacia.\nSituata in piazza Sant'Anna, di fronte alla fontana Antonini, era parte dello scomparso ospedale di Santo Spirito; \u00e8 costituita da un'unica navata ed ha un piccolo campanile a vela. Vi \u00e8 inoltre un ambiente ipogeo con un \"martirio di san Lorenzo\".\nGi\u00e0 esistente nel XIV secolo, era in origine dedicata a san Simeone, acquis\u00ec l'attuale denominazione nel 1600. Vi si conserva una Madonna lignea del Quattrocento.\nArchitetture civili.\nPalazzi storici.\nPalazzo Conti-Gentili.\nIl Palazzo Conti-Gentili, edificio gentilizio che risale al XIII secolo, compone uno dei lati della piazza Santa Maria Maggiore, ed \u00e8 saldato su un fianco alla chiesa degli Scolopi, con la quale condivide gran parte della sua storia recente: per oltre due secoli \u00e8 infatti stato sede del Collegio delle Scuole Pie, retto dal 1729 al 1971 dalla comunit\u00e0 religiosa dei Padri Scolopi..\nPalazzo Gottifredo.\nConcepito nella pi\u00f9 totale autonomia dalle consuete forme tipologiche dell'architettura medioevale alatrina, questo edificio, imponente nella sua altezza, \u00e8 stato costruito intorno alla met\u00e0 del XIII secolo come residenza del cardinale Gottifredo di Raynaldo, ricco feudatario alatrino e dotto diplomatico pontificio durante gli anni della lotta anti-imperiale.\nIl disegno del palazzo \u00e8 espresso dalla fusione tra due robuste case-torri, diverse per stile ed epoca di costruzione, collegate fra loro da un ampio corpo longitudinale, che si snoda con un profilo sfaccettato per gran parte del corso Vittorio Emanuele. Le notevoli difformit\u00e0 stilistiche sono rese evidenti, oltre che dalla diversa ornamentazione dei due ingressi principali, anche e soprattutto dalla diversa disposizione delle aperture superiori: assai irregolari e rade nella pi\u00f9 antica torre angolare, alquanto ordinate e strutturalmente pi\u00f9 organiche nei restanti corpi di fabbrica.\nL'interno, compromesso dal terremoto del 1349 che caus\u00f2 il crollo delle grandi arcate ogivali a sostegno del settore centrale della copertura, \u00e8 stato restaurato dagli architetti Giovanni Fontana e Alfredo Spalvieri. Una sua porzione ospita il museo civico archeologico.\nPalazzo comunale.\nL'edificio originario venne innalzato nella prima met\u00e0 del XII secolo, e fu in seguito ristrutturato nel 1395 e poi nel 1558. Tra il 1863 e il 1870 ha assunto le forme neoclassiche per opera dell'architetto Raffaele Boretti. L'orologio che ne coronava la facciata \u00e8 andato distrutto sotto i bombardamenti della seconda guerra mondiale.\nPalazzo Grappelli.\nSi tratta di un possente edificio risalente al XIII secolo, munito di torre (\"Torre Grappelli\"). Noto anche come Palazzo Patrassi o Patrassi-Grappelli, dal nome dei primi proprietari, fu un importante punto di riferimento per la vita politica della citt\u00e0 durante l'et\u00e0 comunale. Nel XVII secolo venne ampliato per volont\u00e0 di Paolo Grappelli. Cos\u00ec lo descrisse il Gregorovius: \u00abUn'ampia corte interna, belle scale in pietra, un salone magnifico, dove era stato eretto un teatrino, molte stanze con soffitti dipinti e pareti adorne di affreschi, ed infine in mezzo ad alcune costruzioni laterali in pessimo stato, una torre in rovina rivelava che un tempo vi era una fortezza\u00bb.\nAlla famiglia alatrense dei marchesi Grappelli appartenne il celebre jazzista St\u00e9phane Grappelli.\nPalazzo Molella.\nIl Palazzo Molella \u00e8 un edificio appartenente all'omonima famiglia di Alatri. Precedentemente il palazzo dovrebbe essere stato di propriet\u00e0 della famiglia alatrense dei Caccianti, molto attiva tra i secoli XV e XVI, cos\u00ec come \u00e8 testimoniato dallo stemma lapideo, di chiara foggia rinascimentale, presente sul portone d'ingresso. Ospita la biblioteca Molella.\nPalazzo Amore e Stampa.\nRisalente anch'esso al XIII secolo, il Palazzo Amore e Stampa deve l'aspetto attuale alla radicale ristrutturazione del 1855. L'aspetto originario dell'edificio ci \u00e8 suggerito dalle bifore tamponate e dagli arcate ogivali al piano terreno. Il complesso ha inglobato l'antica sinagoga cittadina che sorgeva nel lato su vicolo Vezzacchi, dove \u00e8 tuttora visibile una formella in pietra simbolo di una famiglia ebraica. In passato il palazzo ha ospitato il Collegio Stanislao Stampa; oggi \u00e8 sede dell'associazione Musicapolis e dell'Ente Morale Stampa.\nFontane monumentali.\nFontana Pia.\nLa monumentale fonte, inaugurata nel 1870 e dedicata a papa Pio IX in segno di gratitudine per il cospicuo contributo in denaro elargito alla citt\u00e0 nel 1863 per la realizzazione di un nuovo acquedotto, \u00e8 opera dell'architetto Giuseppe Olivieri. La semplicit\u00e0 degli elementi linguistici, desunti dalla tradizione medievale, \u00e8 posta al servizio di una pi\u00f9 complessa struttura dichiaratamente scenografica, che pur nelle non grandi dimensioni appare deliziosa per finitezza tecnica ed elaborazione; intenso il dinamismo che dalla grande vasca quadrangolare della base raggiunge attraverso la struttura elicoidale dei delfini annodati i due catini con teste leonine, confezionando un leggiadro gioco d'acque.\nFontana Antonini.\nCollocata nel rione Spidini, al termine di corso Umberto I di fronte alla piccola chiesa di San Michele, venne costruita nel 1869. Come riportato dall'iscrizione centrale le spese furono a carico del conte Filippo Antonini, gonfaloniere della citt\u00e0 che ne affid\u00f2 il progetto all'architetto Giuseppe Olivieri. La fontana ha un prospetto strutturalmente semplice e richiama i portoni dei palazzi circostanti: tutto \u00e8 raccolto entro il motivo classico dell'arcata a sesto pieno, a cui obbedisce ogni altro elemento della posata composizione. Esplicita appena la costruzione allegorica, direttamente ispirata all'araldica degli Antonini, di cui si avverte il ricordo nella chiara allusione a draghi che gettano acqua e alle numerose stelle a otto punte che interrompono la ghiera ed i piedritti dell'arco.\nFontana di Porta San Pietro.\nContemporanea alle altre due fontane monumentali della citt\u00e0, fu anch'essa progettata dall'architetto Giuseppe Olivieri, dopo la costruzione dell'acquedotto di Trovalle, inaugurato il 27 dicembre 1866 in questo stesso luogo con una fonte provvisoria. Essa ha un tono semplice e dimesso con il rilievo smorzato dal telaio centrale, atto a raccordare la grande vasca antistante con le due volute che racchiudono la ricca decorazione dello stemma alatrino. La nitidezza del travertino dai toni caldi e preziosi, l'eleganza estrema di ogni particolare abilmente scalpellato, fanno di questa fonte un piccolo ma senza dubbio raffinato capolavoro.\nNel territorio.\nProtocenobio di San Sebastiano.\nEdificio di grande suggestione, la sua costruzione risale alla fine del V secolo per volere del prefetto delle Gallie Liberio, che l'affid\u00f2 all'abate Servando; in origine il complesso ospit\u00f2 una delle pi\u00f9 antiche comunit\u00e0 cenobitiche d'Occidente, tanto che non \u00e8 da escludersi che proprio in questo sito abbia avuto stesura la \"Regula Magistri\", alla quale si ispir\u00f2 san Benedetto da Norcia che qui soggiorn\u00f2 nel 528. Il monastero appare come una suggestiva opera architettonica dalle linee medievali, con decorazioni duecentesche raffiguranti la vita di Cristo e della Madonna. Una parte del complesso \u00e8 appartenuta a sir John Leslie, nobile e militare irlandese decorato con la legion d'onore.\nGrancia di Tecchiena.\nSorge alle pendici del piccolo colle Monticchio, sul quale, intorno all'XI secolo, sorsero per volont\u00e0 del popolo di Alatri alcune fortificazioni. Continue contese con la vicina Ferentino, sfociate in autentiche azioni belliche, indussero nel 1245 papa Innocenzo IV a privare il comune alatrino di qualsiasi diritto su ci\u00f2 che restava del castello, incamerando l'area di Tecchiena nei beni della Chiesa e rivendendola successivamente (nel 1395) ai Certosini di Trisulti. I monaci fondarono una vera azienda agricola che nella seconda met\u00e0 del XVIII secolo fu trasformata nel complesso della Grancia (granaio), che gestirono fino agli inizi del Novecento. La struttura consta di pi\u00f9 corpi riuniti da linee settecentesche che hanno saputo fondere edificio e paesaggio.\nNei pressi del complesso sono visibili alcune rovine dell'antico castello.\nConvento dei Padri Cappuccini.\nIl Convento dei Cappuccini sorge sul colle San Pietro (nelle vicinanze del centro storico della citt\u00e0), dove nell'antichit\u00e0 si ergeva un tempio dedicato alla dea Bellona. Nei primi secoli del Cristianesimo vi fu eretta una chiesa dedicata a San Pietro da cui nel XIII secolo si svilupp\u00f2 una comunit\u00e0 di monache benedettine alle quali nel 1566 si sostituirono i Cappuccini, che sottoposero il monastero ad ampi rifacimenti.\nNella chiesa di San Pietro, in stile tardorinascimentale ma totalmente ristrutturata nella seconda met\u00e0 del Settecento, si trova un monumentale altare maggiore in legno di noce, costruito da padre Giovanni da Collepardo nel 1755, decorato dalla luminosa pala dell'Immacolata Concezione dipinta dal pittore alatrense Vincenzo Cerica.\nChiesa della Donna.\nLa chiesa della Donna si trova sulla Strada statale 155 di Fiuggi, nel punto dove da questa si diparte via Provinciale, che conduce al centro di Alatri. Fu costruita nel XV secolo ma il suo aspetto risente di interventi del XVIII secolo e poi del XIX, quando l'ingresso venne spostato dal lato che guarda verso Alatri a quello opposto, sulla Statale, e fu realizzata la facciata neogotica. All'interno vi \u00e8 ancora traccia delle arcate gotiche presenti in origine, sebbene il soffitto, settecentesco, si presenti costituito da una struttura cassettonata policroma con finte capriate. Il presbiterio \u00e8 coperto da una volta a carena a cassettoni decorati da rosette. La cantoria, posta al di sopra dell'ingresso, \u00e8 coperta da una volta a crociera affrescata con un cielo stellato. Degli antichi dipinti votivi della chiesa ci sono giunti una Madonna in trono con Bambino e quattro figure di Santi, e a destra dell'ingresso un affresco attribuito ad Antonio da Alatri raffigurante una Vergine, il Bambino e San Giovanni Battista. Dopo un lungo restauro, durato quindici anni, la chiesa \u00e8 stata riaperta ed \u00e8 tornata attiva nel 2012.\nChiesa della Maddalena.\nDedicata dal 1196 alla Maddalena penitente, sorge nelle vicinanze del centro di Alatri, ai piedi del monte Sant'Angelo in Formis, nel luogo anticamente adibito a lebbrosario. La chiesa, sobria ed essenziale, fu costruita alla fine dell'XI secolo. Sulla facciata, preceduta da un portico, spicca il portale lunettato, sormontato da una stretta monofora ampiamente strombata.\nL'interno, in un'unica navata, \u00e8 costituito da tre grandi archi che sorreggono il tetto. Sulle pareti si conserva un'interessante serie di pitture ad affresco quattrocentesche, rappresentanti santi e sante, opera probabile del pittore locale Antonio da Alatri.\nIl tema iconografico dominante \u00e8 costituito dalla figura di Maria Maddalena, replicato pi\u00f9 volte all'interno della chiesa. Sulla parete destra della chiesa, \u00e8 invece, raffigurato il trecentesco affresco di un \"santo vescovo\", seguito dalla figura di san Pietro della prima met\u00e0 del Cinquecento e la quattrocentesca raffigurazione della \"Trinit\u00e0\" vicino all'ingresso. Il ciclo pittorico viene concluso dalla figura panneggiata della \"Madonna col Bambino\", dipinta nell'ambito del presbiterio. Sulla parete d'ingresso della chiesa si trova un grande quadro dipinto da Raffaele Zappelli nel 1877 raffigurante \"san Cristoforo e il Bambino Ges\u00f9\".\nChiesa delle XII Marie.\n\u00c8 una tipica cappellania rurale, situata fuori dell'abitato, costruita nel tardo Trecento a partire da una primitiva piccola edicola. La chiesa, ad unica navata, \u00e8 particolarmente interessante per la teoria di Santi e Sante e per le dodici raffigurazioni mariane che ne adornano le pareti e danno il nome alla chiesa, attribuite alla mano del pittore tardo-gotico Antonio da Alatri.\nEntrando, sulla parete sinistra, si pu\u00f2 ammirare oltre ad una \"Madonna col Bambino\" e un \"Sant'Antonio Abate\", un'altra immagine della \"Vergine\" affiancata da una duplice raffigurazione di \"san Leonardo\" dall'inconfondibile attributo dei ceppi; accanto, la figura inginocchiata del committente. Ad altra mano appartengono invece le figure di \"san Giovanni Battista\", di \"Cristo nel Sepolcro\" e di \"san Floriano\", poste sulla parete di fondo. Nella piccola icona, invece, nel riquadro che accoglie una \"Madonna col Bambino tra i santi Giovanni Evangelista e Sisto I papa\" e in quelli che accolgono la \"Vergine col bambino e una figura di santa orante\", prevale decisamente lo stile senese. Sulla parete sinistra, ancora le raffigurazioni del pittore Antonio di Alatri con tre Vergini col Bambino insieme a santa Caterina d'Alessandria, santa Lucia e san Giovanni Battista. Infine, sulla parete d'ingresso trovano posto le ultime due immagini della \"Maternit\u00e0 di Maria\".\nChiesa di Portadini.\nLa Chiesa di Portadini si trova immediatamente all'esterno del tratto meridionale della cinta muraria, in prossimit\u00e0 dell'omonima porta, in un antico luogo di sosta per i contadini in cammino tra la citt\u00e0 e i campi. \u00c8 costituita da un unico ambiente e ha una semplice facciata con porta principale, due finestre laterali e una finestra centrale.\nL'interno conserva un'icona rinascimentale, di autore ignoto, raffigurante una Madonna nell'atto di allattare; riguardo a tale immagine gli archivi storici del comune di Alatri narrano di un evento miracoloso che sarebbe avvenuto nel maggio 1619: colpita da un sasso in corrispondenza della guancia, l'icona si sarebbe gonfiata sanguinando. L'evento \u00e8 riportato anche tra gli atti pubblici dell'epoca. L'immagine viene venerata nel giorno della festa della Madonna della Risurrezione.\nChiesa di San Matteo.\nSituata a breve distanza da porta San Francesco, era gi\u00e0 esistente nel XIII secolo assieme a un attiguo ospedale poi soppresso. Fu concessa nel 1778 dal vescovo Speranza alla confraternita della Passione. \u00c8 punto di ritrovo e partenza della processione del Venerd\u00ec Santo.\nChiesa della Madonna della Sanit\u00e0.\n\u00c8 una cappella situata nella zona di Colleprata. Conserva una \"Madonna idropica\" e altri tre affreschi: un \"Cristo\", una \"Maddalena\" e un \"San Sebastiano\", del Maestro della Madonna di Alvito.\nScavi archeologici presso Monte Lungo.\nNegli anni settanta, presso la collina di Monte Lungo (in dial. M\u00f2nt'l\u00f2ng') vennero segnalate da un contadino locale alcune pietre intagliate che ricordavano le costruzioni delle mura dell'Acropoli. Scavi successivi guidati dalla Soprintendenza della regione Lazio, in associazione con l'archeoclub locale, portarono alla luce resti di muraglie del tutto simili a quelle delle citt\u00e0 saturnie, appartenenti al gruppo della \"prima maniera\". Varie sono state le ipotesi, pubblicate peraltro nel 1988, dal paese gemello all'avamposto militare: l'opzione che si ritiene la pi\u00f9 probabile \u00e8 legata alla mancanza di organicit\u00e0 delle mura e sottolinea come in realt\u00e0 possa trattarsi di alcune \"prove\" fatte dai costruttori prima di accingersi alla fondazione della citt\u00e0.\nCampo di internamento delle Fraschette.\nIl Campo di internamento di Fraschette fu istituito nel 1941 dalle autorit\u00e0 militari del regime fascista nel territorio di Alatri, in localit\u00e0 Fraschette.\nEntr\u00f2 in funzione il 1\u00ba ottobre 1942 e rimase attivo fino al 19 aprile 1944. Bench\u00e9 progettato per ospitare prigionieri di guerra, fin\u00ec per diventare luogo di internamento di civili per lo pi\u00f9 slavi e greci, e delle altre popolazioni direttamente in guerra con l'Italia.\nNel dopoguerra fu riconvertito come campo profughi, dando accoglienza agli italiani di Istria, Dalmazia ed Africa e successivamente ai profughi in fuga dai regimi comunisti, soprattutto ungheresi.\nSociet\u00e0.\nEtnie e minoranze straniere.\nAl 31 dicembre 2017 ad Alatri risultano residenti cittadini stranieri. Le nazionalit\u00e0 pi\u00f9 numerose sono le seguenti:\nLingue e dialetti.\nNella cittadina accanto alla lingua italiana resta vitale il dialetto alatrense o alatrese, un dialetto laziale centro-settentrionale, parte quindi del pi\u00f9 ampio gruppo dei dialetti mediani. Esso presenta tuttavia molte caratteristiche tipiche dei dialetti meridionali, come la presenza dello scev\u00e0: difatti il comune di Alatri ricade \u2013 insieme a quelli di Frosinone, Veroli, Sora \u2013 nella cosiddetta zona di interscambio linguistico tra i due gruppi. L'alatrese fu studiato a fine Ottocento dal linguista Luigi Ceci, nativo della citt\u00e0: suo \u00e8 il saggio \"Vocalismo del dialetto d'Alatri\" (in Archivio glottologico italiano, X, 1886, pp.\u00a0167\u2013176).\nReligione.\nLa comunit\u00e0 cattolica alatrense \u00e8 organizzata all'interno della Diocesi di Anagni-Alatri in 15 parrocchie. In citt\u00e0 \u00e8 presente inoltre, in virt\u00f9 della cospicua comunit\u00e0 rumena residente, una parrocchia dell'eparchia ortodossa rumena d'Italia, ospitata nella chiesa di San Giovanni.\nCultura.\nIstruzione.\nScuole.\nL'offerta formativa ad Alatri \u00e8 organizzata su due asili nido, tre istituti comprensivi e due istituti di istruzione superiore, che complessivamente offrono un'offerta formativa composta da due asili nido, otto scuole dell'infanzia, nove scuole primarie, tre scuole secondarie, un istituto tecnico con 5 indirizzi, e un liceo con 4 indirizzi (classico, scientifico, linguistico e scienze umane).\nMuseo civico.\nNegli ambienti di propriet\u00e0 comunale di Palazzo Gottifredo, restaurati negli anni ottanta, \u00e8 ospitato il Museo civico.\nCucina.\nLa cucina popolare alatrese \u00e8 caratterizzata da un forte legame con l'agricoltura di sussistenza, che sempre ha prevalso nella regione: non vi \u00e8 quindi una netta tradizione legata ad animali di grossa taglia, n\u00e9 tanto meno al pesce. L'elemento centrale \u00e8 quello cerealicolo, con ottime elaborazioni di pasta (per lo pi\u00f9 all'uovo), pane e dolci secchi. La carne pi\u00f9 consumata \u00e8 quella bianca, con pollami e conigli, anche se la regina della tavola resta sempre di origine ovina, sia essa carne, che latte e derivati. Frutti e verdure sono quelli tipici dell'Italia centrale; \nDi notevole qualit\u00e0 sono gli oli d'oliva locali: nel 2006 l'Olio Quattrociocchi, del Frantoio Quattrociocchi Amerigo di Alatri, ha vinto l'undicesima edizione del Biol ad Andria con un voto di 82,60 su 100: \u00e8 risultato il migliore del 2006 tra gli oltre 250 oli in gara, meritandosi il titolo di \"Miglior olio biologico del mondo\". Nuovi riconoscimenti agli oli alatrensi sono giunti in occasione del concorso oleario internazionale Sol d'Oro, che nel 2010 ha visto premiato il fruttato intenso del frantoio Quattrociocchi.\nGeografia antropica.\nUrbanistica.\nIl centro storico di Alatri si sviluppa all'interno della cinta muraria e ricalca essenzialmente l'assetto urbanistico di epoca romana, sviluppatosi attorno all'acropoli. Nell'abitato si possono distinguere due aree:\nL'abitato, in seguito allo sviluppo economico e sociale, si \u00e8 esteso al di l\u00e0 delle mura lungo alcune direttrici predominanti: verso la vallata settentrionale (Bitta, Colleprata, XII Marie) e nella zona collinosa occidentale (Civette, San Francesco di Fuori). Inoltre, separatamente dal centro urbano, hanno assunto una significativa estensione le frazioni di Tecchiena, Chiappitto, Monte San Marino, La Fiura, Mole Bisleti.\nRioni del centro.\nIl centro storico, esclusa l'acropoli, si suddivide in nove rioni, risalenti al medioevo; un decimo rione, \"Civette\", si \u00e8 sviluppato grazie ad opere di edilizia residenziale pubblica nel secondo dopoguerra, su un colle ad ovest delle mura. Questo \u00e8 l'elenco dei rioni, come riportati nello Statuto del Comune di Alatri:\nOgni rione possiede un proprio stemma araldico. Tutti gli stemmi sono riprodotti su lastre di granito nella pavimentazione della piazza Santa Maria Maggiore, realizzata negli anni Duemila.\nContrade.\nQuesto l'elenco delle 93 contrade o frazioni in cui \u00e8 suddiviso il territorio di Alatri, come individuate dallo Statuto Comunale:\nEconomia.\nLa vita economica della citt\u00e0 di Alatri \u00e8 abbastanza eterogenea senza dimostrare una vocazione univoca. Ampio spazio \u00e8 dato nelle zone rurali alle coltivazioni di piccola e media estensione, con cereali e ortaggi nella pianura meridionale e oliveti e vigneti nella parte nord-orientale pi\u00f9 collinosa: la produzione di olio di oliva raggiunge alti livelli qualitativi, ed ha ottenuto importanti riconoscimenti. L'aree boschive sono poco sfruttate e utilizzate per la raccolta di castagne, funghi ed altri prodotti spontanei. Intensa \u00e8 la pastorizia di ovini, anche se col passare degli anni ha sempre meno peso nell'economia alatrense.\nIl settore industriale \u00e8 sviluppato nella zona di Chiappitto ed in prossimit\u00e0 del Comune di Frosinone: qui sono presenti sia impianti di grandi multinazionali metalmeccaniche (Omron), che imprese locali di interesse nazionale (Solac, Mazzocchia), che piccole imprese di artigianato industriale dalle dimensioni pi\u00f9 ridotte. L'artigianato in senso stretto occupa ormai solo una piccola percentuale della popolazione e propone piccole lavorazioni del legno, del cuoio, oltrech\u00e9 l'arte del ricamo e dell'intaglio.Risentendo favorevolmente della posizione strategica in cui \u00e8 situata, molti lavoratori sono pendolari con le grandi citt\u00e0 e con il Polo industriale di Frosinone-Ferentino oppure si dedicano all'attivit\u00e0 di autotrasportatori.\nDopo gli anni della crisi economica italiana, il centro storico si sta valorizzando come \"centro commerciale naturale\" attirando all'interno delle mura visitatori e turisti che alla sera animano i bar ed i locali notturni. Il terziario \u00e8 particolarmente sviluppato poich\u00e9 Alatri si propone come erogatore di servizi privilegiato (scolastici, sanitari) per una vasta area della provincia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 1.740 impresi operanti nel territorio comunale, che rappresentavano il 5,18% del totale provinciale (33.605 imprese attive), hanno occupato 4.660 addetti, il 4,37% del dato provinciale; in media, nel 2015 ogni impresa ha occupato 2,68 addetti.\nInfrastrutture e trasporti.\nStrade.\nIl territorio di Alatri \u00e8 attraversato da nord a sud dalla Strada statale 155 di Fiuggi, che collega la citt\u00e0 con Fiuggi e Subiaco in direzione nord, e Frosinone in direzione sud, permettendo cos\u00ec di raggiungere il casello dell'Autostrada A1 del capoluogo.\nDa marzo 2010 Alatri \u00e8 servita anche dalla superstrada Ferentino-Sora, che attraversa la frazione di Tecchiena e collega la citt\u00e0 da un lato al casello A1 di Ferentino (inaugurato a gennaio 2010) e alla vicina stazione ferroviaria, dall'altro alla Strada statale 690 Avezzano-Sora e quindi all'Abruzzo.\nPer un breve tratto, ricade nel Comune anche la via Casilina, che attraversa l'estremo sud-occidentale del territorio (il Quarticciolo, in prossimit\u00e0 del confine con Frosinone).\nFerrovie.\nDal 1917 al 1978, la ferrovia Roma-Fiuggi-Alatri-Frosinone collegava Alatri con Roma, seguendo il tracciato della S.S. 155.\nMobilit\u00e0 urbana.\nIl trasporto pubblico locale nell'ambito del territorio comunale consta di 13 linee di autobus che collegano il centro urbano con l'ospedale San Benedetto e con le varie frazioni nel territorio. Un servizio navetta collega il centro con la zona dell'ex-stazione ferroviaria.\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Alatri pass\u00f2 dalla provincia di Roma a quella di Frosinone.\nGemellaggi.\nAlatri \u00e8 gemellata con:\nGemellaggio non di natura istituzionale ma delle rispettive comunit\u00e0 religiose cattoliche \u00e8 quella che Alatri mantiene dal 2002 con Pietrelcina, con la quale condivide il culto della Madonna della Libera.\nSport.\nTennis.\nSono presenti tre circoli affiliati alla Federazione Italiana Tennis: \"ASD Colle San Pietro\", \"ASD Tennis Team Maxgatta\" e \"ASD Park Club\".\nCollegamenti esterni.\n "}
{"id": "29130", "revid": "2164271", "url": "https://it.wikipedia.org/wiki?curid=29130", "title": "Gatteo", "text": "Gatteo (\"Gat\u00ec\" in romagnolo) \u00e8 un comune italiano di abitanti della provincia di Forl\u00ec-Cesena in Emilia-Romagna. Si trova a circa 35\u00a0km dal capoluogo, Forl\u00ec.\nGeografia fisica.\nIl territorio comunale di Gatteo, situato in una fertile pianura, ha una conformazione allungata ed \u00e8 delimitato dal torrente Rigossa e dal fiume Rubicone, estendendosi fino al mare Adriatico. Confina a nord con il comune di Cesenatico, a nord est con l'Adriatico, ad est e a sud con Savignano sul Rubicone e ad ovest con Gambettola e Longiano. \nFa parte della Regione Agraria n. 4 - Pianura del Forlivese e di Cesena.\nStoria.\nLa zona era abitata gi\u00e0 in epoca romana, trovandosi in vicinanza dell'antico \"Compitum\", l'attuale San Giovanni in Compito; ne sono testimonianza i numerosi reperti archeologici ritrovati in aree circostanti: mattoni, marmi, metalli, monete e statue. \nGatteo \u00e8 un nome fondiario (fundus Catei) ma formatosi nel Medioevo\" (sec. XII) diventando poi nel 1311, \"Tumba Ghatei\", cio\u00e8 casale con abitazione padronale o fortificata e successivamente \"Commune\" (1358) e \"Castrum\" (1371). \nNei secoli precedenti l'anno Mille, il territorio di Gatteo era caratterizzato da grandi boscaglie e paludi malsane, a causa di particolari condizioni climatiche e meteorologiche quali inondazioni e inverni assai rigidi durante i secoli dal V all'VIII.\nLe prime opere di bonifica del territorio iniziarono verso il secolo IX a cura della Chiesa Ravennate e dei grandi monasteri e Abbazie che disponevano, grazie ai loro monaci, di valida manodopera. Alla fine del X secolo sorse l'\"Aggero Gatthei\" (l'ager romano era una fortificazione quadrangolare costituita da una staccionata e da un fossato), fortificato da un muro ad una testa, che cominci\u00f2 a prendere le sembianze di \"Castello\".\nNei secoli XIII - XIV Gatteo divent\u00f2 comune. Con l'avvento del dominio dei Malatesta di Verucchio prosegu\u00ec dal 1311 il consolidamento del castello, dotato di fossato e ponte levatoio. \nNel 1353 \"Castrum Gatthei\", situato nella pianura tra la strada maestra e il mare Adriatico, faceva parte del Vicariato di Santarcangelo, dopo essere stato sottratto come Comune alla giurisdizione del Malatesta e posto sotto il dominio del Papa.\nVerso il 1431-1432, compare a Gatteo Erasmo da Narni detto Gattamelata, capitano di ventura agli ordini di Papa Eugenio IV. A questo personaggio venne erroneamente attribuito l'origine dello stemma comunale.\nNel 1452 il Papa Niccol\u00f2 V concesse tutto il territorio in feudo ai Conti Guidi di Bagno e nello stesso anno (il 19 agosto) vennero stabiliti i confini territoriali fra il Comune di Cesena e quello di Gatteo.\nA questo periodo risalgono l'Oratorio di San Rocco, costruito nel 1484, in seguito alla terribile pestilenza del 1458-1461 e la Chiesa di Sant'Antonio Abate con l'annesso ospedale in funzione gi\u00e0 dal 1467.\nAgli inizi del Cinquecento Gatteo faceva parte del Ducato di Romagna, che ebbe vita breve in seguito all'invasione dei Veneziani, i quali spodestando il Duca Valentino nel 1505 permisero il ripristino del sistema feudale con il ritorno, nel 1516, dei Conti Guidi di Bagno, i quali, salvo brevi interruzioni, rimasero al potere fino al 1656, quando il Feudo di Gatteo torn\u00f2 direttamente nelle mani del Pontefice.\nDa quel momento Gatteo ebbe un governo stabile e vide sorgere quella che \u00e8 l'attuale struttura del paese, con l'ampliamento delle abitazioni attorno al castello.\nNel 1541 la Chiesa di San Lorenzo diventa Parrocchia e nel 1554 viene tolta dalla dipendenza di San Giovanni in Compito ed ottiene un proprio Fonte battesimale. Nel 1576 il marchese Fabrizio Guidi Di Bagno, nell'area prospiciente il castello, edifica un oratorio o chiesa dedicata alla Madonna del Popolo nel luogo dove, gi\u00e0 dal 1400, esisteva un sacello intitolato a Santa Maria in Lacrimis. Da qui ha origine poi l'attuale chiesa parrocchiale nel 1819.\nNel 1610, il Consiglio della Comunit\u00e0 di Gatteo, su proposta del marchese Di Bagno, divise il territorio comunale in undici quartieri. Ad ogni quartiere veniva assegnato un capo-quartiere o balitore scelto - ad estrazione - fra tutti i residenti di un certo ceto di quel determinato quartiere. Tale carica durava quattro mesi.\nGiuseppe Garibaldi, diretto a dar man forte alla resistenza di Venezia, il 1\u00ba agosto 1849 attravers\u00f2 il territorio passando per Gatteo con oltre duecento garibaldini; sost\u00f2 nel borgo e prosegu\u00ec per Sant'Angelo dove si ferm\u00f2 a riposare una notte in un'abitazione in via Fiume e si abbever\u00f2 nel vecchio pozzo davanti alla farmacia ora appena sotto il manto stradale per arrivare poi alle Due Bocche (Gatteo a Mare) e di qui giungere a sorpresa a Cesenatico, per salpare poi con tredici bragozzi chioggiotti alla volta di Venezia.\nAmmainata la bandiera dello Stato Pontificio e messa al suo posto quella tricolore, Gatteo, dopo essere passato al Regno d'Italia, divenne Comune autonomo con decreto del 30 marzo 1860.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nIstruzione.\nSono presenti scuole d'infanzia e primarie nel capoluogo e nelle principali frazioni, oltre a una scuola secondaria di primo grado nel capoluogo. \nGeografia antropica.\nGatteo.\nIl capoluogo Gatteo, con il suo castello fortificato, vanta tradizioni secolari quale fiorente centro artigianale e commerciale. Oggi vi sono concentrati tutti i servizi primari e dal punto di vista economico risulta essere in crescita il settore del terziario.\nSant'Angelo.\nSant'Angelo \u00e8 la frazione pi\u00f9 consistente sia dal punto di vista demografico, sia da quello delle attivit\u00e0 economiche. Gi\u00e0 ricordato nel 1070 come \"Plebem S.Angeli in Salute\", \u00e8 oggi centro produttivo e commerciale. Vi nacque Secondo Casadei, il principale esponente del liscio romagnolo.\nFiumicino.\nAnche la piccola frazione di Fiumicino (la gran parte del cui territorio appartiene al comune di Savignano sul Rubicone) \u00e8 sede di attivit\u00e0 industriali e artigianali.\nGatteo a Mare.\nGatteo a Mare, chiamato precedentemente \"Due bocche\u201d, \u00e8 centro di attivit\u00e0 turistiche. Nel suo chilometro quadrato di estensione vi sono 88 hotel, 30 stabilimenti balneari, circa 230 appartamenti da affittare, pi\u00f9 un centinaio fra esercizi commerciali ed attivit\u00e0 artigiane.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "29131", "revid": "322321", "url": "https://it.wikipedia.org/wiki?curid=29131", "title": "Longiano", "text": "Longiano (\"Lunz\u00e8n\" in romagnolo) \u00e8 un comune italiano di abitanti della provincia di Forl\u00ec-Cesena in Emilia-Romagna.\nSi fregia del titolo di Bandiera arancione del Touring Club Italiano.\nGeografia fisica.\nLongiano \u00e8 situato all'inizio delle colline dell'Appennino cesenate, ad un'altitudine di 179 m s.l.m.\nDista circa 12\u00a0km da Cesena e 31 da Forl\u00ec, mentre a una quindicina di chilometri a est si trovano le spiagge della Riviera, con i principali centri balneari di Cesenatico e Bellaria-Igea Marina.\nConfina a nord-ovest con Cesena, a nord con Gambettola, a nord-est con Gatteo, a est con Savignano sul Rubicone, a sud-est con Santarcangelo di Romagna (RN), a sud con Borghi e Roncofreddo e a ovest con Montiano.\nA poca distanza dai confini comunali scorre il tratto finale del Rubicone, che sfocia poi nei pressi di Cesenatico.\nStoria.\nI primi insediamenti umani risalgono alla prima Et\u00e0 del Ferro (IX-VII secolo a. C.) periodo protostorico, quando nella Romagna sud-orientale vivevano genti di cultura villanoviana. Verucchio era il centro principale di queste genti, che dalla valle del Marecchia si spinsero verso le valli circostanti attraversando il Rubicone. Ci\u00f2 \u00e8 documentato da un importante ritrovamento avvenuto negli Anni Ottanta, durante gli scavi di un\u2019abitazione in via Pasolini.\nA partire dal VI e VII secolo d. C. sulla collina si svilupp\u00f2 un consistente insediamento abitativo, con la contestuale calata dei barbari che caus\u00f2 la fuga delle popolazioni di pianura verso la collina, soprattutto dal vicino insediamento sorto nei pressi della Chiesa di San Giovanni in Compito. \nUna pergamena cita per la prima volta Longiano in data 7 ottobre 1059, quando il vescovo Uberto di Rimini concesse al conte Everardo ed alla contessa Marozia vari fondi \"de castro Lonzano\". \nSebbene geograficamente si trovi vicina a Cesena, Longiano gravit\u00f2 sempre nell'orbita di Rimini. La signoria dei Malatesta govern\u00f2 il borgo dal 1295 al 1463.\nI Cesenati e i Riminesi si contesero per secoli il dominio su questo territorio, ma il popolo di Longiano rimase fedele ai secondi. Nel 1198 il castello viene assaltato e distrutto dai Cesenati, e nell'anno successivo ricostruito dai Riminesi. Non passarono molti anni che i Cesenati presero nuovamente d'assedio il castello, ma furono respinti e battuti. Nel 1297 i Cesenati, alleati coi Forlivesi e con i Faentini, incendiarono il borgo. Nel 1387 i Longianesi resistettero agli Ordelaffi, padroni di Forl\u00ec, e nel 1424 si svolse lo scontro con l\u2019armata ducale di Milano. Nel 1429 mor\u00ec nel castello Carlo Malatesta, stratega, condottiero e regnante illuminato.\nLongiano nel 1463 ripass\u00f2 sotto il controllo diretto dello Stato Pontificio e vi rimase fino al 1859 con tre interruzioni: divenendo possesso della Repubblica di Venezia nel 1507, assegnato dal Pontefice ai conti Rangoni di Modena (dal 1519 al 1581) e nel periodo napoleonico.\nIl 1\u00ba agosto del 1849 in citt\u00e0 pass\u00f2 anche Giuseppe Garibaldi durante la nota \u201ctrafila\u201d in fuga verso Cesenatico per imbarcarsi e venne aiutato da guide locali.\nNel 1859, dopo le vittorie di Solferino e San Martino, Longiano fu annessa al Regno di Sardegna. Nel decennio 1860-1870 si ebbe un rifiorire di lavori pubblici, tra cui la costruzione del teatro Petrella e delle nuove strade consolari per Crocetta-Balignano e Montilgallo.\nLa seconda guerra mondiale si abbatt\u00e9 pesantemente sulla cittadina, e l\u2019estate 1944 rimarr\u00e0 nella memoria come uno dei periodi pi\u00f9 bui, culminato con la morte dei tre giovani martiri Attilio Grilli e Tarcisio Pavolucci di 19 anni, Augusto Sarpieri di 20. La citt\u00e0 fu liberata dagli Alleati il 10 ottobre 1944. \nNegli anni '60 Longiano ha attraversato una fase di consistente sviluppo.\nMonumenti e luoghi d'interesse.\nL'abitato comprende il borgo dall'aspetto tipicamente medioevale, che circonda il castello malatestiano del 1200, in ottime condizioni e recentemente restaurato.\nInteressante architettonicamente \u00e8 il Teatro Petrella, costruito nel 1876 e restaurato nel 1986.\nTra gli edifici di culto si segnala il neoclassico Santuario del Santissimo Crocifisso edificato nella met\u00e0 del sec. XVIII su una precedente chiesa le cui origini risalgono tra la fine del sec. XIII e gli inizi del sec. XIV.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 522 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nMarocco 218 3.05%\nBulgaria 103 1,44%\nAlgeria 16 0.22%\nNigeria 9 0.12%\nInfrastrutture e trasporti.\nLongiano \u00e8 collegato all'autostrada Adriatica tramite il casello \"Valle del Rubicone\" (a 9\u00a0km) mentre la frazione Budrio \u00e8 attraversata dalla Via Emilia.\nGli scali ferroviari pi\u00f9 prossimi, entrambi sulla linea Bologna-Ancona, sono quelli di Gambettola e Savignano sul Rubicone.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "29132", "revid": "1516566", "url": "https://it.wikipedia.org/wiki?curid=29132", "title": "Meldola", "text": "M\u00e9ldola (\"M\u00e8dla\" in romagnolo) \u00e8 un comune italiano di abitanti della provincia di Forl\u00ec-Cesena in Emilia-Romagna.\nGeografia fisica.\nSorge su un territorio di pedecollina su terrazzamenti all'imbocco della valle del fiume Bidente.\nStoria.\nTracce e ritrovamenti indicano che il territorio \u00e8 stato frequentato e abitato fin dalla preistoria. Un probabile abitato dell'et\u00e0 del bronzo recente, \u00e8 venuto alla luce nel corso di scavi archeologici del 2007/2008. \nDurante l'epoca romana il territorio in cui sorse poi Meldola fu attraversato da un acquedotto, ancora esistente nel sottosuolo dell'abitato. Resti di ville rustiche tardo romane sono attestati nella zona di Ca Gaiani e in altri punti del territorio.\nNel V-VI secolo vi fu costruita una grande villa fortificata di epoca teodoriciana, con ambienti decorati da mosaici policromi, sepolta da una frana dopo essere stata distrutta da un incendio e sulla quale sorge parte del centro storico.\nIntorno all'anno 1000 \u00e8 attestato per la prima volta il nome di \"Meldola\". In questo periodo sorse il castello che domina l'abitato\nIl centro pass\u00f2 ai Malatesta di Cesena e fu quindi in possesso degli Aldobrandini e dei Doria Landi Pamphili. Ebbe un certo sviluppo per il mercato della seta, rimasto attivo fino agli inizi del XX secolo.\nMeldola vide l'abolizione del feudo con l'arrivo dei napoleonici, il ritorno allo Stato Pontificio nel 1815 e in seguito l'annessione al regno d'Italia. Il 7 settembre 1862, con decreto regio, le venne accordato il titolo di citt\u00e0.\nLo sviluppo economico port\u00f2 alla costruzione di un piccolo teatro d'opera e alla creazione della tranvia per Forl\u00ec, poi soppressa nel 1930. Fu capoluogo di un mandamento e sede di un tribunale locale e delle carceri. L'ospedale civile creato nel XVI secolo ebbe una nuova sede negli anni settanta, ristrutturata ancora nel 2007 e dotata di un centro di ricerca per lo studio e la cura dei tumori, l'Istituto Tumori della Romagna (IRST).\nMonumenti e luoghi d'interesse.\nArchitetture religiose.\nNel Basso Medioevo il bosco di Scardavilla era sede di monastero i cui edifici sono ancora esistenti (col nucleo antico di Scardavilla di Sotto e la pi\u00f9 recente Scardavilla di Sopra) con la chiesa Settecentesca restaurata tra le due guerre mondiali.\nNe curava il culto la Confraternita del Gonfalone, per volont\u00e0 della quale era stata fondata. Nel 1616 la principessa Olimpia Aldobrandini vi fece edificare due cappelle laterali e da quell'anno divenne l'oratorio esterno della Rocca. \u00c8 sede del Museo di Ecologia.\nRisalente al 1180 la chiesa di San Nicol\u00f2 custodisce l'immagine sacra della Beata Vergine del Popolo, patrona della citt\u00e0. \nSociet\u00e0.\nIstituzioni, enti e associazioni.\nDal 1984 a Meldola \u00e8 presente una Delegazione della Croce Rossa Italiana diventata Sede Territoriale del Comitato CRI di Forl\u00ec. Nata con il Gruppo Volontari del Soccorso, dal 2010 venne costituito anche il Gruppo Pionieri CRI, attivo nel primo soccorso, nell'attivit\u00e0 socio-assistenziale e socio-sanitaria, in protezione civile e nella diffusione di principi di uguaglianza contro pregiudizi e razzismo. \nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 1.272 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nAlbania 290 2,86%\nRomania 187 1,84%\nMarocco 176 1,74%\nSenegal 139 1,37%\nCultura.\nLe campagne del meldolese iniziano ad essere indagate dal punto di vista etnomusicologico durante l'Ottocento e poi nel Novecento; il territorio rivela una ricchezza culturale popolare degna di nota, specialmente per i canti (stornelle) e per le tipologie strumentali ivi indagate alla fine del Novecento (v. bibliografia).\nEconomia.\nNel territorio \u00e8 sviluppata l'agricoltura con produzione di frutta, vino, uova, barbabietola. Consistenti anche l'artigianato e la piccola-media industria, specialmente nel settore dell'arredamento e della lavorazione dei metalli.\nInfrastrutture e trasporti.\nMeldola \u00e8 collegata a Forl\u00ec mediante alla strada che costeggia il fiume Bidente; questa, fra il 1881 e il 1930, vide la presenza del binario della tranvia Forl\u00ec-Meldola, che in quell'epoca rappresent\u00f2 un importante volano economico per la cittadina.\nIl trasporto pubblico \u00e8 assicurato da autoservizi svolti dalla societ\u00e0 START Romagna.\nAmministrazione.\nGemellaggi.\n San Gregorio Magno\nSport.\nCalcio.\nLa principale squadra di calcio della citt\u00e0 \u00e8 l\"'A.S.D. Meldola\" che milita nel girone B dell'Eccellenza Emilia-Romagna. \u00c8 nata nel 1999."}
{"id": "29133", "revid": "2128848", "url": "https://it.wikipedia.org/wiki?curid=29133", "title": "Edolo", "text": "Edolo (\"\u00c9dol\" in dialetto camuno) \u00e8 un comune italiano di abitanti della provincia di Brescia in Lombardia.\nGeografia fisica.\nTerritorio.\nIl paese di Edolo sorge all'inizio dell'Alta Val Camonica, alla confluenza con la Val di Corteno, lungo la Linea Insubrica e al confine con la provincia di Sondrio. Il comune, situato nella parte pi\u00f9 settentrionale della provincia di Brescia, sorge a un'altitudine di e occupa un'area di . Dista circa da Brescia, da Sondrio, circa dal Passo del Tonale al confine con il Trentino-Alto Adige e da Trento.\nOrigini del nome.\nSarebbe qui esistito, un tempo, un idolo pagano dedicato al dio romano Saturno, da cui proviene il nome Edolo (in latino: \"Iduli\")\nStoria.\nLa domenica 15 marzo 1299 Cazoino da Capriolo, camerario del vescovo di Brescia Berardo Maggi, inizia da M\u00f9 la stesura dei beni vescovili in Valle Camonica. Nel pomeriggio sar\u00e0 ad Edolo dove ricever\u00e0 le delegazioni di Incudine, Corteno Golgi, Cortenedolo e Vezza.\nIn paese \u00e8 accolto dai presbiteri della pieve di Edolo-M\u00f9: Ventura di Niardo, Alberto de Beldieis, e dall'assemblea dei vicini di Edolo. I due consoli giurano secondo la formula consueta fedelt\u00e0 al vescovo, e pagano la decima dovuta. Vi sono 30 manenti. Viene vietato di erigere \"turim vel domum de batalia sine licentia episcopi\". Inoltre M\u00f9, Sonico ed Edolo dovevano provvedere al servizio di guardia del castello di M\u00f9 con due uomini giornalieri.\nNel 1371 si firma presso la casa dei Federici di Edolo un accordo tra i pastori di M\u00f9 e quelli di Dalegno che vietavano loro di accedere alle malghe sul monte Avio.\nIl 15 ottobre 1336 il vescovo di Brescia Jacopo de Atti investe iure feudi dei diritti di decima nei territori di Edolo Giovannino Gaioni, di Edolo.\nAlla pace di Breno del 31 dicembre 1397 i rappresentanti della comunit\u00e0 di Edolo, Bottino di Giovanni da Edolo e il notaio Ottobono da Saviore, si schierarono sulla sponda ghibellina.\nIl 9 aprile 1411 Giovanni Federici viene ricompensato da Giovanni Maria Visconti di Milano della \"Contea di Edolo e Dalegno\", separata dalla Comunit\u00e0 di Valle Camonica.\nNel 1510, durante la caccia alle streghe della Valle Camonica, presso Edolo vi fu un rogo di 60 streghe, condannate dal vescovo di Brescia Paolo Zane, arse con l'accusa di aver arrecato siccit\u00e0 e fatto ammalare uomini e animali con i loro sortilegi.\nTra il 1521 ed il 1526 Edolo \u00e8 colpito dalla peste. I terrazzani della vicinia si rivolsero a Dio proibendo le maschere (sotto proclama del giusdicente di Breno), con multe e pene detentive fino a due mesi, si proibirono le armi; si proibirono i balli privati quanto pubblici. Nel 1523 la peste non diminuiva, quindi si impose, pena un grosso d'argento, di partecipare, almeno un membro per famiglia, alle processioni che si tenevano ogni venerd\u00ec di gennaio e febbraio. Cessata infine nel 1526 si elessero guardie fidate che vigilassero gl'ingressi degli infetti al paese presso i confini con Monno, nella contrada della Croce, in via Piana, \"ut conservetur munda et nitida a morbo\"\nIl 7 agosto 1558 la Vicinia di Edolo confina, con una curiosa deliberazione, le \"rughe\" (dei bruchi) lontani dai campi coltivati. Le \"rughe\" possiedono pure un loro avvocato difensore, tale Bernardo di Fonatti.\nColpito duramente dalla peste del 1630, i cadaveri erano cos\u00ec tanti che venivano sepolti troppo in superficie, tanto che i lupi affamati facevano strazio dei cadaveri. Tra il 2 luglio 1630 ed il 5 febbraio 1631 morirono 720 persone.\nIl ponte che metteva in contatto Capo di Ponte di M\u00f9 ed Edolo fu soggetto a pedaggio per tutto il medioevo, prima dai Federici, poi, sotto il dominio veneziano, dai Griffi di Losine. Venne abolito solo nel 1836 dal governo austriaco.\nNel XVIII sec. della manutenzione delle strade pubbliche\u00a0 (e dei ponti) della comunit\u00e0 \u201cdai confini di Santicolo fino a\u202fM\u00f9\u202fe a\u202fMonno\u201d si occupava la Vicinia di Edolo, come risulta nei documenti riportati nella pubblicazione di Togni Marotta. Proprio la vicinia provvedeva a mettere all\u2019incanto i lavori dettagliatamente disciplinati e, a seguito di pubblica votazione, a stipulare i contratti necessari. \nFeudatari locali.\nFamiglie che hanno ottenuto l'infeudazione vescovile dell'abitato:\nSimboli.\nLo stemma di Edolo si compone dei colori Argento, Oro, Rosso e di due simboli, il castello e le spade. Il castello si riferisce al castello di M\u00f9.\nMonumenti e luoghi d'interesse.\nArchitetture religiose.\nLe chiese di Edolo sono:\nSociet\u00e0.\nTradizioni o folclore.\nGli sc\u00fct\u00fcm sono nei dialetti camuni dei soprannomi o nomignoli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di Edolo \u00e8 \"M\u00fcle\" (muli) oppure \"\u00c0segn\" (asini).\nSi dice che il nome di Edolo derivi da Idulo, idolo, dal nome di un simulacro dedicato a Saturno che esisteva sul luogo della Chiesa di San Clemente. Esso era chiamato luogo dei \"Pag\u00e0\" (pagani).\nCultura.\nIstruzione.\nL\u2019Universit\u00e0 della Montagna ha sede ad Edolo, dove \u00e8 attivo il corso di laurea in \"Valorizzazione e tutela dell\u2019ambiente e del territorio montano\" e il \u201cCentro di Studi Applicati per la Gestione Sostenibile e la Difesa della Montagna (GeSDiMont)\u201d dell\u2019Universit\u00e0 degli Studi di Milano.\nInfrastrutture e trasporti.\nStrade.\nAl centro dell'abitato di Edolo confluicono la Strada statale 42 del Tonale e della Mendola e la Strada statale 39 del Passo di Aprica.\nFerrovie.\nLa stazione di Edolo si trova in localit\u00e0 nella zona pi\u00f9 occidentale del paese. \u00c8 il capolinea della linea Brescia-Iseo-Edolo.\nCentrali elettriche.\nNel territorio di Edolo \u00e8 presente un'importante centrale idroelettrica di propriet\u00e0 dell'Enel, principale impianto di questo tipo d'Italia e uno tra i maggiori d'Europa.\nAmministrazione.\nUnione di comuni.\nEdolo fa parte dell\"'Unione Alpi Orobie Bresciane\", assieme ai comuni di Corteno Golgi, Sonico, Malonno, e Paisco Loveno.\nL'unione di comuni ha sede a Edolo.\nSport.\nIl 7 giugno 1997 la 21\u00aa tappa del Giro d'Italia 1997 si \u00e8 conclusa ad Edolo con la vittoria del russo Pavel Tonkov."}
