{"id": "1374", "revid": "1566286", "url": "https://it.wikipedia.org/wiki?curid=1374", "title": "Claude Jade", "text": "Biografia.\nNata in una famiglia borghese (i genitori erano professori universitari), dimostr\u00f2 fin da piccola una grande passione per la recitazione, che la port\u00f2 a frequentare il \"Conservatoire d'art dramatique\" della citt\u00e0 natale. Nel 1966 vinse il \"Prix de Com\u00e9die\", grazie alla sua interpretazione di \"Ondine\" di Jean Giraudoux. Trasferitasi a Parigi, nell'ottobre dello stesso anno divenne allieva di Jean-Laurent Cochet. Mosse i primi passi in televisione nel 1967, partecipando, tra gli altri, al serial televisivo \"Les oiseaux rares\".\nL'esordio e i film con Fran\u00e7ois Truffaut.\nAl \"Th\u00e9\u00e2tre Moderne\" interpret\u00f2 il ruolo di Frida in \"Enrico IV\" di Pirandello. In sala era presente Fran\u00e7ois Truffaut, che due mesi dopo le propose il ruolo di Cristine Darbon in \"Baci rubati\" (1968). Il film, in cui recit\u00f2 con Jean-Pierre L\u00e9aud, le diede immediata celebrit\u00e0. Definita da Truffaut \"la fidanzatina del cinema francese\", Claude Jade fu la protagonista anche negli altri due capitoli della saga di Antoine Doinel, \"Non drammatizziamo... \u00e8 solo questione di corna\" (1970) e \"L'amore fugge\" (1978), che rivelarono anche aspetti pi\u00f9 intimi della personalit\u00e0 del regista:\nL'affermazione nel cinema francese.\nDopo il suo eccellente debutto cinematografico, Claude Jade interpret\u00f2 il ruolo di Linda in \"Montecristo 70\" (1968), una coproduzione franco-italiana liberamente adattata dal romanzo di Alexandre Dumas; l'anno successivo ebbe il ruolo di C\u00e9cile, la gentile insegnante di inglese che si innamora di un uomo losco (G\u00e9rard Barray) nel film \"Le T\u00e9moin\" (1969), e consolid\u00f2 il proprio successo nel ruolo di Manette, la fanciulla corteggiata da Jacques Brel nel film franco-italiano \"Mio zio Beniamino, l'uomo dal mantello rosso\" (1969) . Nei primi anni settanta, interpret\u00f2 Laura, la figlia emancipata di Annie Girardot in un'altra coproduzione franco-italiana, \"La divorziata\" (1972) e la coraggiosa Fran\u00e7oise in \"Pr\u00eatres interdits\" (1973) di Denys de La Patelli\u00e8re. L'attrice si discost\u00f2 in alcune occasioni dall'immagine di eroina esemplare e gentile: interpret\u00f2 la spensierata El\u00e9onore, che distrugge l'amicizia di due uomini in \"La barca sull'erba\" (1970) di G\u00e9rard Brach, la severa infermiera Claire in \"Home Sweet Home\" (1973) di Beno\u00eet Lamy e la seduttrice assassina Julie nel giallo \"Le malin plaisir\" (1975). Un'altra eccezione fu il primo dei suoi due film sovietici, la coproduzione sovietico-francese \"Nido di spie\" (1981), in cui interpret\u00f2 una losca terrorista che persegue i propri interessi. \nLa carriera internazionale.\nSegnalata da Truffaut, Claude Jade fu diretta da Alfred Hitchcock in \"Topaz\" (1969), in cui interpret\u00f2 il ruolo di Mich\u00e8le Picard, la figlia di un agente segreto francese che lavora per gli americani, sposata con un giornalista. Il film le apr\u00ec la strada verso una carriera internazionale.\nNel film giapponese \"Kita no misaki\" (1976) di Kei Kumai interpret\u00f2 Marie-Th\u00e9r\u00e8se, una suora che si innamora di un ingegnere giapponese durante un viaggio in nave da Marsiglia a Yokohama, ma che comprende che la sua missione di aiutare le persone che soffrono \u00e8 pi\u00f9 importante. Nel cinema belga, oltre ai ruoli da protagonista nei film \"Le T\u00e9moin\" e \"Home Sweet Home\", interpret\u00f2 un affascinante doppio ruolo nel film \"Le Choix\" (1975), impersonando l\u2019attrice Anne, desiderosa di mettere su famiglia, e la danzatrice Juliette, che sogna il successo come star del balletto.\nApparve anche in diversi film italiani, tra cui i polizieschi \"Number One\" (1973) di Gianni Buffardi e \"La ragazza di via Condotti\" (1973) , in cui \u00e8 una fotoreporter che si innamora di Frederick Stafford, gi\u00e0 suo partner in \"Topaz\". Nel 1977 fu protagonista in \"Una spirale di nebbia\" di Eriprando Visconti, nel ruolo di Maria Teresa, moglie di un avvocato impotente (Duilio Del Prete), che sostiene il cugino (Marc Porel), sospettato di omicidio, e si ribella alla famiglia. In Italia fu protagonista femminile anche nella miniserie televisiva \"Voglia di volare\" (1984), accanto a Gianni Morandi, interpretando il ruolo di sua moglie Barbara.\nIn Germania apparve in \"Rendez-vous in Paris\" (1982) nel ruolo di Evelyn, una donna berlinese sposata che si innamora di un americano e lo segue segretamente a Parigi per un weekend. \nNel cinema sovietico, dopo \"Nido di spie\" (1980) di Vladimir Naumov, interpret\u00f2 il ruolo di Inessa Armand in \"Lenin a Parigi\" (1981) di Sergei Jutkevi\u010d. Dagli anni ottanta continu\u00f2 a lavorare per il teatro e la televisione e apparve con minor frequenza sugli schermi. Tra i suoi ultimi film, da ricordare \"Non rompeteci\" (1981), \"L'Honneur d'un capitaine\" (1982), \"L'Homme qui n'\u00e9tait pas l\u00e0\" (1987). Interpret\u00f2 ancora l'eroina romantica in \"Le Pion\" (1981). Negli anni novanta affront\u00f2 anche ruoli comici: nel 1992, interpret\u00f2 la madre affettuosa del protagonista (Guillaume de Tonqu\u00e9dec) in \"Tableau d'honneur\", che ha una relazione segreta con l'insegnante di sport del figlio. Nella commedia \"Bonsoir\" (1994) di Jean-Pierre Mocky, ebbe il ruolo di una lesbica oppressa da parenti omofobi e la cui eredit\u00e0 \u00e8 salvata da Michel Serrault, ospite in casa sua. Tra i suoi ultimi film, \"Zattera della Medusa\", girato nel 1990 e uscito solo nel 1998, in cui interpret\u00f2 la moglie del governatore, Reine Schmaltz. Successivamente recit\u00f2 quasi esclusivamente in film per la televisione. Le sue ultime apparizioni cinematografiche furono nei due cortometraggi \"La Rampe\" (2000) e \"\u00c0 San Remo\" (2004).\nLa televisione e il teatro.\nIn televisione, fu la protagonista della serie gialla in sei parti \"L'Isola delle Trenta Bare\" (1979), nel ruolo di V\u00e9ronique d'Hergemont, minacciata da un intrigo diabolico su un'isola misteriosa. Dal 1998 al 2000 fu l'eroina della serie \"Venti del nord\". Anche sul piccolo schermo ebbe occasione di proporsi in ruoli lontani dalla sua abituale immagine, interpretando la serial killer H\u00e9l\u00e8ne nella miniserie \"Malaventure: Monsieur Seul\" (1974). Oltre a ruoli in drammi, come quello di Lucile Desmoulins in \"La Passion de Camille et Lucile Desmoulins\" (1978) e come eroina nel film horror \"Le Collectionneur de cerveaux\" (1976), fu spesso guest star in serie poliziesche come \"Il commissario Moulin\" (1981), \"Julie Lescaut\" (1995), \"Il comandante Florent\" (1998), \"La Crimin\" (2004) e \"Groupe Flag\" (2005). Suo ultimo ruolo fu nel 2006 quello di C\u00e9lim\u00e8ne in \"C\u00e9lim\u00e8ne e il cardinale\".\nClaude Jade recit\u00f2 spesso per il teatro. Interpret\u00f2, tra gli altri, il ruolo di Helena in \"La guerra di Troia non si far\u00e0\", di Junia in \"Britannico\", di Fran\u00e7oise in \"Port Royal\", di Berthe in \"Esuli\" di James Joyce, Maria de Soderini in \"Lorenzaccio\".\nVita privata.\nClaude Jade era sposata dal 1972 con l'addetto culturale Bernard Coste . Nel 1979 si trasfer\u00ec a Mosca con lui e il loro figlio Pierre, nato nel 1976, e l\u00ec visse per tre anni dal 1979 al 1982 , recitando in due film sovietici: nel ruolo della misteriosa terrorista Fran\u00e7oise in \"Nido di spie\" e nel ruolo della rivoluzionaria Inessa Armand in \"Lenin v Pari\u017ee\" di Sergej Jutkevi\u010d. Successivamente visse con la famiglia \na Cipro dal 1982 al 1985.\nMor\u00ec nella notte del 1\u00ba dicembre 2006, a causa di un tumore alla retina.\nRiconoscimenti.\nNel 1998 fu insignita del titolo di Cavaliere della Legion d'onore. Nel 2000 ottenne il premio New Wave Award a West Palm Beach."}
{"id": "1375", "revid": "13825", "url": "https://it.wikipedia.org/wiki?curid=1375", "title": "Casuari", "text": ""}
{"id": "1376", "revid": "13825", "url": "https://it.wikipedia.org/wiki?curid=1376", "title": "Casuaridi", "text": ""}
{"id": "1379", "revid": "339392", "url": "https://it.wikipedia.org/wiki?curid=1379", "title": "Carolus Linnaeus", "text": ""}
{"id": "1380", "revid": "212348", "url": "https://it.wikipedia.org/wiki?curid=1380", "title": "Crosta terrestre", "text": "La crosta terrestre (chiamata comunemente superficie terrestre), in geologia e in geofisica, \u00e8 uno degli involucri concentrici di cui \u00e8 costituita la Terra: per la precisione, si intende lo strato pi\u00f9 esterno della Terra solida, limitata inferiormente dalla Discontinuit\u00e0 di Mohorovi\u010di\u0107, avente uno spessore medio variabile fra 4 (crosta oceanica) e 70 chilometri (crosta continentale).\nDescrizione.\nLimiti inferiore e superiore.\nIl nostro pianeta \u00e8 formato da gusci concentrici di materiale diverso: la \"Crosta terrestre\", suddivisibile in continentale e oceanica, costituisce lo strato pi\u00f9 esterno; al di sotto c'\u00e8 il mantello terrestre, che si estende fino a 2890\u00a0km di profondit\u00e0; ancora al di sotto, e fino al centro della Terra (6371\u00a0km dalla superficie) \u00e8 il nucleo. Il \"mantello litosferico\", la parte pi\u00f9 superficiale del mantello, \u00e8 saldato alla crosta, e insieme formano quella che viene definita litosfera. Fra la litosfera e il mantello inferiore (detto \"mesosfera\") vi \u00e8 l'astenosfera: uno strato sottile di mantello parzialmente fuso che permette alla litosfera sovrastante di muoversi, alla velocit\u00e0 di pochi cm l'anno. Il limite superiore \u00e8 dato dalla superficie terrestre che la mette in contatto con l'atmosfera o l'idrosfera.\nIl limite inferiore della crosta terrestre \u00e8 una superficie ben definita e marcata da cambiamenti sia fisici (cambiamenti di propriet\u00e0 meccaniche) che chimici (cambiamenti nella composizione). L'interfaccia crosta-mantello viene definita, da un punto di vista petrografico, come il passaggio tra rocce che contengono feldspati (sopra) e quelle che non ne contengono (sotto). La crosta si distingue perci\u00f2 dal mantello perch\u00e9 le sue rocce cristalline sono prevalentemente acide o basiche, mentre quelle del mantello sono ultrabasiche. La crosta \u00e8, ovviamente, l'unica parte della Terra a contenere rocce sedimentarie.\nEsiste anche una discontinuit\u00e0 fisica che separa la crosta dal mantello: si tratta di una zona di transizione tra rocce a bassa velocit\u00e0 di propagazione delle onde sismiche (nella crosta) e rocce ad elevata velocit\u00e0 (nel mantello); tale discontinuit\u00e0 \u00e8 denominata discontinuit\u00e0 di Mohorovi\u010di\u0107, spesso abbreviata in Moho.\nCrosta continentale e crosta oceanica.\nLa crosta terrestre \u00e8 l'unico strato del pianeta a possedere una marcata eterogeneit\u00e0 laterale. Fondamentale \u00e8 la distinzione tra:\n\u00c8 da notare che l'estensione (areale) della crosta continentale \u00e8 maggiore dell'estensione delle terre emerse, in quanto comprende anche tutti i territori sommersi a profondit\u00e0 inferiori ai 2500 metri. Il gradino morfologico che marca il passaggio tra crosta continentale e crosta oceanica \u00e8 detto scarpata continentale.\nComposizione chimica.\nLa gran maggioranza delle rocce che compongono la crosta terrestre sono ossidi; le sole eccezioni rilevanti sono i cloruri, i solfuri e i fluoruri, in quantit\u00e0 che nella gran parte delle rocce non supera l'1 %. Il 47 % della crosta terrestre \u00e8 costituita da ossigeno e silicio, presente sotto forma di ossidi, di cui i principali sono la silice (SiO2), l'ossido di alluminio (Al2O3), l'ossido di calcio (CaO), l'ossido di potassio (K2O), l'ossido di ferro (FeO) e l'ossido di sodio (Na2O).\nDopo aver analizzato 1.672 tipi di rocce e tenendo conto della loro diffusione, F. W. Clarke ha ottenuto per la crosta terrestre le seguenti percentuali in peso:\nTutti gli altri composti non raggiungono assieme l'1 %."}
{"id": "1381", "revid": "92723", "url": "https://it.wikipedia.org/wiki?curid=1381", "title": "Cattedrale", "text": "Una cattedrale \u00e8 la chiesa cristiana pi\u00f9 importante di una diocesi, di cui costituisce il centro liturgico e spirituale, e che contiene la cattedra del vescovo della diocesi.\nTerminologia.\nLa locuzione \"chiesa cattedrale\" (\"ecclesia cathedralis\" in latino), o ellitticamente \"cattedrale\", deriva da \"cattedra\" (\"cathedra\"), perch\u00e9 essa ospita la cattedra del vescovo. Una delle prime ricorrenze della locuzione \"ecclesia cathedralis\" si dice fosse presente negli atti del Concilio di Tarragona del 516. \nUn altro nome con cui si indica la cattedrale \u00e8 \"ecclesia mater\", per indicare che \u00e8 la \"chiesa madre\" di una diocesi. Data la sua importanza \u00e8 anche detta \"ecclesia maior\". Sempre a causa del suo ruolo di principale \"casa di Dio\" in una regione, la cattedrale era chiamata anche \"Domus Dei\", da cui deriva il termine italiano \"duomo\" (ed il corrispondente \"Dom\" in tedesco). Si noti per\u00f2 che in diverse citt\u00e0 viene chiamata \"duomo\", per ragioni storiche, la chiesa principale, anche se non propriamente cattedrale.\nStoria e organizzazione.\nInizialmente venne decretato che la cattedra vescovile non venisse posta nella chiesa di un villaggio, ma solo in quella di una citt\u00e0. Questo fatto non comportava difficolt\u00e0 nell'Europa continentale, dove le citt\u00e0 erano numerose e furono i centri da cui la cristianit\u00e0 si diffuse nelle zone rurali. Nelle isole britanniche, invece, le citt\u00e0 erano scarse e, invece di esercitare la loro giurisdizione su aree definite, molti vescovi avevano influenza su determinate trib\u00f9 o popolazioni. La cattedra di questi vescovi aveva spesso carattere migratorio.\nChiesa cattolica.\nSecondo il diritto canonico il vescovo \u00e8 considerato come il pastore della chiesa cattedrale, la cui parrocchia \u00e8 l'intera diocesi. Per questo motivo i giuristi canonici talvolta parlano della cattedrale come dell'unica chiesa della diocesi, mentre le altre sono considerate cappelle, se relazionate ad essa. Anticamente il territorio della diocesi non era suddiviso in parrocchie: ancora nell'Ottocento il vescovo di Catania riusc\u00ec ad aggirare le leggi che confiscavano i beni della mensa vescovile, dimostrando che si trattava dei beni dell'unica parrocchia della sua diocesi. \nAll'interno della cattedrale \u00abla cattedra deve essere, sempre, una sola e fissa, collocata nella chiesa, cosicch\u00e9 i fedeli possano vedere, facilmente, il Vescovo, il quale deve veramente apparire come il loro capo [\u2026] La chiesa cattedrale \u00e8 il luogo dove il Vescovo diocesano insegna, celebra e governa\u00bb.\nIl diritto canonico prescrive che il vescovo celebri l'eucaristia in cattedrale nelle maggiori solennit\u00e0 e vi conferisca i sacramenti dell'ordinazione e della confermazione. Obbligatoriamente bisogna conservare in cattedrale il Santissimo Sacramento; deve essere dedicata con rito solenne; \u00e8 il luogo in cui il vescovo prende possesso canonico della diocesi. Nella cattedrale vengono celebrate le esequie dei vescovi, che possono essere sepolti nella chiesa, contrariamente alla raccomandazione di non seppellire cadaveri nelle chiese.\nAlla cattedrale pu\u00f2 essere attribuito il titolo onorifico di metropolita, primaziale o patriarcale se la diocesi \u00e8 retta rispettivamente da un metropolita, da un primate o da un patriarca. Queste distinzioni sono appunto onorifiche e non producono differenze per il diritto canonico.\nIl titolo di primate veniva conferito occasionalmente a sedi di grande dignit\u00e0 o importanza, come Canterbury, York e Rouen. Lione, Pisa (da cui la famosa Opera della Primaziale Pisana tutt'oggi esistente) e Lund possono essere citate come cattedrali realmente primaziali. La dignit\u00e0 di chiesa primaziale di \"Sardegna e Corsica\" fu rivendicata nel tempo dalle cattedrali di Pisa, Cagliari (oggi ufficiale) e Sassari, dove la cattedrale \u00e8 tutt'oggi conosciuta come \"La Primatiale\". Come per il titolo di primate, anche quello di patriarca \u00e8 stato conferito a sedi quali Venezia e Lisbona, le cui cattedrali sono patriarcali solo a titolo onorifico. La basilica di San Giovanni in Laterano, \u00e8 sede cattedrale del Papa in qualit\u00e0 di vescovo di Roma e patriarca dell'occidente, ed \u00e8 l'unica dell'Europa occidentale a possedere il vero carattere patriarcale. La sua definizione formale \u00e8 \"Patriarchalis Basilica, Sacrosancta Romana Cathedralis Ecclesia Lateranensis\", anche se n\u00e9 la dizione Patriarca di Occidente n\u00e9 quella di Basilica Patriarcale, con papa Benedetto XVI, compaiono pi\u00f9 nell'annuario pontificio.\nLa soppressione di una diocesi depriva la chiesa della sua dignit\u00e0 di cattedrale, anche se l'appellativo viene mantenuto nell'uso comune, come ad esempio per Anversa che venne privata del vescovo durante la Rivoluzione francese.\nCaso curioso nel panorama delle cattedrali mondiali \u00e8 quello della basilica del Santo Sepolcro, luogo di culto di diverse Chiese cristiane. La chiesa, eretta a cattedrale del Patriarcato di Gerusalemme dei Latini da papa Pio IX nel 1847, non \u00e8 sede della cattedra del patriarca ed \u00e8 soggetta alle limitazioni d'uso previste dallo Statu Quo, per cui il patriarca non esercita alcuna autorit\u00e0 sull'edificio. Il patriarca generalmente celebra nella concattedrale del Santissimo Nome di Ges\u00f9, costruita nel 1872.\nCapitolo della cattedrale.\nLa storia del capitolo collegato alla cattedrale \u00e8 oscura, e in ogni caso considerazioni locali influiscono sul suo sviluppo. Si pu\u00f2 per\u00f2 cercare di dare una descrizione generale delle caratteristiche principali comuni a tutti i casi. \nOriginariamente il vescovo e il clero della cattedrale formavano una specie di comunit\u00e0 religiosa, che veniva chiamata \"monasterium\", pur non essendo un monastero in senso proprio. Il termine non aveva il significato ristretto che avrebbe acquisito in seguito, da qui, soprattutto in Inghilterra, le apparenti anomalie di chiese come \"York Minster\" e la \"Cattedrale di Lincoln\", che pur non avendo mai ospitato monaci hanno ereditato l'appellativo di \"minster\" o monastero. In queste prime comunit\u00e0 il clero viveva spesso appartato nelle proprie dimore, non infrequentemente con le rispettive consorti. Nell'VIII secolo comunque, san Crodegango, vescovo di Metz (743-766), compil\u00f2 un regolamento per il clero delle cattedrali che, bench\u00e9 largamente accettato in Germania e in altre parti del continente, non riscosse grande successo in Inghilterra. Secondo le regole di Crodegango, il clero delle cattedrali doveva vivere sotto lo stesso tetto, occupare un dormitorio comune e sottomettersi all'autorit\u00e0 di un ufficiale speciale. Queste regole erano di fatto una variazione della regola benedettina. Gisa, nativo della Lorena e vescovo di Wells dal 1061 al 1088, la introdusse in Inghilterra e ne impose l'osservanza al clero delle cattedrali.\nDurante il X e l'XI secolo, il clero delle cattedrali divenne pi\u00f9 organizzato e fu diviso in due classi. Una appartenente a qualche istituzione monastica o a qualche ordine riconosciuto, spesso benedettini, l'altra rappresentata da un collegio clericale legato unicamente ai voti del sacerdozio, ma governato da un codice di statuti, i canonici. In questo modo sorse la distinzione tra cattedrali monastiche e secolari.\nIn Germania e in Inghilterra, molte cattedrali erano monastiche. In Danimarca erano tutte benedettine, ad eccezione di B\u00f8rglum, che fu premonstratense fino alla Riforma. Le altre furono tutte cambiate in chiese con canonici secolari. In Svezia, Uppsala era originariamente benedettina, ma venne secolarizzata attorno al 1250 e venne ordinato che tutte le cattedrali svedesi avessero un capitolo di almeno quindici canonici secolari. In Francia i capitoli monastici erano molto comuni, ma quasi tutte le cattedrali monastiche vennero convertite al canone secolare prima del XVII secolo. Una delle ultime fu la cattedrale di S\u00e9es, in Normandia, che fu agostiniana fino al 1547, quando papa Paolo III dispens\u00f2 i membri dai loro voti, e costitu\u00ec per loro un capitolo di canonici secolari. Il capitolo di Senez fu monastico fino al 1647, e altri anche pi\u00f9 a lungo, ma la maggioranza fu secolarizzata durante il periodo della Riforma.\nNel caso delle cattedrali monastiche il governo interno era affidato all'ordine cui apparteneva il capitolo, e tutti i membri vi tenevano residenza perpetua. Al contrario, nei capitoli secolari, gli incarichi di prevosto, decano, \"precentore\", cancelliere, tesoriere, ecc., furono posti in essere per garantire il buon funzionamento della chiesa e dei suoi servizi, mentre la non residenza dei canonici, divenne la regola, e port\u00f2 a far s\u00ec che i loro incarichi fossero svolti da un corpo di vicari che officiavano ai servizi della chiesa.\nAltrove, i primi capi delle chiese secolari sembra siano stati i prevosti, che erano incaricati, non solo con il regolamento interno, della supervisione dei membri del capitolo e del controllo dei servizi, ma erano anche i gestori dei terreni e dei possedimenti della chiesa. Quest'ultimo ruolo era quello su cui spesso spostavano la loro attenzione, a discapito dei doveri domestici ed ecclesiali, e subito sorsero lamentele che i prevosti erano troppo presi dagli affari terreni, e troppo spesso assenti dai doveri spirituali. Ci\u00f2 port\u00f2 in molti casi all'istituzione di un nuovo ufficiale chiamato decano, che si prese carico dei compiti del prevosto legati alla disciplina interna e ai servizi della chiesa. In alcuni casi l'ufficio del prevosto venne abolito, mentre in altri continu\u00f2, e il prevosto era anche arcidiacono, e restava a capo del capitolo.\nLa normale composizione del capitolo di una cattedrale secolare, comprendeva quattro dignitari (potevano essere anche di pi\u00f9) in aggiunta ai canonici.\nIn molte cattedrali c'erano dignitari addizionali: il prelettore, il sottodecano, il vicecancelliere, il succentore (\"succentor-canonicorum\"), e altri, che vennero in esistenza per sopperire ai posti di altri dignitari assenti, in quanto la non residenza era il problema principale delle chiese secolari, e in questo contrastavano duramente con le chiese monastiche, dove tutti i membri erano in residenza perpetua. Oltre ai dignitari, vi erano i canonici ordinari, ognuno dei quali, come regola, aveva una dotazione o prebenda separata, oltre a ricevere una parte dei fondi comuni della chiesa. \nPer la maggior parte, anche i canonici divennero rapidamente non residenti, e questo port\u00f2 alla distinzione tra canonici residenti e non, finch\u00e9 in molte chiese il numero di residenti divenne limitato, e i non residenti, che non spartivano pi\u00f9 i fondi comuni, divennero generalmente conosciuti come \"prebendari\", anche se la loro non residenza, non li faceva abbandonare la loro posizione di canonici, n\u00e9 rinunciare al diritto di voto nel capitolo. Il sistema di non residenza port\u00f2 anche all'istituzione dei vicari corali (ogni canonico aveva il suo), che sedevano nello scranno del canonico, e se esso era presente in quello immediatamente sotto, nella seconda fila. I vicari non avevano diritto di voto nel capitolo (\"Vox in capitulo\") e anche se irremovibili (eccetto nel caso di gravi offese), erano i servi dei canonici assenti di cui occupavano lo scranno, e svolgevano i compiti. In alcune zone erano conosciuti anche come semi-prebendari. Con il passare del tempo, i vicari stessi erano spesso incorporati in una specie di capitolo minore, o collegio, sotto la supervisione del decano e del capitolo.\nNon esisteva distinzione tra i capitoli delle cattedrali monastiche e quelli dei canonici secolari nella relazione tra vescovo e diocesi. In entrambi i casi, il capitolo era il consiglio del vescovo, il quale era tenuto a consultarlo in tutte le questioni importanti, pena l'impossibilit\u00e0 di agire. Quindi, una decisione giudiziale del vescovo necessitava della conferma da parte del capitolo prima di poter essere eseguita. Egli non poteva cambiare i libri del servizio, oppure \"usare\" la chiesa, o la diocesi, senza il consenso del capitolo. In realt\u00e0 questa teoria, con il passare del tempo venne a cadere."}
{"id": "1383", "revid": "1904289", "url": "https://it.wikipedia.org/wiki?curid=1383", "title": "Ciclo litogenetico", "text": "Il ciclo litogenetico(detto anche ciclo delle rocce) \u00e8 il modello che rappresenta le relazioni genetiche delle rocce tra loro e con il magma nell'ambito della crosta terrestre.\nLe rocce ignee sono dette primarie in quanto sono le uniche che derivano dal magma e non da altre rocce, per cui si perde la memoria della struttura precedente.\nLe rocce metamorfiche sono comunque al termine della storia di un materiale roccioso. Infatti, prima di subire l\"'anatessi\" a causa della profondit\u00e0 cui sono portate e trasformarsi in magma, le rocce devono subire metamorfismo regionale.\nDescrizione.\nLa figura 1 mostra le varie possibilit\u00e0 di trasformazione delle rocce e riporta anche le connessioni con l'atmosfera, l'idrosfera e con l'azione degli organismi. Si pu\u00f2 descrivere schematicamente il ciclo litogenetico partendo dal processo magmatico: il magma raffreddandosi e consolidandosi in profondit\u00e0 origina rocce intrusive o se raffredda in superficie d\u00e0 origine a rocce effusive. Nel primo caso provoca sulle rocce circostanti un processo di metamorfismo di contatto. \nLe rocce intrusive possono essere sollevate fino a raggiungere la superficie terrestre dove, insieme alle rocce effusive sono aggredite dagli agenti esogeni, e quindi soggette sia ad erosione che a dissoluzione chimica, ed entrano nel ciclo sedimentario dando origine ad accumuli di sedimenti inconsolidati, sia in ambiente continentale che marino. In quest'ultimo caso un contributo fondamentale ai sedimenti \u00e8 dato dalla decantazione sul fondo di scheletri di organismi marini (essenzialmente microorganismi planctonici).\nI sedimenti inconsolidati che si accumulano vengono sepolti e in questa fase la diagenesi pu\u00f2 litificarli formando le rocce sedimentarie compatte. Queste ultime, come le stesse rocce magmatiche originarie, possono essere seppellite sotto altri strati di sedimenti e spinte in profondit\u00e0 all'interno della crosta terrestre o essere coinvolte in processi di formazione di una catena montuosa; si trovano cos\u00ec coinvolte in un processo metamorfico trasformandosi in rocce metamorfiche, che a loro volta possono essere spinte a riaffiorare sulla superficie terrestre e rientrare nuovamente nel ciclo sedimentario.\nSe poi le rocce, sono spinte a maggior profondit\u00e0 entro la crosta terrestre, solitamente a causa della subduzione della placca tettonica in cui si trovano, sono sottoposte a un aumento di temperatura e pressione tale da provocare il fenomeno dell'anatessi, ossia una loro fusione parziale, con formazione di nuovo magma e il ciclo litogenico si chiude ricominciando dal processo magmatico. Nelle zone di subduzione solo una piccola parte delle rocce fonde; il resto della placca ristagna in tempi geologici pi\u00f9 o meno lunghi nella zona di transizione del mantello per poi sprofondare ed essere assimilata dal mantello inferiore. &lt;br&gt;\nQuello descritto \u00e8 in realt\u00e0 di un ciclo puramente teorico, una semplificazione di ci\u00f2 che in natura \u00e8 notevolmente pi\u00f9 complesso. A causa dei frequenti scambi di materia ed energia tra il sistema e l\u2019ambiente circostante durante il ciclo, il nuovo magma che si forma non potr\u00e0 avere esattamente la composizione di quello che ha iniziato il ciclo. Inoltre, come si vede in fig. 1, alcuni passaggi possono essere saltati, altri ripetuti pi\u00f9 volte. Ad esempio le rocce metamorfiche, come quelle intrusive, possono venire in superficie in seguito a sollevamenti, essere erose e trasformarsi in sedimenti senza passare attraverso l\u2019anatessi; cos\u00ec pure le rocce ignee possono trasformarsi direttamente in rocce metamorfiche senza passare attraverso sedimentazione e diagenesi. Le rocce sedimentarie possono subire pi\u00f9 cicli di erosione, trasporto e sedimentazione senza trasformarsi in rocce metamorfiche e queste ultime possono subire pi\u00f9 metamorfismi. La complessit\u00e0 di questi legami tra i processi petrogenetici trova un'ampia spiegazione nella teoria della Tettonica delle placche.&lt;br&gt;\nI tempi per compiere l'intero ciclo principale (frecce pi\u00f9 spesse in fig. 1) varia dalle molte decine alle centinaia di milioni di anni."}
{"id": "1386", "revid": "28402", "url": "https://it.wikipedia.org/wiki?curid=1386", "title": "Cesare Augusto", "text": ""}
{"id": "1387", "revid": "125921430", "url": "https://it.wikipedia.org/wiki?curid=1387", "title": "Continente", "text": "Un continente (dal latino \"continere\", \"tenere insieme\") \u00e8 la pi\u00f9 vasta delle ripartizioni con le quali si suddividono le terre emerse della crosta terrestre. Il concetto di continente si contrappone quindi a quello di oceano.\nUna seconda accezione di \"continente\" si usa quando si contrappone un'isola alla terraferma. In questo caso la parola \"continente\" \u00e8 sinonimo di \"terraferma\". Esempi classici in questo senso si hanno quando i britannici chiamano \"il continente\" la restante parte d'Europa o quando sardi e siciliani chiamano \"il continente\" la restante parte d'Italia.\nDefinizione.\nLa superficie della Terra \u00e8 suddivisibile in continenti (le terre emerse) e in oceani. I geologi suddividono la crosta terrestre in oceanica e continentale in funzione, tra l'altro, della tipologia delle rocce predominanti in ciascuna delle due, rispettivamente rocce basaltiche e granitiche.\nAlla definizione di continente concorrono criteri che sono soprattutto geografici e storici, ma anche filosofici e politici; si ricorre anche ad analisi geomorfologiche ed ecologiche. Dato che i vari criteri non portano a un'unica conclusione, la suddivisione della terra emersa in diversi continenti \u00e8 arbitraria. Per lo stesso motivo, non esiste un modello unico di suddivisione delle terre emerse, ma vari modelli, usati nei vari stati del mondo o nei vari ambiti di conoscenza a seconda delle necessit\u00e0. Ogni modello ha le sue giustificazioni e prevede un numero diverso di continenti, variamente raggruppati.\nL'appartenenza politica di un territorio ad uno stato oppure ad un altro non ha nessuna importanza ai fini dell'appartenenza ad un continente. Valgano due esempi al riguardo: la Groenlandia \u00e8 parte integrante del continente americano, nonostante dal punto di vista politico sia un possedimento danese; la Nuova Guinea Occidentale \u00e8 una provincia dell'Indonesia, stato asiatico, ma l'isola della Nuova Guinea \u00e8 nondimeno considerata tutta appartenente all'Oceania.\nLe isole si considerano appartenenti al continente pi\u00f9 vicino: per esempio, il Madagascar e le Seychelles si considerano parte dell'Africa. Pu\u00f2 aiutare in questo discrimine considerare l'esistenza delle piattaforme continentali. Anche per questa situazione ci sono casi di ambiguit\u00e0: per esempio l'Islanda, comunemente considerata parte dell'Europa, si trova sulla dorsale medio atlantica in mezzo all'oceano, e quindi, geologicamente, dovrebbe essere considerata come un'emersione della dorsale oceanica, senza crosta continentale e quindi non facente parte di alcun continente.\nSistemi di suddivisione delle terre emerse.\nModello a sette continenti.\nEsso d\u00e0 la massima importanza ai criteri storici e culturali, trascurando la contiguit\u00e0 tra le terre. Si separa cos\u00ec il Sudamerica dal Nordamerica e l'Europa dall'Asia. \u00c8 uno dei modelli comunemente pi\u00f9 usati in Cina e nei paesi di cultura inglese.\nModello pi\u00f9 seguito in Italia: sei continenti.\n\u00c8 un criterio storico-etimologico: sono considerati continenti le grandi estensioni di terre emerse che hanno storicamente un loro proprio nome. \u00c8 il modello pi\u00f9 usato non solo in Italia, ma anche in tutta l'Europa occidentale (escluse le Isole Britanniche) e in America latina. Corrisponde all'accezione comune di continente nella lingua corrente. Inoltre \u00e8 il criterio seguito dalle Nazioni Unite nel Geoschema.\nAltro modello a sei continenti.\nIn questo modello si giunge a contare sei continenti considerando separate le due Americhe e invece unite l'Europa e l'Asia; questo modello prende in considerazione sia dati geografici e geologici, sia dati culturali. Adotta questo modello la Russia che, estendendosi sia in Europa sia in Asia, trova opportuno considerare unite queste due terre.\nModello a cinque continenti.\n\u00c8 il modello seguito nel simbolo olimpico dei cinque cerchi intrecciati. In esso non si include l'Antartide, considerando solamente i continenti abitati dall'uomo, le cui nazioni quindi partecipano ai giochi olimpici. L'Antartide, infatti, non \u00e8 divisa in stati e in essa risiedono permanentemente almeno un migliaio di abitanti, ma tra essi nessun abitante locale, solo ricercatori scientifici provenienti da altri continenti, alcuni permanenti, altri stagionali, altri solo per un viaggio. \nModello a quattro continenti e sei \"parti del mondo\".\n\u00c8 un modello che individua solo quattro continenti, tenendo presenti esclusivamente considerazioni di geografia fisica: i continenti sono definiti univocamente come masse di terre emerse contigue e completamente circondate da oceani; il taglio dell'Istmo di Suez e dell'Istmo di Panama, essendo opera dell'uomo, non sono considerati impedimento per considerare unite, rispettivamente, Africa e Asia oppure le due Americhe.\nSecondo questo modo di vedere, l'Europa, l'Asia, l'Africa, l'America, l'Oceania e l'Antartide sono definite con l'espressione \"parti del mondo\". Alcune parti del mondo coincidono con i quattro continenti; si tratta dell'America, dell'Oceania e dell'Antartide.\nIn questo modello esistono due diversi criteri di denominazione:\nRisposte diverse agli stessi problemi.\nEuropa e Asia oppure Eurasia?\nMentre l'istmo di Suez \u00e8 sufficiente a distinguere l'Asia dall'Africa e l'Istmo di Panama separa bene il Nordamerica dal Sudamerica, non c'\u00e8 un elemento geografico di pari evidenza che possa distinguere l'Europa dall'Asia. Si pu\u00f2 quindi parlare di Eurasia, sia come unione dei due continenti e dunque come supercontinente, sia come un continente vero e proprio, come si usa spesso nella letteratura geografica russa.\nCiononostante le due parti del mondo sono considerate come due entit\u00e0 distinte sin dai tempi di Omero. Nella distinzione tra Europa e Asia occorre quindi necessariamente considerare anche i criteri storici, poich\u00e9 nessuna caratteristica geografica pu\u00f2 da sola esser sufficiente a tal scopo.\nIl problema \u00e8 stato quindi quello di individuare un confine convenzionale tra i due continenti, dato che Europa e Asia sfumano l'una nell'altra sia culturalmente sia fisicamente.\nGi\u00e0 in epoca classica l'unico confine certo era la linea tra l'Ellesponto (Dardanelli), la Propontide (mar di Marmara) e il Bosforo.\nA settentrione del Mar Nero, invece, si trovano pianure, bassopiani o basse catene montuose, estesi dalla Francia fino alla Mongolia, terre di nomadi fino a epoche recenti; ci\u00f2 rende difficili i tentativi di delimitazione. Il confine tra Europa e Asia \u00e8 comunque universalmente indicato all'interno del territorio russo. Infatti la Russia \u00e8 una nazione transcontinentale il cui territorio si estende parte in Europa e parte in Asia, inoltre la sua storia \u00e8 stata per molti secoli incentrata sui rapporti con le monarchie europee.\nLa convenzione pi\u00f9 seguita identifica il confine tra Europa e Asia con la linea che passa sullo spartiacque dei Monti Urali proseguendo lungo il corso del fiume Ural. Non \u00e8 unanime la convenzione lungo il confine meridionale tra i due continenti. Una diffusa convenzione identifica come confine naturale tra Europa ed Asia la Depressione del Kuma-Many\u010d, che si estende tra la foce del Volga a quella del Don, lungo il corso dei due fiumi Many\u010d e del fiume Kuma. Una seconda convenzione identifica invece lo spartiacque caucasico come barriera naturale tra Europa e Asia.\nEuropa e Asia si contrappongono anche su basi culturali: Occidente e Oriente hanno dato origine a scienze e filosofie diverse tra loro, in continuo scontro e confronto. In numerosi miti viene raccontata la contrapposizione tra occidente e oriente, come nel mito di Europa, la principessa fenicia rapita da Zeus.\nL'America oppure le Americhe?\nCome gi\u00e0 detto nel paragrafo dedicato ai vari modelli di suddivisione in continenti, a volte si considera tutto il territorio americano un unico continente, altre volte si considera invece tale territorio diviso in due continenti, l'America del nord o America settentrionale (che comprende anche l'America centrale) e l'America del sud o America meridionale, separati dall'istmo di Panama.\nGeograficamente parlando, un continente \u00e8 separato dagli altri per mezzo di oceani, e non di istmi. Quello di Panama \u00e8 s\u00ec tagliato dal canale artificiale omonimo, ma dal punto di vista naturale le due masse di terra a nord e a sud di esso sono unite.\nDal punto di vista culturale l'istmo di Panama non separa i paesi di cultura latino-americana da quelli di cultura anglosassone. L'America centrale, pur essendo compresa nell'America settentrionale in quanto situata a nord dell'istmo, ha, per lo pi\u00f9, una cultura risultante dalla fusione tra le civilt\u00e0 precolombiane e quella spagnola e ci\u00f2 l'avvicina ai paesi dell'America meridionale: non per niente il concetto di America latina include America centrale, meridionale e Canada francofono mentre, come contraltare, il concetto di America del nord pu\u00f2 essere ridotto a Stati Uniti, Canada anglofono e Groenlandia.\nDal punto di vista ecologico, l'istmo di Panama ha per\u00f2 un suo ruolo nell'evoluzione di alcune specie animali e vegetali e, quindi, relativamente all'aspetto florofaunistico delle due Americhe. Per esempio, per quanto riguarda l'uomo, parlando di popolazioni autoctone, si pu\u00f2 notare come in America del sud l'unico gruppo sanguigno diffuso sia lo 0, mentre in America del nord lo stesso sia semplicemente il pi\u00f9 diffuso (pi\u00f9 del 90% nelle popolazioni indigene). L'istmo in quanto tale, cio\u00e8, condiziona la deriva genetica, apportando differenze ecologiche sensibili, similarmente a quanto osservato in altre realt\u00e0 (vedi la linea di Wallace nel determinare i confini ecologici - non geografici - tra Asia e Oceania).\nIn conclusione, visto che l'istmo di Panama non \u00e8 un confine n\u00e9 geografico n\u00e9 culturale, in Italia, in Europa occidentale e nella stessa America latina si preferisce considerare tutto il territorio americano come un unico continente, usando il nome al singolare: \"America\". Secondo questo criterio, le espressioni \"America del nord\", \"America del sud\", \"America centrale\" e \"America latina\" hanno lo stesso valore, ad esempio, di \"Europa occidentale\" o \"Asia meridionale\", ossia di suddivisioni interne a un continente unico, utilizzabili a seconda dei casi, e i cui confini non sono categoricamente definiti.\nNel Regno Unito e nei paesi di cultura anglosassone si preferisce invece parlare di due Americhe, dato che il concetto di America latina non considera la presenza, nel territorio cos\u00ec denominato, di alcuni paesi di cultura non latina; essi sono il Belize, le isole delle Antille di lingua inglese od olandese e le Guyane.\nConfine tra Asia ed Oceania?\nAnche l'Oceania pone dei problemi, riguardo alla definizione classica di continente.\nPer \"Oceania\" si intende l'insieme delle terre emerse del Pacifico, tra le quali l'Australia \u00e8 la pi\u00f9 grande. Al contrario di ci\u00f2 che accade negli altri continenti, ci\u00f2 che unisce queste terre \u00e8 il mare, e il termine \"Oceania\" \u00e8 quindi esplicativo di tale peculiarit\u00e0.\nQuesta unione continentale non \u00e8 solo ideale, concettuale, ma si basa anche su fondamenta geomorfologiche: l'oceano Pacifico, infatti, \u00e8 per gran parte un'unica placca tettonica; da questo punto di vista, per\u00f2, l'Australia non \u00e8 unita all'Oceania, giacendo su una sua propria placca.\nIl confine tra Asia e Oceania pu\u00f2 seguire due linee convenzionali: la linea di Wallace-Weber (definita in base a parametri non strettamente geografici, ma soprattutto ecologici in quanto flora e fauna, infatti, sono molto diversi nelle due zone cos\u00ec individuate), oppure la linea di Lydekker, molto usata perch\u00e9 corre lungo il margine della piattaforma continentale australiana ed anche perch\u00e9 legata a parametri antropici.\nL'Antartide\u02d0 continente uniforme?\nL'Antartide \u00e8 un emblema dei diversi criteri che sono alla base della definizione di continente. Pur essendo ottimamente definito nei suoi confini grazie ai tre oceani che lo circondano e pur essendo l'unico continente che viene sempre considerato a s\u00e9 stante, l'Antartide, a causa della sua apparente uniformit\u00e0, non sembrerebbe un continente, se si considera l'etimologia della parola, ossia terra che \"tiene insieme\" tante cose diverse \u2013 climi, ecosistemi, popoli, culture.\nIn realt\u00e0 l'uniformit\u00e0 dell'Antartide \u00e8 solo apparente, effetto della grande diversit\u00e0 ambientale e climatica rispetto agli altri continenti; in realt\u00e0 anche in questa parte del mondo si possono distinguere vari tipi di clima, di morfologia e di ambienti naturali, significativamente diversi tra loro, ma che appaiono simili perch\u00e9 tutti caratterizzati da un clima notevolmente freddo.\nZealandia\u02d0 il settimo continente?\nSono stati pubblicati alcuni articoli in riviste geografiche in cui si parla della Zealandia, variamente descritta come un \"frammento continentale\", un microcontinente, un continente sommerso o addirittura come un continente vero e proprio.\nLa Zealandia \u00e8 costituita da 4,9 milioni di chilometri quadrati di crosta continentale, ma dato il 94% si trova sott'acqua, essa non corrisponde alla comune definizione di \"continente\", inteso come massa di terra emersa, e non sommersa. Infatti, solo la Nuova Zelanda e la Nuova Caledonia sono le terre della Zealandia che si trovano sopra la superficie dell'oceano. La Zealandia affond\u00f2 dopo la rottura con l'Australia 60-85 milioni di anni fa, essendosi separata dall'Antartide tra 85 e 130 milioni di anni fa. Il nome e il concetto di Zealandia furono proposti dal geofisico ed oceanografo statunitense Bruce Luyendyk nel 1995.\nLo status della Zealandia come continente non \u00e8 universalmente accettato, ma il geologo neozelandese Nick Mortimer ha commentato che \"se non fosse per l'oceano\" esso sarebbe stato riconosciuto come tale tempo fa; l'oceano che lo ricopre, per\u00f2, esiste.\nConfronto tra popolazione e superficie dei continenti.\nLa seguente tabella e l'immagine a fianco riportano l'area e la popolazione dei sei continenti, secondo il criterio pi\u00f9 seguito in Italia, Europa occidentale ed America Latina.\nLa seguente tabella riporta invece l'area dei continenti utilizzati nelle diverse convenzioni.\nLe dimensioni sono importanti anche nel definire il subcontinente o lo stato-continente, ma non sono sufficienti:\nStati molto estesi come gli Stati Uniti d'America, il Canada, la Cina e il Brasile non sono definiti \"stato-continente\", in quanto non occupano tutta la superficie del continente rispettivo.\nStoria dei continenti.\nLa formulazione della teoria della deriva dei continenti (1915), e le successive conferme empiriche, hanno portato i paleogeografi a supporre che la forma e il numero dei continenti siano variati ripetutamente nel corso della storia antica della Terra. Si ritiene che i continenti moderni siano frammenti dell'unico supercontinente di Pangea (circa 300 milioni di anni fa) e che questo a sua volta si sia formato dall'unione dei frammenti di altri supercontinenti precedenti. Il pi\u00f9 antico supercontinente di cui si sia finora ipotizzata l'esistenza, Yilgarn, risale a circa 4,4 miliardi di anni fa."}
{"id": "1394", "revid": "478814", "url": "https://it.wikipedia.org/wiki?curid=1394", "title": "Citt\u00e0 della Somalia", "text": "Di seguito un elenco delle maggiori citt\u00e0 della Somalia, ordinate per numero di abitanti e divise per regione, nonch\u00e9 ulteriormente riportate in ordine alfabetico."}
{"id": "1395", "revid": "57342", "url": "https://it.wikipedia.org/wiki?curid=1395", "title": "Corona", "text": ""}
{"id": "1396", "revid": "2039709", "url": "https://it.wikipedia.org/wiki?curid=1396", "title": "Caligola", "text": "Le fonti storiche antiche note hanno tramandato di Caligola un'immagine di despota, sottolineandone stravaganze, eccentricit\u00e0 e depravazione. Lo si accusa di aver dilapidato il patrimonio accumulato dal predecessore, per quanto ci\u00f2 avvenne anche per ottemperare ai lasciti testamentari stabiliti da Tiberio e per offrire al popolo giochi, denaro e cibo. Le sue stravaganze, ispirate all'autocrazia dei monarchi orientali ellenistici e al disprezzo per la classe senatoria, non furono molto diverse dalla vendetta che Tiberio stesso mise in atto negli ultimi anni del suo principato.\nD'altra parte ci sono aspetti che indicano che la sua amministrazione iniziale ebbe anche lati positivi, come la riduzione della tassa sulle vendite (\"centesima rerum venalium\") e la realizzazione e ristrutturazione di alcune opere pubbliche. Negli ultimi tempi diede segni di squilibrio mentale, tanto da indurre a credere che soffrisse di una malattia degenerativa. Fu assassinato a 28 anni da alcuni soldati della guardia pretoriana.\nLe fonti storiografiche.\nLe fonti storiografiche contemporanee di Caligola pervenute in epoca moderna sono scarse, e questo fa s\u00ec che sia uno degli imperatori giulio-claudi meno conosciuti. Suoi coevi furono Lucio Anneo Seneca, che narra alcuni aneddoti dell'imperatore romano, e Filone di Alessandria, che descrive le vicissitudini del popolo ebraico di quel periodo. Furono scritte altre opere a lui contemporanee, andate perdute, e perduta \u00e8 anche la sezione degli \"Annales\" di Tacito a lui dedicata.\nDunque, le superstiti fonti storiografiche di maggiore importanza sono le \"Vite dei Cesari\" di Svetonio e la \"Historia romana\" di Cassio Dione, che vissero molti anni dopo la morte di Caligola. Entrambi facevano parte della classe dirigente, avversa a questo \"princeps\", tanto che le informazioni contenute nelle loro opere vengono oggi riconsiderate alla luce della loro faziosit\u00e0.\nBiografia.\nOrigini familiari.\nCaligola (\"piccola caliga\", la calzatura dei legionari, affettuoso soprannome datogli in giovane et\u00e0 dai soldati del padre, ma che lui non voleva che si usasse), nato come Gaio Giulio Cesare Germanico, era il terzo figlio di Agrippina maggiore e di Germanico Giulio Cesare, generale molto amato dal popolo romano. La madre era figlia di Marco Vipsanio Agrippa (amico fraterno di Augusto) e di Giulia maggiore (figlia di primo letto di Augusto). Il padre era figlio di Druso maggiore (fratello di Tiberio e figlio di Livia, moglie di Augusto) e di Antonia Minore (figlia di Marco Antonio e Ottavia, sorella di Augusto).\nSuo padre Germanico, inoltre, era stato adottato da Tiberio su richiesta di Augusto. Questa particolare situazione familiare (che attraverso Cesare e il bisnonno Augusto, ne faceva un discendente di Venere ed Enea), rendevano Caligola il pi\u00f9 probabile successore del prozio Tiberio.\nI suoi fratelli erano Nerone Cesare, Druso Cesare, Agrippina minore (la madre del futuro imperatore Nerone), Drusilla e Giulia Livilla. I primi due, pi\u00f9 anziani di lui, vennero mandati a morte da Tiberio, la sorella Drusilla, la pi\u00f9 amata, mor\u00ec durante il suo regno, mentre le altre due furono da lui esiliate e tornarono a Roma solo dopo la sua morte. Caligola ebbe anche altri due fratelli maschi, Tiberio Cesare (nato nel 10), Gaio Cesare (nato nell'11), e una femmina (nata tra il 13 e il 14), che per\u00f2 morirono tutti prematuramente.\nL'antica incertezza sul luogo di nascita.\nSvetonio narra che al suo tempo il luogo di nascita di Gaio Cesare fosse incerto per la discordanza delle fonti. Infatti secondo Getulico, i cui scritti sono per\u00f2 andati perduti, Caligola sarebbe nato a Tivoli, mentre secondo Plinio il Vecchio ad \"Augusta Treverorum\" (Treviri). Getulico sarebbe stato smentito da Plinio che lo accus\u00f2 di aver mentito per mera adulazione (Tivoli \u00e8 infatti una citt\u00e0 consacrata a Ercole) e di aver perseverato nella menzogna, poich\u00e9 a Tivoli era nato il fratello maggiore, morto prematuramente, anche lui di nome Gaio. Plinio riferisce, invece, di aver individuato una lapide che recitava: \"In onore del parto di Agrippina\". Svetonio respinge questa tesi, sostenendo che Gaio fosse gi\u00e0 nato quando il padre part\u00ec per le Gallie e che molto probabilmente la lapide si riferisse invece a una delle figlie. Indica, infine, come luogo di nascita la citt\u00e0 di Anzio, come risulterebbe nei documenti ufficiali.\nGiovinezza (12-37).\nNato ad Anzio il 31 agosto del 12, fu allevato nei primi anni di vita a Roma, tra gli affetti dello stesso Augusto, della bisnonna Livia, della nonna Antonia e della madre Agrippina. Nell'estate del 14, all'et\u00e0 di quasi due anni, Gaio part\u00ec insieme ai genitori per il fronte germanico-gallico, dove rimase fino a quando il padre non ebbe portato a termine le spedizioni militari in Germania (14 - 16). Durante questi tre anni, rimase insieme alla madre nei pressi del Reno (ad \"Ara Ubiorum\", l'attuale Colonia), lontani dal teatro di guerra. Qui nacquero le prime due sorelle: Drusilla e Agrippina.\nTornati a Roma nel 17, dopo aver assistito al trionfo paterno, part\u00ec nuovamente con la famiglia per l'Oriente. La difficile situazione orientale aveva reso necessario un nuovo intervento romano, e Tiberio nel 18 aveva deciso di inviare il proprio figlio adottivo, Germanico, a cui fu concesso l\"'imperium proconsulare maius\" su tutte le province orientali. Il \"princeps\", tuttavia, non aveva fiducia in Germanico e decise di affiancargli un uomo di sua provata fiducia: la scelta cadde su Gneo Calpurnio Pisone, che fu nominato governatore della provincia di Siria. Il 10 ottobre del 19 il padre mor\u00ec dopo lunghe sofferenze. Prima di spirare, lo stesso Germanico confess\u00f2 la propria convinzione di essere stato avvelenato da Pisone, e rivolse un'ultima preghiera ad Agrippina affinch\u00e9 vendicasse la sua morte.\nSubito si manifest\u00f2 il sospetto che fosse stato Pisone a causarne la morte avvelenandolo; si diffuse anche la diceria di un coinvolgimento dello stesso Tiberio, quasi fosse il mandante del delitto di Germanico, avendo lo stesso scelto personalmente di inviare Pisone in Siria. Quest'ultimo fu, pertanto, richiamato a Roma per essere processato e fu accusato anche di aver commesso numerosi altri reati in precedenza. L'imperatore tenne un discorso particolarmente moderato, evitando di schierarsi a favore o contro la condanna del governatore. A Pisone non pot\u00e9 comunque essere imputata l'accusa di veneficio, che appariva, anche agli accusatori, impossibile da dimostrare; il governatore, tuttavia, certo di dover essere condannato per gli altri reati, prefer\u00ec suicidarsi prima che venisse emesso il verdetto. Le macchie sul corpo del padre, la bava nera che colava dalla bocca, il cuore rimasto indenne alla cremazione, perch\u00e9, come si credeva, sembra fosse impregnato di veleno, costituirono per il piccolo Caligola i primi segni, orribili e traumatici, della fine di un'infanzia serena, ora che era stato messo di fronte alla morte paterna, agli intrighi e alle congiure di palazzo.\nQuando Gaio e la madre tornarono a Roma, Tiberio non sembr\u00f2 felice del loro rientro: il \"princeps\" e la nuora si sospettavano vicendevolmente di aver avvelenato Germanico. Frattanto Seiano, il prefetto del pretorio, amico e confidente dell'imperatore, inizi\u00f2 ad architettare la fine di Agrippina, facendole giungere voci che la si volesse avvelenare. Fu cos\u00ec che, quando durante un banchetto Tiberio le offr\u00ec del cibo, la stessa, respingendolo in modo plateale, provoc\u00f2 l'ira dell'imperatore che di l\u00ec a poco la accus\u00f2 di lesa maest\u00e0 in Senato, assieme al figlio Nerone Cesare, imputato a sua volta di immoralit\u00e0. Nel 29 Agrippina fu esiliata a Ventotene, dove nel 33 si lasci\u00f2 morire di fame, mentre il figlio Nerone, relegato a Ponza, era gi\u00e0 morto due anni prima, nel 31.\nIn seguito all'esilio della madre, Gaio and\u00f2 a vivere sul Palatino dalla bisavola paterna, Livia, fino alla sua morte, quando ne pronunci\u00f2 l'elogio funebre. Costretto a trasferirsi nella dimora della nonna Antonia, incontr\u00f2 numerosi principi orientali vassalli di Roma, che ne influenzarono il modo di fare politica: i tre giovani principi traci, Polemone (a cui diede in seguito il regno del Ponto e del Bosforo), Remetalce (a cui pi\u00f9 tardi affid\u00f2 met\u00e0 dell'antico regno di Tracia) e Cotys (a cui affid\u00f2 quello dell'Armenia Minore). Conobbe anche Erode Agrippa (discendente dai re di Giudea della dinastia erodiana), a cui rimase profondamente legato negli anni a venire da profonda amicizia, e il cugino Tolomeo di Mauretania (figlio di Cleopatra Selene, a sua volta figlia di Cleopatra e Marco Antonio, nonch\u00e9 sorellastra di sua nonna Antonia). Come riferisce Svetonio, si dice che in questo periodo avesse deflorato la sorella Drusilla e che fosse stato sorpreso nel letto di lei dalla nonna Antonia.\nFrattanto la corte imperiale andava riducendosi in numero, poich\u00e9 Tiberio, temendo di essere al centro di ripetute congiure, ordinava spesso esecuzioni sommarie. Quando anche Seiano fu sospettato di voler aspirare al trono imperiale, Caligola entr\u00f2 in maniera pi\u00f9 attiva nella vita di corte. Poco dopo la caduta di Seiano (nel 31), si riapr\u00ec la questione della successione. Fu in questa circostanza che Tiberio, ormai ritiratosi a Capri dal 26, volle che a fargli compagnia fosse il nipote Caligola. Giunto sull'isola, Gaio ricevette la \"toga virilis\", senza che per\u00f2 gli fosse riservato alcun onore aggiuntivo. Il ragazzo, durante il soggiorno sull'isola, mostr\u00f2 grande autocontrollo e sembr\u00f2 dimenticare tutte le crudelt\u00e0 che Tiberio aveva compiuto nei confronti della sua famiglia. In questa occasione l'oratore Passieno pronunci\u00f2 la celebre frase: \u00abNon c'\u00e8 mai stato un servo migliore e un padrone peggiore\u00bb.\nSvetonio racconta che, gi\u00e0 in questo periodo, Gaio mostr\u00f2 i primi segni della sua natura crudele e viziosa, assistendo spesso e volentieri alle esecuzioni capitali, oltre a frequentare taverne e bordelli, mascherandosi per non farsi riconoscere. Tiberio che conosceva i vizi del nipote ne tollerava la condotta, e in lui cercava la sua vendetta personale nei confronti del popolo romano, che ormai lo odiava, tanto da fargli pronunciare la frase: \u00abGaio vive per la rovina sua e di tutti; io educo una vipera per il popolo romano, un Fetonte per il mondo\u00bb.\nNel 33 Caligola spos\u00f2 Giunia Claudia, figlia di Marco Giunio Silano, un personaggio di spicco dell'aristocrazia romana. Sempre in quell'anno Druso Cesare, il secondogenito di Germanico, era morto dopo essere stato condannato al confino nel 30 con l'accusa di aver cospirato contro Tiberio. Alla morte del fratello, Gaio lo sostitu\u00ec prima come augure, poi come pontefice.\nQuando Tiberio, nel 35, deposit\u00f2 il proprio testamento, potendo scegliere fra tre possibili eredi, vi incluse il nipote Tiberio Gemello, figlio di Druso minore, e il nipote Gaio, figlio di Germanico. Rest\u00f2 dunque escluso il fratello dello stesso Germanico, Claudio, che era considerato del tutto inadatto al ruolo di \"princeps\", in quanto debole nel fisico e di dubbia sanit\u00e0 mentale. Il favorito nella successione apparve da subito il giovane Gaio di venticinque anni, poich\u00e9 Tiberio Gemello, peraltro sospettato di essere in realt\u00e0 figlio di Seiano (per le relazioni adulterine con la moglie di Druso minore, Claudia Livilla), aveva dieci anni di meno: due ragioni sufficienti per non lasciargli il Principato. Alla fine del 36 la moglie di Gaio, Giunia, mor\u00ec di parto, ma Silano, il suocero di Caligola, mantenne per il genero un affetto profondamente filiale. Intanto, il prefetto del pretorio Macrone dimostr\u00f2 da subito simpatia per Gaio, erede designato, guadagnandosene con ogni mezzo la fiducia, compreso il fatto di permettere che lo stesso avesse una relazione adulterina con sua moglie, Ennia Trasilla.\nIl 16 marzo del 37 le condizioni di salute di Tiberio si aggravarono, tanto che Caligola scese in piazza gi\u00e0 acclamato imperatore dal popolo. Tiberio, per\u00f2, poco dopo si riprese ancora una volta, suscitando scompiglio tra coloro che avevano anzitempo acclamato il nuovo imperatore; il prefetto Macrone, tuttavia, mantenendo la necessaria lucidit\u00e0, ordin\u00f2 che Tiberio fosse soffocato tra le coperte. Il vecchio imperatore, debole e incapace di reagire, spir\u00f2 all'et\u00e0 di settantasette anni. Secondo Svetonio fu lo stesso Caligola a uccidere Tiberio somministrandogli un veleno oppure soffocandolo sul letto di morte. Secondo i contemporanei di Tiberio, per\u00f2, il Principe mor\u00ec per cause naturali.\nAscesa al trono (37).\nAlla morte di Tiberio, gli eredi designati erano Caligola e Tiberio Gemello. Quest'ultimo per\u00f2 non aveva ancora raggiunto l'et\u00e0 adulta (15 anni), mentre Gaio era il pi\u00f9 amato dal popolo romano. Soldati e provinciali lo ricordavano quando, ancora bambino, aveva accompagnato il padre Germanico durante le campagne militari e la plebe romana lo acclamava come unico figlio dell'amato generale.\nCaligola torn\u00f2 a Roma seguendo il corteo funebre di Tiberio e, entrato in citt\u00e0, ne pronunci\u00f2 l'elogio funebre. Subito dopo part\u00ec per le isole di Ventotene e Ponza, per riportare a Roma le ceneri della madre e del fratello Nerone. Le prese con reverenza e le pose lui stesso nelle urne; poi salp\u00f2 per Ostia e prosegu\u00ec fino a Roma dove le pose nel mausoleo di Augusto. La folla al suo passaggio lo acclam\u00f2, definendolo \"nostra stella\" e \"nostro bambino\". Il Senato allora, su pressione del popolo, annull\u00f2 il testamento di Tiberio, con la motivazione che l'imperatore prima di morire fosse uscito di senno, e proclam\u00f2 nuovo \"princeps\" Caligola. Era il 18 marzo del 37.\nIl re dei Parti, Artabano II, che da sempre aveva dichiarato il proprio odio nei confronti di Tiberio, rese omaggio al nuovo \"princeps\" offrendogli un'alleanza tra i due popoli. Nel periodo che segu\u00ec l'inizio del suo principato vennero spesso organizzate feste e banchetti gratuiti per l'intera cittadinanza di Roma (\"congiaria\"): Svetonio aggiunge che, nei tre mesi successivi alla proclamazione di Caligola, furono sacrificati oltre animali, mentre Filone ricorda che durante i primi sette mesi del suo regno tutti i cittadini furono costantemente in festa.\nIl principato (37-41).\nPolitica interna.\nPrimi atti (37).\nPer compiacere il popolo, uno dei suoi primi atti ufficiali fu concedere l'amnistia ai condannati, agli esiliati da Tiberio e a tutti coloro che erano imputati in un processo. Per tranquillizzare i testimoni nel processo di sua madre e dei suoi fratelli, fece portare nel Foro tutti gli incartamenti processuali e li bruci\u00f2. Dichiar\u00f2 che i pervertiti sessuali, inventori di accoppiamenti mostruosi, fossero espulsi dall'Urbe e mandati in esilio; permise di ricercare, diffondere e leggere gli scritti, un tempo banditi, di Tito Labieno, Cassio Severo e Cremuzio Cordo (che denunciavano in molti casi la classe senatoria). Attu\u00f2 altre riforme per migliorare le condizioni della Repubblica, aumentare la libert\u00e0 dei cittadini e combattere la corruzione.\nOrganizz\u00f2 banchetti pubblici e prolung\u00f2 la festivit\u00e0 dei \"Saturnalia\" di un giorno. Organizz\u00f2 spesso spettacoli e giochi gratuiti per farsi benvolere dalla popolazione. Escogit\u00f2 inoltre un nuovo tipo di spettacolo: tra Baia e Pozzuoli fece costruire un ponte, lungo pi\u00f9 di due chilometri e mezzo, composto da due file di navi ancorate e ricoperte di terra, a somiglianza della Via Appia. A causa dell'enorme quantit\u00e0 di navi utilizzate, per alcuni giorni il cibo scarseggi\u00f2 in tutta Roma, poich\u00e9 insufficienti erano i mezzi addetti al rifornimento della citt\u00e0, che lungo il Tevere conducevano le derrate alimentari dalle province al porto di Ostia e da qui all'Urbe. Non solo nell'Urbe organizz\u00f2 questo genere di manifestazioni, ma anche in Sicilia (in particolare a Siracusa) e in Gallia (a \"Lugdunum\").\nPort\u00f2 a termine alcune opere pubbliche, iniziate dal suo predecessore, come il tempio di Augusto, oltre a ristrutturarne altre come il Teatro di Pompeo. Inizi\u00f2 la costruzione dell'acquedotto Claudio (finito dal suo successore e dal quale prese il nome), dell'Acquedotto Anio novus e di un nuovo anfiteatro presso il luogo in cui si tenevano le elezioni (che fu per\u00f2 abbandonato alla sua morte). Ricostru\u00ec molti edifici e templi a Siracusa. Progett\u00f2 la ristrutturazione del palazzo di Policrate a Samo, il Tempio di Apollo a Mileto, la fondazione di una citt\u00e0 sulle Alpi e il taglio dell'istmo di Corinto. Fece portare a Roma l'obelisco che si trovava nel foro di Eliopoli e lo pose al centro di un circo che inizi\u00f2 a costruire, ma che fu portato a termine da Nerone e che prese da quest'ultimo il nome. Rinnov\u00f2, infine, i porti di Reggio Calabria e della Sicilia, al fine di aumentare l'importazione di grano dall'Egitto.\nAmministrazione provinciale.\nNel 37, il primo anno del suo regno, Caligola dovette affrontare un disastro naturale ad Antiochia di Siria: il 9 aprile si verific\u00f2 un terremoto che distrusse la citt\u00e0. L'imperatore, usando il denaro lasciatogli dal principato di Tiberio, provvide immediatamente a iniziare i lavori di ricostruzione e invi\u00f2 a soprintendere e verificare un legato, un certo Salviano, e due senatori, Lurio Vario e Ponzio. I tre fecero inoltre molte offerte alla citt\u00e0, costruendo delle terme e un Trinymphon per i matrimoni.\nNel 38 Caligola invi\u00f2 un suo amico, Erode Agrippa, contro il prefetto d'Egitto, Aulo Avilio Flacco, un presunto cospiratore alla porpora imperiale che aveva legami con i separatisti egizi. La popolazione greca di Alessandria non vide di buon occhio Agrippa, poich\u00e9 era un re giudeo. Flacco allora prov\u00f2 a placare sia l'imperatore sia i Greci, facendo erigere sue statue nelle sinagoghe. Fu tutto inutile, poich\u00e9 la rivolta scoppi\u00f2 ugualmente in citt\u00e0; Flacco venne pertanto rimosso dal suo incarico e poco dopo fu giustiziato.\nNel 40 scoppi\u00f2 una nuova rivolta ad Alessandria d'Egitto, tra Greci ed Ebrei: questi ultimi erano accusati di empiet\u00e0 contro l'imperatore, poich\u00e9 avevano distrutto le sue statue nei luoghi di culto. La reazione di Caligola fu la decisione presa di far erigere una sua statua colossale all'interno dello stesso tempio di Gerusalemme, cosa che si scontrava con la credenza monoteistica ebraica. Al governatore della Siria, Publio Petronio, fu dato l'ordine di intervenire con l'esercito, ma Agrippa riusc\u00ec a convincerlo che non era necessario e l'imperatore acconsent\u00ec a non usare la forza contro il popolo ebraico.\nAmministrazione economica e finanziaria.\nAlla morte di Tiberio nelle casse del \"fiscus\" romano si contavano ben sesterzi che Caligola riusc\u00ec a dilapidare in meno di un anno. Questo enorme fondo che eredit\u00f2 dal suo predecessore venne dilapidato tra la fine del 38 e l'inizio del 39. Numerose furono infatti le elargizioni distribuite al popolo di Roma (\"congiaria\"), agli eserciti provinciali e alla guardia pretoriana (a cui confer\u00ec un donativo doppio rispetto a quello promesso da Tiberio, pari a sesterzi ciascuno), ai regni vassalli di Roma (il solo Antioco IV di Commagene ricevette di sesterzi), oltre a spese a uso personale e della corte imperiale.\nSvetonio aggiunge che fece costruire bagni costosissimi, formati da enormi vasche con alternanza di acque calde e fredde. Faceva servire perle disciolte in aceto e cibi cosparsi d'oro in polvere, sostenendo di dover essere un uomo frugale oppure un Cesare. Stanzi\u00f2 una somma che giornalmente veniva lanciata dalla Basilica Giulia sulla folla sottostante. Costru\u00ec navi di dimensioni spropositate, con dieci ordini di remi, decorate con gemme preziose e colori sgargianti, sulle quali erano state poste terme, sale da pranzo, portici e piantagioni di viti. Si adoper\u00f2 affinch\u00e9 i suoi architetti innalzassero immense dighe, scavassero monti e producessero interramenti di vallate in tempi brevissimi.\nIn questo primo periodo, inoltre, rese noti tutti i conti dei fondi pubblici, come aveva fatto in passato anche Augusto ma non Tiberio, almeno da quando si era allontanato da Roma. Aiut\u00f2 i soldati a spegnere un incendio e diede assistenza a chi ebbe danni a causa di eventi naturali, oltre a sopprimere la tassa dell'1% che gravava sui beni venduti all'incanto (\"centesima rerum venalium\").\nTerminati i fondi statali inizi\u00f2 ad accumulare denaro con truffe e imbrogli. Si racconta che organizz\u00f2 aste obbligatorie di ogni genere; modific\u00f2 testamenti per i motivi pi\u00f9 disparati, nominandosi erede di sconosciuti; rifiut\u00f2 di riconoscere la cittadinanza a moltissime persone, dichiarando che gli atti prima del principato di Tiberio fossero troppo antichi; incrimin\u00f2 chi aveva avuto una crescita del patrimonio da un censimento all'altro, processandolo e ottenendo enormi somme di denaro in pochissimo tempo; aument\u00f2 le tasse in modo esagerato e ne cre\u00f2 di totalmente nuove, come quelle sul cibo, sui processi, sulle cause, sulla prostituzione, sui matrimoni e sul gioco d'azzardo. Le nuove leggi non furono, infine, rese del tutto pubbliche in modo tale che, ignorandone l'esistenza, venivano violate, generando cos\u00ec pesanti multe che alimentavano le casse imperiali.\nAmministrazione giudiziaria e degli ordini.\nIn generale la politica giudiziaria di Caligola si pu\u00f2 dividere in due periodi: il primo, molto liberale e filo-popolare, nel quale egli cerc\u00f2 anche il favore dell'ordine senatorio; il secondo, nel quale il \"princeps\" fece di tutto per accrescere il proprio potere, in una sorta di assolutismo monarchico, che egli sfrutt\u00f2 per accumulare ricchezze e per disporre del destino dei cittadini romani a suo piacimento.\nDato che l'ordine equestre si stava riducendo di numero, convoc\u00f2 da tutto l'impero, anche al di fuori d'Italia, gli uomini pi\u00f9 importanti per stirpe e ricchezza e li iscrisse all'ordine; ad alcuni di loro, per assecondare l'aspettativa di diventare senatori, concesse di vestire l'abito senatoriale ancor prima di aver assunto cariche in quelle magistrature che davano accesso al Senato. Cerc\u00f2 di ristabilire, almeno formalmente, i poteri delle assemblee popolari, permettendo alla plebe di convocare nuovamente i comizi.\nPolitica estera.\nOccidente.\nIl fatto che Caligola appartenesse a una famiglia di importanti comandanti militari che si erano guadagnati gloria e onore con imprese belliche potrebbe aver destato in lui il desiderio di emularne le gesta. Se Druso maggiore, il nonno paterno, e Germanico, il padre, si erano concentrati in Germania, egli, per superare le loro gesta, credette di dover non solo conquistare in modo definitivo i territori compresi tra Danubio e Reno, ma anche varcare l'oceano e sbarcare in Britannia. A tal scopo, per prima cosa cre\u00f2 due nuove legioni, la \"XV Primigenia\" e la \"XXII Primigenia\".\nLasciata Roma all'inizio di settembre del 39, condusse il suo esercito lungo il Reno, ammassandovi numerose legioni, insieme ai relativi reparti ausiliari e un ingente quantitativo di vettovagliamenti. A ottobre, dopo aver passato in rassegna le truppe, fece uccidere Gneo Cornelio Lentulo Getulico, che era stato il governatore della Germania superiore per dieci anni, poich\u00e9 ne invidiava l'ottimo rapporto che aveva con le proprie truppe.\nLa sua impresa risult\u00f2 quasi del tutto inutile, se non per il fatto che Adminio, figlio di Cunobelino re dei Britanni, scacciato dal padre, giunse nell'accampamento dell'imperatore e fece atto di sottomissione. Caligola rimase sul Reno senza per\u00f2 portare a termine alcuna operazione militare e rimprover\u00f2 ai senatori di vivere tra i lussi mentre lui rischiava la vita in battaglia. Decise quindi di muovere le truppe verso l'Oceano, portando con s\u00e9 numerose macchine da guerra. Ordin\u00f2 ai suoi uomini di togliersi l'elmo e raccogliere le conchiglie sulla spiaggia, quasi fosse il bottino di una battaglia vinta contro il mare. Fece, infine, costruire in quel luogo una grande torre in memoria delle sue imprese vittoriose ed elarg\u00ec ricompense ai suoi soldati.\nGli storici moderni hanno avanzato alcune teorie per spiegare questo genere di azioni: il viaggio verso la Manica viene interpretato come un'esercitazione, una missione di esplorazione oppure per accettare la resa del capo britannico Adminio. Le \"conchiglie\" (in latino \"conchae\") di cui racconta Svetonio potrebbero rappresentare invece una metafora dei genitali femminili, in quanto alle truppe fu probabilmente concesso di frequentare i bordelli della zona; oppure di imbarcazioni britanne, che i soldati potrebbero aver catturato durante la breve spedizione.\nOriente.\nIn oriente, Caligola insedi\u00f2 come re clienti i tre giovani principi traci che aveva avuto modo di frequentare in giovent\u00f9, a casa della nonna Antonia: a Polemone II il regno del Ponto e del Bosforo (nel 38), a Remetalce III met\u00e0 dell'antico regno di Tracia e a Cotys IX l'Armenia Minore. L'imperatore non segu\u00ec un'identica linea politica con i regni alleati orientali: si bas\u00f2 molto sulla simpatia e sulla fiducia personale che ogni singolo sovrano fu in grado di trasmettergli. Depose ed esili\u00f2 Mitridate, re d'Armenia; nomin\u00f2 Antioco re di Commagene, regione ridotta a provincia nel 17, al quale regal\u00f2 100 milioni di sesterzi; elesse governatore dei territori di Batanea e Traconitide l'amico di infanzia, Erode Agrippa, donandogli in seguito anche il regno di Giudea dopo aver esiliato lo zio Erode Antipa (nel 39), accusato di volersi impadronire dei territori di Agrippa e di aver ordito una congiura contro l'imperatore, oltre alla Palestina nord-occidentale, che dalla morte di Erode Filippo II (34) era sotto il controllo diretto di Roma.\nFronte africano.\nLa Mauretania era ormai da lungo tempo un regno cliente fedele a Roma, governato da Tolomeo di Mauretania, discendente di Antonio e Cleopatra e cugino di secondo grado del principe. Nel 40 Caligola invit\u00f2 Tolomeo a Roma, e \u00abquando venne a sapere che era ricco\u00bb, lo mand\u00f2 a morte. Dopo l'uccisione del re di Mauritania scoppi\u00f2 una rivolta guidata da un suo liberto, Edemone, che amministrava gli affari reali gi\u00e0 dal 37, e che ebbe termine grazie all'intervento militare romano di Marco Licinio Crasso Frugi (41). La Mauretania fu quindi annessa e successivamente divisa in due province, Mauretania Tingitana e Mauretania Cesariensis, separate dal fiume \"Mulucha\" (oggi Muluia). Se Plinio sostiene che la divisione fu operata da Caligola, Cassio Dione al contrario afferma che solo in seguito alla rivolta del 42, soffocata nel sangue dalle truppe romane poste sotto il comando di Gaio Svetonio Paolino e Gneo Osidio Geta, fu operata la scissione in due province indipendenti; questa confusione potrebbe essere stata generata dal fatto che fu Caligola a prendere la decisione di dividere la provincia, ma che la sua realizzazione venne rinviata a causa della successiva ribellione. Il primo governatore equestre delle due province fu un certo Marco Fadio Celere Flaviano Massimo (44).\nI dettagli della conquista della Mauritania non sono chiari sebbene Cassio Dione vi avesse dedicato un intero capitolo, purtroppo andato perduto. L'annessione operata da Caligola sembra avesse un movente strettamente personale, vale a dire il timore e la gelosia del cugino del \"princeps\", Tolomeo. L'espansione non sarebbe stata quindi determinata, almeno inizialmente, da esigenze economiche o strategico-militari. Tuttavia la ribellione di Tacfarinas aveva mostrato quanto l'Africa proconsolare fosse debole lungo i suoi confini occidentali e di come i re clienti di Mauretania fossero importanti nel fornire la loro protezione alla provincia, ed \u00e8 quindi possibile che l'annessione operata da Caligola rappresentasse una risposta strategica alle potenziali minacce future.\nLa malattia (ottobre del 37).\nFin da giovane Caligola era soggetto a svenimenti improvvisi: \nNell'ottobre del 37 l'imperatore fu colpito da una grave malattia, notizia che turb\u00f2 profondamente il popolo romano che fece voti per la salvezza del proprio \"princeps\"; Svetonio e Cassio Dione riportano il caso di un cavaliere, Atanio Secondo, che promise di combattere nell'arena come gladiatore in caso di sua guarigione: egli mantenne la promessa, combattendo, vincendo lo scontro e salvandosi la vita. Al contrario, un plebeo che fece un'identica promessa, in seguito alla guarigione di Gaio, pretese di sciogliere il voto, ma venne arrestato e mor\u00ec dopo essere stato gettato dalle mura serviane.\nCaligola si riprese dalla malattia, anche se da questo momento in poi vi fu un netto peggioramento della sua condotta morale. Sulla malattia e sulle cause gli storici non concordano, ma tutti considerano questo evento come lo spartiacque tra il suo primo periodo di governo e il successivo, caratterizzato da una condotta folle. Osserva Filone di Alessandria:\nPer Filone, Dio si serv\u00ec di Caligola, trasformandolo dopo la malattia da ottimo principe e fortunato erede di Tiberio in un pazzo carnefice destinato a compiere la vendetta divina contro i giudei e i romani, quella stessa che avrebbe poi punito il suo persecutore, liberando alla fine gli stessi israeliti.\nLa malattia fu attribuita agli eccessi compiuti all'inizio del principato; in particolare Giovenale e Svetonio indicano come causa della pazzia di Caligola l'aver usato un afrodisiaco (\"poculum amatorium\") a lui offerto dalla moglie Milonia Cesonia. Sono state ipotizzate dagli studiosi moderni, come cause degli sbalzi d'umore, delle allucinazioni, dell'insonnia e delle paranoie di cui soffriva l'imperatore, disturbi mentali veri e propri (schizofrenia, disturbo bipolare o altri), patologie come l'epilessia, l'ipertiroidismo (es. tiroidite di Hashimoto), l'encefalite erpetica, la neurosifilide e il saturnismo.\nDeclino (38-41).\nFu in questo periodo che Gaio comprese quali fossero i rischi a cui andava incontro, poich\u00e9 la carica di imperatore era ambita da molti. Anche se si ristabil\u00ec completamente dalla malattia, il suo modo di governare mut\u00f2 profondamente. Le fonti antiche lo definirono \u00abpazzo\u00bb dotato di una \u00abfollia sanguinaria\u00bb.\nIl suo breve principato fu caratterizzato, infatti, da ripetuti massacri degli oppositori, e da atti di governo che miravano a umiliare la classe senatoria e l'intera nobilt\u00e0 romana. Celeberrimo \u00e8 l'episodio del suo amato cavallo, \"Incitatus\", che, secondo una tradizione riportata da Svetonio e Cassio Dione, Caligola si riprometteva di nominare console, un proposito estremo al quale, per\u00f2, non fu in grado di adempiere nella sua breve esistenza. Il suo comportamento dispotico determin\u00f2 numerose congiure, tutte sventate tranne l'ultima.\nCaligola, subito dopo la malattia, assunse atteggiamenti autocratici e provocatori. Fu accusato, infatti, di giacere con le mogli di importanti esponenti dell'aristocrazia romana e di vantarsene; di uccidere per puro divertimento; di dilapidare deliberatamente il patrimonio statale e di aver ordinato l'erezione di una statua colossale nel Tempio di Gerusalemme, sfidando le usanze religiose dei Giudei. Egli, d'altro canto, si rese popolarissimo con laute elargizioni alla plebe e costosi giochi circensi, ma anche il popolo gli si rivolt\u00f2 contro quando alz\u00f2 nuovamente le tasse.\nSe gli imperatori prima di lui avevano scelto, almeno nella parte occidentale dell'impero, di mantenere i legami con le tradizioni repubblicane, egli vir\u00f2 sensibilmente verso Oriente: non solo aveva in mente di trasferire la capitale imperiale ad Alessandria d'Egitto (come voleva il suo bisnonno Marco Antonio), ma anche di instaurare una forma di monarchia assoluta, a quel tempo ancora sconosciuta in Italia ma che di fatto fu posta in atto da Domiziano, Commodo e da tutti gli imperatori romani dal III secolo in poi. Adott\u00f2, pertanto, una politica volta a diventare un sovrano a cui si rendevano onori divini sul modello delle monarchie orientali, esasperando il noto processo di divinizzazione degli imperatori defunti.\nLa sua inclinazione filo-ellenista gli fece, infine, programmare un lungo viaggio ad Alessandria, in Asia minore e Siria.\nCaligola principe e divinit\u00e0.\nQuando alcuni sovrani stranieri andarono a Roma per rendere omaggio all'imperatore e per discutere delle loro nobili origini familiari, Caligola grid\u00f2: \u00abCi sia un solo capo, un solo re\u00bb e fu sul punto di restaurare seduta stante la monarchia. Nel 40 Caligola inizi\u00f2 una politica molto controversa di affiancamento del titolo di principe al ruolo di divinit\u00e0: inizi\u00f2 infatti ad apparire in pubblico vestito come dei e semidei del pantheon romano, quali Ercole, Venere e Apollo. Inizi\u00f2 a riferirsi a s\u00e9 stesso come dio, facendosi chiamare \"Giove\" nelle cerimonie pubbliche.\nOssessionato dall'idea di regalit\u00e0, la vedeva impersonata in Giove, il re di tutti gli dei, del quale Caligola riprese gli epiteti nei \"cognomina\": \"Optimus Maximus Caesar\". Con Giove Capitolino l'imperatore manteneva un rapporto confidenziale, quasi di fratellanza e complicit\u00e0. Riferisce Svetonio:\nQuesto, che pu\u00f2 apparire un comportamento bizzarro, in realt\u00e0 faceva parte delle consuetudini religiose romane, come riferiscono altre fonti antiche a proposito di Scipione l'Africano che abitualmente aveva dialoghi mistici con Giove Capitolino. La frase blasfema di Caligola rivolta a Giove (\u00abo tu elimini me o io te\u00bb), racconta Cassio Dione, va riferita alla stizza dell'imperatore nei confronti di Giove Tonante, che con i tuoni e i fulmini, dei quali aveva peraltro paura, gli aveva impedito di assistere tranquillamente agli spettacoli dei pantomimi, e per rispondere e contrapporsi al dio\nFu inaugurato un luogo sacro predisposto all'adorazione dell'imperatore a Mileto, nella provincia d'Asia, e altri due templi furono eretti a Roma. Il tempio di Castore e Polluce fu annesso da Caligola al palazzo imperiale del Palatino e fu dedicato al \"princeps\". Svetonio racconta come il principe arriv\u00f2 a prolungare una parte del palazzo fino al Foro e trasform\u00f2 il tempio di Castore e Polluce nel suo vestibolo, sedendosi spesso tra le statue dei due fratelli divini, in modo da offrirsi all\u2019adorazione dei passanti. Inoltre fece rimuovere le teste di svariate statue di divinit\u00e0 e le fece rimpiazzare con la sua. Si diceva che volesse essere adorato come \"Neos Helios\", il \"Nuovo Sole\"; infatti fu rappresentato come questa divinit\u00e0 sulle monete egiziane.\nLa politica religiosa di Caligola fu molto diversa da quella degli altri imperatori romani, infatti gli imperatori in vita erano adorati come d\u00e8i solo in Oriente, mentre a Roma si adoravano come dei solo dopo la morte. Caligola cominci\u00f2 a farsi adorare dai cittadini di Roma, compresi i senatori, come un dio vivente.\nVita privata.\nOnori alla sua famiglia.\nIn onore della madre Agrippina fece istituire dei nuovi giochi circensi, durante i quali una statua della donna veniva portata in processione al pari degli d\u00e8i. In memoria del padre cambi\u00f2 il nome del mese di settembre in \"Germanico\", proclam\u00f2 un giorno di sacrifici annuale in onore dei fratelli. e per senatoconsulto fece attribuire a sua nonna Antonia tutti gli onori di cui aveva goduto in passato Livia Augusta. Prese suo zio Claudio come collega durante il suo primo consolato, adott\u00f2 Tiberio Gemello il giorno che raggiunse l'et\u00e0 adulta e lo nomin\u00f2 \"Princeps Iuventis\". Fece includere in ogni giuramento una formula che ricordasse le sue sorelle: \u00abNon avr\u00f2 pi\u00f9 cari me stesso ed i miei figli di quanto non siano Gaio Cesare e le sue sorelle\u00bb, e cos\u00ec pure nelle relazioni tra consoli: \u00abPer la prosperit\u00e0 e la fortuna di Gaio e delle sue sorelle\u00bb. Fu inoltre stabilito che il giorno in cui aveva assunto il potere fosse chiamato \"Parilia\" (21 aprile, data della fondazione di Roma), come se lo Stato fosse nato una seconda volta.\nRapporti con i familiari.\nSe Caligola all'inizio del regno rese onore ai suoi familiari, con il tempo il rapporto che ebbe con loro and\u00f2 peggiorando. Svetonio racconta che prefer\u00ec nascondere di essere nipote di Agrippa, poich\u00e9 gli erano attribuite umili origini, affermando invece che sua madre fosse nata da un incesto tra Giulia maggiore e Augusto stesso, gettando pertanto discredito sull'immagine del primo imperatore romano. Si fece spesso beffe della sua bisavola Livia Drusilla, definendola un \u00abUlisse in gonnella\u00bb e rimproverandole che suo nonno, Alfidio Lurcone, fosse un semplice decurione di \"Fundi\". L'unico suo antenato di cui avesse rispetto fu Marco Antonio: Cassio Dione ci tramanda che, quando i due consoli in carica festeggiarono la vittoria di Augusto su Antonio, Caligola li rimosse dal loro incarico. Questo apprezzamento nei confronti di Antonio fu dovuto probabilmente ai racconti della nonna Antonia, figlia del triumviro, da cui prese anche la comune passione per l'ellenismo.\nPrefer\u00ec ricevere la nonna Antonia non in privato ma alla presenza del prefetto del pretorio Macrone; successivamente secondo alcune fonti, la fece uccidere avvelenandola. Svetonio riporta che Antonia mor\u00ec per una malattia causata dal trattamento ostile da parte di Caligola, anche se aggiunge che ci sono voci che sostengono che venne fatta avvelenare dal nipote, mentre secondo Dione Cassio Caligola la fece suicidare perch\u00e9 lo rimproverava. Fece uccidere anche il cugino Tiberio Gemello accusandolo falsamente di aver attentato alla sua vita e liberandosi cos\u00ec di questo scomodo rivale. Obblig\u00f2 anche il suocero Marco Giunio Silano a suicidarsi, accusandolo anch'egli di aver attentato alla sua vita. In quest'ultimo caso sembra che furono \"comprate\" alcune testimonianze, tra cui quella del senatore Giulio Grecino, il quale per\u00f2 alla fine si rifiut\u00f2 di confessare il falso e per questo fu messo a morte. Quanto allo zio Claudio, lo tenne in vita solo per farne un suo zimbello e oggetto di spasso.\nCon le tre sorelle ebbe un rapporto molto intimo, seppure complicato, in particolar modo con Drusilla. Egli fu infatti geloso di suo marito, Lucio Cassio Longino, costringendoli a divorziare; la tratt\u00f2 come se fosse sua moglie e quando si ammal\u00f2 la nomin\u00f2 erede al trono imperiale. Intratteneva rapporti incestuosi con tutte e tre e non lo nascondeva pubblicamente.\nQuando Drusilla mor\u00ec, sospese ogni genere di attivit\u00e0 e le organizz\u00f2 dei funerali pubblici, divinizzandola il giorno 23 settembre del 38 con un senatoconsulto. In seguito a questo lutto, il \"princeps\" rimase particolarmente addolorato tanto che le sue condizioni di salute peggiorarono. Riguardo invece alle altre due sorelle, non ebbe la stessa complicit\u00e0 che invece tenne con Drusilla. In occasione del processo di Marco Emilio Lepido, al quale aveva precedentemente promesso la successione, le condann\u00f2 per adulterio e le mand\u00f2 in esilio sulle Isole Ponziane.\nMatrimoni.\nDopo la morte della prima moglie, avvenuta intorno al 36, Caligola inizi\u00f2 una relazione intima con Ennia Trasilla, moglie del fedele prefetto del Pretorio Quinto Nevio Sutorio Macrone. Verso la fine del 37, durante la festa di matrimonio di Gaio Calpurnio Pisone e Livia Orestilla, ordin\u00f2 al marito di ripudiare la sposa per poterla risposare il giorno stesso. Accadde per\u00f2 che dopo pochi giorni la ripudi\u00f2 a sua volta, mandandola in esilio due mesi pi\u00f9 tardi per non permetterle di risposarsi con Pisone.\nL'anno seguente (nel 38), si marit\u00f2 con Lollia Paolina, moglie del consolare e governatore provinciale Publio Memmio Regolo. Caligola, che aveva sentito dire che sua nonna Aurelia era stata in giovent\u00f9 una donna bellissima, fece chiamare Paolina dalla provincia, la fece divorziare dal marito e la rispos\u00f2. Divorzi\u00f2 presto anche da lei dichiarando che fosse sterile e la rimand\u00f2 indietro, ordinandole per\u00f2 di non avere rapporti carnali con nessun altro.\nSempre nel 38, quando Macrone fu nominato Prefetto d'Egitto, anche Ennia fu costretta a partire insieme al marito e ai figli. Poco prima di salpare per la nuova destinazione, Caligola, evidentemente addolorato per essersi sentito abbandonato dall'amante, ordin\u00f2 a lei, al marito e ai loro figli di suicidarsi.\nNel 39, infine, inizi\u00f2 una relazione con Milonia Cesonia, che divenne sua concubina; dopo aver divorziato da Paolina, la spos\u00f2 poich\u00e9 era incinta. Milonia Cesonia non era n\u00e9 giovane n\u00e9 bella, ma Caligola prov\u00f2 per lei una vera passione. Dopo un mese di matrimonio nacque una bambina, alla quale venne dato il nome di Giulia Drusilla, in ricordo della sorella scomparsa e divinizzata alla sua morte.\nMorte e successione (41).\nSvetonio riporta nella \"Vita di Gaio\" che molti eventi avevano preannunciato la morte di Caligola: alcuni fulmini si abbatterono sul Campidoglio di Capua e sul Tempio di Apollo Palatino a Roma il giorno delle idi di marzo, lo stesso dell'assassinio di Cesare e anche l'astrologo Silla gli aveva predetto di essere prossimo alla morte. Le divinit\u00e0 Fortune di Anzio lo avvertirono circa l'esistenza di un certo Cassio pronto ad assassinarlo; egli allora, credendo che si trattasse del proconsole d'Asia Cassio Longino, lo fece richiamare e assassinare (secondo il racconto di Svetonio) o forse solo imprigionare (secondo quanto tramanda Cassio Dione). Caligola dimentic\u00f2 tuttavia che vi era un altro Cassio, il tribuno della guardia pretoriana Cassio Cherea, che ebbe in effetti parte attiva nel suo omicidio.\nL'assassinio dell'imperatore fu organizzato principalmente da tre persone, tra cui il tribuno Cassio Cherea, sebbene molti cavalieri, senatori e militari ne fossero a conoscenza, come pure il potente consigliere imperiale Callisto e il prefetto del pretorio. Cherea, in particolare, aveva ragioni politiche e motivazioni personali per uccidere il suo \"princeps\": si racconta che spesso Caligola lo sbeffeggiasse a causa dei toni acuti della sua voce, sostenendo che fosse effeminato e chiamandolo \"checca\" (\"gunnis\"), facendo gesti osceni alle sue spalle o costringendolo a utilizzare per il suo servizio parole d'ordine come \"Priapo\", \"Amore\" o \"Venere\". Altri importanti cospiratori furono Lucio Annio Viniciano, che si un\u00ec alla congiura per vendicare l'amico Lepido, e il senatore Marco Cluvio Rufo.\nIl 24 gennaio del 41, durante l'annuale celebrazione dei ludi palatini, un gruppo di pretoriani, guidati dai due tribuni Cherea e Cornelio Sabino, misero in atto il loro piano per assassinare il \"princeps\". L'occasione era favorevole, in quanto i congiurati avrebbero potuto mescolarsi agli spettatori accorsi al teatro mobile tradizionalmente allestito di fronte al palazzo imperiale. Caligola giunse in teatro, si sedette e inizi\u00f2 ad assistere allo spettacolo. Quando verso l'ora settima, o forse la nona, a seconda delle fonti, egli decise di andarsene e mentre percorreva un criptoportico che congiungeva il teatro al palazzo, si ferm\u00f2 a conversare con un gruppo di attori asiatici che avrebbero dovuto esibirsi a breve. Fu a questo punto che il principe incontr\u00f2 infine la sorte temuta. Al primo tumulto, accorsero in suo aiuto i portatori della lettiga, armati di bastoni, poi i germani della sua guardia che uccisero alcuni dei suoi assassini e anche qualche senatore estraneo al delitto. Durante lo scontro Caligola fu pugnalato a morte. Qualche ora dopo persero la vita anche sua moglie Milonia Cesonia, pugnalata da un centurione appositamente inviato da Cherea, e la figlia piccola, Giulia Drusilla, che fu scaraventata contro un muro. Secondo Svetonio il principe fu colpito da oltre trenta pugnalate. Il suo cadavere fu portato negli \"Horti Lamiani\", semi-bruciato e frettolosamente ricoperto di terra. Quando le sorelle tornarono dall'esilio, disseppellirono il corpo del fratello e posero le sue ceneri nel Mausoleo di Augusto.\nAl momento della diffusione della notizia che Caligola era morto nessuno os\u00f2 festeggiare, poich\u00e9 i pi\u00f9 credevano che l'imperatore avesse messo in giro la voce per capire di chi potesse fidarsi. Quando questa comunicazione fu per\u00f2 confermata, non avendo i congiurati nominato alcun altro imperatore, il Senato si riun\u00ec e dichiar\u00f2 di voler ripristinare la Repubblica, cancellando di fatto il governo dei precedenti \"principes\" a partire da Augusto. Cherea prov\u00f2 a convincere l'esercito ad appoggiare i padri coscritti, ma senza successo. Alla fine i senatori si resero conto di dover nominare un nuovo successore, che Lucio Annio Viniciano, importante senatore e cospiratore, indic\u00f2 in Marco Vinicio, suo parente e marito di Giulia Livilla.\nAlla morte di Caligola, i membri della famiglia imperiale rimasti ancora in vita erano pochi. Tra questi vi era il cinquantenne Claudio che, appena saputo della morte del nipote Gaio, corse a nascondersi nelle sue stanze; rintracciato da un pretoriano mentre era nascosto dietro una tenda, fu condotto nel loro accampamento per essere acclamato imperatore mentre il Senato era occupato tra Foro e Campidoglio. Claudio venne invitato a presentarsi davanti al popolo, ma prima decise di comprarsi la fedelt\u00e0 della guardia pretoriana promettendo la somma di quindicimila sesterzi per ciascun pretoriano.\nFu cos\u00ec che Claudio venne elevato alla porpora imperiale e divenne il quarto imperatore di Roma. Il nuovo \"princeps\" pose, quindi, il proprio veto a quanto il Senato aveva appena deliberato: condannare Caligola alla \"damnatio memoriae\". Poi, su invito del popolo romano, fece imprigionare e condannare a morte tutti i congiurati, compreso Cassio Cherea.\nLuogo di sepoltura.\nQuasi sicuramente Caligola fu sepolto nel mausoleo di Augusto, dove fu inumata la maggiore parte dei membri della dinastia giulio-claudia. Secondo questa ipotesi, nel 410, durante il Sacco di Roma da parte dei Visigoti, le ceneri nella tomba furono disperse.\nTuttavia, il 17 gennaio 2011 la polizia di Nemi, un paese dove Caligola risiedette, annunci\u00f2 di aver scoperto un possibile luogo di sepoltura dell'imperatore Caligola, dopo aver arrestato un ladro che cercava di portare via una statua attribuita proprio a questo imperatore.\nLa notizia, riportata principalmente dalla stampa britannica, fu per\u00f2 accolta con grande scetticismo dalla storica dell'Universit\u00e0 di Cambridge Mary Beard che ritenne tale ipotesi infondata.\nSecondo il \"National Geographic\" il fatto non proverebbe che Nemi fosse il luogo di sepoltura di Caligola poich\u00e9 l'oggetto del furto, la grande statua a pezzi, raffigurante Caligola seduto sul trono, potrebbe essere stata situata un tempo nella stiva delle navi di Nemi affondate nell'omonimo lago."}
{"id": "1399", "revid": "1782831", "url": "https://it.wikipedia.org/wiki?curid=1399", "title": "Cesio (Italia)", "text": "C\u00e8sio (\"C\u00eaxi\" in ligure) \u00e8 un comune italiano di 269 abitanti della provincia di Imperia in Liguria.\nGeografia fisica.\nIl territorio di Cesio \u00e8 situato con gli abitati di Cesio e Arzeno d'Oneglia nell'alta valle del torrente Impero, sul fianco sinistro del rio Tresenda, lungo la vecchia strada del colle di Nava, a 5 km dal valico di colle San Bartolomeo, con l'abitato di Cartari nella valle del torrente Arroscia.\nTra le vette della zona il monte Arosio (812 m), il monte Mucchio di Pietre (770 m) e il monte Verderi (747 m). Valicando il passo del Ginestro (677 m s.l.m.) \u00e8 possibile il raggiungimento della val Merula e della val Lerrone e quindi la provincia di Savona.\nOrigini del nome.\nL'antico toponimo di Cesio potrebbe essere identificato con il termine C\u00e9xeno, citato nel 1150 in merito alla riscossione delle decime religiose presso il territorio della valle del Maro. Intorno al XIV secolo il nome mut\u00f2 in Cezio, cos\u00ec come attesterebbe un documento del 1346 indicante un certo Facius Ferrerius de Cezio.\nSecondo altri il nome deriverebbe dal dialettale Cexi (ceci), ancora oggi utilizzato per indicare il nome del paese, e sarebbe dovuto al fatto che prima della coltivazione intensiva dell'ulivo, quella dei ceci era la coltivazione pi\u00f9 diffusa.\nStoria.\nLe prime testimonianze scritte sul borgo di Cesio compaiono nel XII secolo quando il territorio, appartenente al vescovo della diocesi di Albenga, \u00e8 citato tra i borghi della valle di Oneglia e del Maro in merito alle riscossioni delle decime. Amministrativamente Cesio era inserita nella cosiddetta Castellan\u00eca di Mont'Arosio assieme alle localit\u00e0 di Gazzelli, Chiusanico, Torria e Chiusavecchia e altri borghi della vicina val Merula.\nNel XIII secolo tutta l'area cesiasca entr\u00f2 a far parte dei territori feudali dei conti di Ventimiglia nella valle del Maro e di Oneglia; furono i conti ventimigliesi ad erigere presso le vette del monte Arosio, monte Baraccone e monte Torre e presso la frazione di Cartari una serie di fortificazioni per l'avvistamento e possibilmente di difesa.\nNel 1233 fu tra i borghi fondatori del nuovo centro di Pieve di Teco, mentre al 9 ottobre 1301 risale la cessione del feudo da parte del signore del Maro Oberto di Ventimiglia a Federico Doria per la somma di 1600 lire genovesi; la Signoria dei Doria su Cesio continu\u00f2 oltre al 1576. In tale anno mentre Oneglia e la sua valle furono cedute al Ducato di Savoia del duca Emanuele Filiberto; (incluso il borgo di Arzeno mentre Cartari rimase tra i possedimenti della Repubblica di Genova.) Cesio, unitamente alla vicina Testico, rimase signoria particolare del Doria marchese di Ciri\u00e9 e ci\u00f2 sino al 1735.\nAnnessa al successivo Regno di Sardegna dal 1735 la comunit\u00e0 di Cesio assistette tra la fine del Settecento e l'inizio dell'Ottocento, in occasione dei primo scontri correlati alle campagne napoleoniche in Italia, a cruente e sanguinose battaglie sul suo territorio come quella del 6 maggio del 1800 dove Austriaci e Francesi si scontrarono per il dominio delle terre; l'esercito d'oltralpe, sconfitto, si dovette ritirare a Nizza. O, ancora, nel 1801 quando circa cinquecento predoni provenienti dalle vicine valli Arroscia, Lerrone e Oneglia misero a ferro e fuoco il paese tra uccisioni, furti di bestiame e devastazioni.\nCon la dominazione napoleonica le municipalit\u00e0 di Cesio, Arzeno e Cartari (quest'ultimo unito a Calderara, frazione odierna di Pieve di Teco) confluirono tra il 1801 e il 1803 nella Repubblica Ligure andando a costituire il II cantone di Val di Maro nella Giurisdizione degli Ulivi. Nel 1804 la municipalit\u00e0 di Cesio fu soppressa e unita alla municipalit\u00e0 di Torria.\nAnnessi al Primo Impero francese, dal 13 giugno 1805 al 1814 i territori furono inseriti nel Dipartimento di Montenotte sotto l'arrondissement di Porto Maurizio.\nNuovamente inglobati nel Regno di Sardegna dal 1815, cos\u00ec come stabilito dal Congresso di Vienna del 1814, e con Cesio nuovamente comune autonomo da Torria, confluirono nel Regno d'Italia dal 1861. Dal 1859 al 1927 i tre comuni furono divisi in due diversi mandamenti: Cesio e San Bartolomeo ed Arzeno nel I mandamento di Borgomaro; Cartari-Calderara nel V mandamento di Pieve di Teco, entrambi del circondario di Porto Maurizio facente parte della provincia di Porto Maurizio e, con la sua costituzione, della successiva provincia di Imperia. Tra il 1923 e il 1925 il comune di Cesio fu unito al territorio comunale di Chiusavecchia come frazione.\nGli ultimi aggiustamenti territoriali risalgono al 1929 quando gli fu annesso l'ex comune di Arzeno d'Oneglia (San Bartolomeo fu unita, come frazione, al comune di Caravonica) e Cartari facente parte fino ad allora dell'ex comune di Cartari e Calderara (Calderara divenne invece frazione di Pieve di Teco mentre l'ex frazione del soppresso comune, Siglioli, fu unita a Vessalico).\nDal 1973 al 31 dicembre 2008 ha fatto parte della Comunit\u00e0 montana dell'Olivo e, con le nuove disposizioni della Legge Regionale n\u00b0 24 del 4 luglio 2008, fino al 2011 della Comunit\u00e0 montana dell'Olivo e Alta Valle Arroscia. Dal 2014 al 2019 ha fatto parte dell'Unione dei comuni della Val Merula e di Montarosio.\nSimboli.\n \nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Cesio sono .\nGeografia antropica.\nIl territorio comunale \u00e8 costituito, oltre il capoluogo, dalle tre frazioni di Arzeno d'Oneglia, Cartari e Colle San Bartolomeo per un totale di 8,86\u00a0km2.\nConfina a nord con il comune di Vessalico, a sud con Chiusanico, ad ovest con Pieve di Teco e Caravonica e ad est con Casanova Lerrone (SV) e Testico (SV).\nEconomia.\nBasa la sua principale attivit\u00e0 economica sull'attivit\u00e0 agricola specie nella olivicoltura.\nInfrastrutture e trasporti.\nStrade.\nIl territorio di Cesio \u00e8 attraversato principalmente dalla strada provinciale 95 la quale permette il collegamento stradale ad ovest con i territori comunali di Caravonica e Pieve di Teco innestandosi con la provinciale 20 presso il Colle San Bartolomeo e a sud con Chiusanico (SP 95 e SP 29).\nAttraverso il valico del passo del Ginestro, lungo la provinciale 23, \u00e8 inoltre possibile il collegamento con la val Merula, nella provincia savonese, e con il centro di Testico."}
{"id": "1400", "revid": "1444886", "url": "https://it.wikipedia.org/wiki?curid=1400", "title": "Cesio", "text": "Il cesio \u00e8 l'elemento chimico di numero atomico 55 e il suo simbolo \u00e8 Cs.\n\u00c8 un metallo alcalino di colore argenteo-dorato, tenero e duttile, fonde poco al di sopra della temperatura ambiente. L'uso pi\u00f9 importante del cesio \u00e8 negli orologi atomici.\nCaratteristiche.\nLo spettro elettromagnetico del cesio ha due righe brillanti nella parte blu dello spettro e molte altre linee nel rosso, nel giallo e nel verde. Il cesio \u00e8 anche l'elemento pi\u00f9 elettropositivo di tutti e quello con il pi\u00f9 basso potenziale di ionizzazione; inoltre \u00e8 il meno comune di tutti i metalli alcalini, non considerando il rarissimo e radioattivo francio.\nIl cesio pu\u00f2 trovarsi liquido a temperatura ambiente. Il cesio reagisce in maniera esplosiva a contatto con l'acqua fredda e perfino con il ghiaccio a temperature al di sopra di \u2212116\u00a0\u00b0C. L'idrossido di cesio (CsOH) \u00e8 una base molto forte ed intacca rapidamente la superficie del vetro. Reagendo con l'acido bromidrico forma il Bromuro di cesio.\nStoria.\nIl cesio (dal Latino \"c\u00e6sius\", che vuol dire \"blu cielo\") fu scoperto spettroscopicamente da Robert Bunsen e Gustav Kirchhoff nel 1860 nelle acque minerali di D\u00fcrkheim, in Germania. L'identificazione fu basata sulle brillanti linee blu del suo spettro e fu il primo elemento scoperto attraverso l'analisi spettroscopica. Il cesio metallico venne prodotto per la prima volta nel 1881. Nel 1967 il Sistema Internazionale delle Unit\u00e0 di misura (SI) ha definito il secondo come oscillazioni della radiazione corrispondente alla transizione fra due livelli energetici dello stato fondamentale dell'atomo di 133Cs. Storicamente l'uso pi\u00f9 importante del cesio \u00e8 stato nella ricerca e sviluppo di prodotti e applicazioni chimiche ed elettriche.\nDisponibilit\u00e0.\nCome metallo alcalino il cesio si trova nella lepidolite, nella pollucite (silicato idrato di alluminio e cesio) e in altri minerali. Una delle pi\u00f9 ricche ed importanti fonti di cesio \u00e8 situata presso il lago Bernic nel Manitoba (Canada): i depositi ivi presenti sono stimati in di pollucite con un contenuto medio del 20% di cesio.\nSi pu\u00f2 isolare il cesio per elettrolisi del cianuro fuso e in un certo numero di altri modi. Il cesio ottenuto per decomposizione termica dell'azoturo di cesio \u00e8 eccezionalmente puro e privo di gas. I composti principali del cesio sono i suoi cloruri e nitrati; il prezzo del cesio nel 1997 \u00e8 stato di circa /g.\n\u00c8 un elemento presente in piccole quantit\u00e0 nei terreni, nelle acque, negli organismi animali e vegetali.\nIn biologia.\nIl cesio viene assorbito dalle cellule animali e vegetali in modo competitivo con il potassio, ma il cesio non ha alcuna funzione conosciuta; tuttavia, ad alte concentrazioni, pu\u00f2 causare tossicit\u00e0 nelle piante, inibendone la crescita. Infatti, gli organismi dei mammiferi, durante l'evoluzione, hanno cominciato a distinguere l'inutile cesio (non-radioattivo) dal potassio, che \u00e8 essenziale nella pompa Na + / K + delle membrane cellulari animali. Ci\u00f2 \u00e8 ben visibile nello scarso assorbimento e selettivit\u00e0 per il cesio del fegato e dei feti, nelle autoradiografie di Nelson et al. (1961). L'organismo umano espelle infatti il cesio sia con il rene che attraverso altri due emuntori: le ghiandole salivari e il pancreas esocrino, che lo concentrano, lo filtrano e lo eliminano con le loro secrezioni (saliva e succo pancreatico) nell'intestino. Infatti, il \"Blu di Prussia\" (ferrocianuro ferrico), ingerito oralmente, \u00e8 in grado nell'intestino di chelare il cesio, prevenendone il riassorbimento, e di eliminarlo nelle feci ed in tale modo \u00e8 in grado di ridurre di circa la met\u00e0 la concentrazione del cesio nel corpo umano in 30-70 giorni. Contrariamente al parere di molti ricercatori il cesio non \u00e8 distribuito uniformemente nei tessuti umani. Per questo motivo, il danno cronico da radiocesio \u00e8 maggiore nel pancreas, dove hanno origine la maggior parte dei tumori pancreatici , e dove pu\u00f2 causare un aumento del diabete (pancreatogeno, secondario), mentre invece la sua radiazione acuta ha causato severe pancreatiti nella popolazione di Fukushima.\nIsotopi.\nIl cesio ha almeno 39 isotopi noti, pi\u00f9 di qualunque altro elemento a parte il francio; i loro numeri di massa vanno da 112 a 151. Nonostante il gran numero di isotopi del cesio, solamente uno \u00e8 stabile, il 133Cs. Tutti gli altri, a parte quelli riportati qui, hanno emivite che variano da decine di anni a frazioni di secondo. Il cesio-137 \u00e8 prodotto dalla detonazione di armi nucleari e dal processo di fissione nei reattori delle centrali nucleari: una notevole quantit\u00e0 fu rilasciata in atmosfera nell'esplosione di \u010cernobyl' del 1986. A partire dal 1954, con l'inizio dei test nucleari, il 137Cs \u00e8 stato rilasciato nell'atmosfera terrestre per poi essere portato al suolo dalle precipitazioni e nelle acque di superficie, l'isotopo viene rimosso per ruscellamento e trasporto particellare, quindi la funzione di ingresso di questo isotopo pu\u00f2 essere stimata come una funzione del tempo. Il 137Cs ha una emivita di circa 30 anni.\nPrecauzioni.\nIl cesio reagisce in modo esplosivo se viene a contatto con l'acqua ed \u00e8 blandamente tossico, solo un'esposizione a grosse quantit\u00e0 pu\u00f2 causare iperirritabilit\u00e0 e spasmi muscolari, data la sua affinit\u00e0 al potassio; alcuni dei suoi radioisotopi presentano un'altissima tossicit\u00e0 radiologica. L'idrossido di cesio \u00e8 una base estremamente forte e pu\u00f2 corrodere il vetro."}
{"id": "1402", "revid": "1226", "url": "https://it.wikipedia.org/wiki?curid=1402", "title": "Cgi", "text": ""}
{"id": "1403", "revid": "1543377", "url": "https://it.wikipedia.org/wiki?curid=1403", "title": "Cronologia di biologia e biochimica", "text": "Cronologia di biologia e biochimica\n1850\u20131899.\n "}
{"id": "1406", "revid": "767487", "url": "https://it.wikipedia.org/wiki?curid=1406", "title": "Chiamami aquila", "text": "Chiamami aquila (\"Continental Divide\") \u00e8 un film del 1981 diretto da Michael Apted e interpretato, fra gli altri, da John Belushi e Blair Brown.\nLa produzione esecutiva del film \u00e8 stata di Steven Spielberg e di Bernie Brillstein. Il film venne prodotto da Bob Larson e la storia scritta da Lawrence Kasdan.\nTrama.\nErnie Souchak, \u00e8 un famoso giornalista del \"Sun-Times\", un quotidiano di Chicago. Malgrado la fama \u00e8 un uomo molto semplice, conosciuto dal giornalaio e dalle prostitute che vivono nel quartiere in cui abita. Con le rivelazioni di un impiegato comunale, il signor Hellinger, conduce un'inchiesta giornalistica contro l'assessore affarista corrotto Yablonowiz che lo fa aggredire e picchiare.\nIl direttore del giornale, Howard McDermot, suo amico, lo convince cos\u00ec ad allontanarsi dalla citt\u00e0. La scusa \u00e8 l'incarico di intervistare Nell Porter, una giovane ornitologa che studia il comportamento delle aquile calve, una specie in estinzione, sulle Montagne Rocciose, ove lo invia. Ernie e Nell, prima non si sopportano, poi tra loro scoppia l'amore. Ernie ha un incidente mentre \u00e8 in montagna e cos\u00ec rimane con Nell per pi\u00f9 due settimane, durante le quali avr\u00e0 uno scontro con un puma. Tornato a Chicago, Ernie non riesce a reinserirsi nella vita cittadina e nel suo lavoro di giornalista. Innamorato, continua a pensare a Nell e non riesce nemmeno pi\u00f9 a scrivere. Hellinger, l'impiegato del municipio che gli aveva passato le informazioni, viene ritrovato morto: sembra un incidente.\nErnie, riprende la sua indagine ma Yablonowitz, che \u00e8 stato il mandante dell'omicidio, gli fa saltare in aria l'appartamento. Il giornalista dimostra cos\u00ec l'implicazione dell'assessore nella morte dell'impiegato e questi fugge dalla citt\u00e0. Nel frattempo Nell \u00e8 a Chicago per una conferenza sulle aquile calve. Si rivedono e riscoppia tra loro la passione. Ernie le fa conoscere il suo mondo e la vita di citt\u00e0. Nell si rende conto di come sia famoso e quanto sia importante il suo lavoro e come le loro vite siano legate ad ambienti diversi che li allontanano. Nell riparte in treno per le Montagne Rocciose. Ernie non pu\u00f2 fare a meno di lei e la segue, prima per una sola fermata, poi sino alle montagne, dove si sposano, con la promessa di rincontrarsi. Il loro amore a distanza \u00e8 come quello delle aquile calve che si uniscono in amore inseguendosi, volando, tenendosi aggrappate per gli artigli, cadendo in una specie di danza e vicinissimi al terreno, si rilasciano per non sfracellarsi al suolo.\nProduzione.\nIl film richiese pi\u00f9 soldi del previsto, soprattutto per realizzare le riprese in montagna e in luoghi di difficile accesso. Per riprendere le aquile furono necessari degli addestratori ed un cameraman specializzato (David F. Oyster). Le riprese di queste scene furono complicate, e richiesero pi\u00f9 tempo di quanto si prevedesse. Le riprese iniziarono ad agosto del 1980 e terminarono alla fine di agosto del 1981.\nSteven Spielberg, che aveva gi\u00e0 lavorato con John Belushi in, \"1941 - Allarme a Hollywood\" e \"The Blues Brothers\", avrebbe dovuto dirigere il film, ma cambi\u00f2 idea dopo il modesto successo riscosso con \"1941 - Allarme a Hollywood\". Fu comunque, del film, il produttore esecutivo.\nIl personaggio di Ernie Souchak, interpretato da John Belushi, \u00e8 ricalcato sulla figura, realmente esistita, del famoso giornalista del Chicago Sun-Times, Mike Royko.\nDistribuzione.\nIl film \u00e8 stato distribuito nelle sale cinematografiche italiane nel marzo del 1982.\nData di uscita.\nLe date di uscita internazionali sono state:\nAccoglienza.\nI fan che si aspettavano uno dei suoi soliti ruoli comico-demenziali, non seppero apprezzare la storia e la comicit\u00e0 pi\u00f9 matura del film, ricco di battute e scene divertenti. Fu un'\u00e9lite, tra cui il fratello di John, Jim Belushi che riconobbe nel film uno dei pi\u00f9 maturi e migliori dell'attore. Malgrado ci\u00f2 l'incasso non fu vantaggioso, visti anche i costi elevati."}
{"id": "1408", "revid": "1652635", "url": "https://it.wikipedia.org/wiki?curid=1408", "title": "Carlo Collodi", "text": "\u00c8 divenuto celebre per essere stato l'autore del romanzo \"Le avventure di Pinocchio. Storia di un burattino\", spesso noto semplicemente come \"Pinocchio\", diventato uno dei grandi classici della letteratura di tutto il mondo e tradotto in 240 lingue.\nBiografia.\nCarlo Lorenzini nacque il 24 novembre 1826 a Firenze in via Taddea. Il padre, Domenico Lorenzini (Cortona, 30 marzo 1795 - settembre 1848), era cuoco e la madre, Angiolina Orzali (Veneri, Collodi, 18 agosto 1800 - 1886), era sarta e cameriera, ambedue al servizio dei marchesi Ginori. Angiolina era figlia del fattore dei marchesi Garzoni Venturi, che amministrava il podere di Veneri, alle porte della localit\u00e0 di Collodi, frazione di Pescia, il cui nome ispir\u00f2 lo pseudonimo adottato da Lorenzini.\nDal matrimonio (celebrato il 12 febbraio 1826) di Domenico con Angiolina nasceranno ben dieci figli: il primogenito Carlo, poi Marianna (19 gennaio 1828 - 13 settembre 1829), Paolo (13 aprile 1829 - 17 novembre 1891), Maria Adelaide (6 agosto 1831 - 1871), Marianna Seconda (19 novembre 1832 - 20 dicembre 1838), Giuseppina (25 dicembre 1834 - dicembre 1850), Paolina Antonietta (18 aprile 1836 - 28 gennaio 1839), Giovannina Letizia (24 giugno 1837 - 1839), Lorenzo (18 novembre 1839 - 1839) ed Ippolito (3 agosto 1842 - 1923).\nIl giovane Lorenzini pot\u00e9 studiare proprio grazie all'aiuto della famiglia Ginori: visse per un periodo, durante l'infanzia (che per\u00f2 trascorse perlopi\u00f9 a Collodi presso il nonno materno), in una loro casa in via Taddea e, quando il fratello Paolo divenne amministratore della fabbrica Ginori, nel palazzo Ginori di via de' Rondinelli, sulla facciata del quale una targa ne ricorda la permanenza durante gli ultimi anni della vita. Dal 1837 fino al 1842 entr\u00f2 in seminario a Colle di Val d'Elsa; non divent\u00f2 prete, ma ricevette una buona istruzione. Fra il 1842 e il 1844 segu\u00ec lezioni di retorica e filosofia a Firenze, presso un'altra scuola religiosa degli Scolopi.\nInterruppe gli studi superiori nel 1844, ma aveva gi\u00e0 cominciato a lavorare come commesso nella libreria Piatti di Firenze probabilmente fin dal 1843. Nel 1845 era tanto considerato da ottenere una dispensa ecclesiastica che gli permise di leggere i libri messi all'indice dei libri proibiti. Non \u00e8 certo che collaborasse a \"La Rivista di Firenze\", mentre a partire dal 29 dicembre 1847, pubblicando l'articolo di musicologia \"L'Arpa\", cominci\u00f2 a scrivere per \"L'Italia Musicale\", giornale milanese di cui divenne ben presto una delle firme di maggior richiamo. Il ruolo intellettuale di Collodi sar\u00e0 prezioso, perch\u00e9 l'autore toscano trasmetter\u00e0 a molti scapigliati milanesi alcune tematiche critiche fondamentali, relative al teatro di prosa e musicale, alla poesia e al romanzo del suo tempo, che alimenteranno a lungo il dibattito culturale nel nostro paese.\nNel 1848, allo scoppio della Prima guerra d'indipendenza, si arruol\u00f2 volontario, combattendo con il battaglione toscano a Curtatone e Montanara. Tornato a Firenze, fond\u00f2 uno dei maggiori giornali umoristico-politici dell'epoca, \"Il Lampione\", soppresso nel 1849. Cominci\u00f2 per lui, patriota, un periodo non facile nella Toscana granducale, tanto che Lorenzini viaggi\u00f2 spesso a Milano e Torino, fermandovisi per lunghi periodi. Il giornalismo umoristico fu allora la sua principale risorsa: da qui la collaborazione con numerose testate umoristiche che affrontavano, all'insegna del riso e del sorriso, argomenti artistici, teatrali e letterari: \"l'Arte\", \"La Scena\" (a cui collabor\u00f2 anche Ippolito Nievo), \"La Lente\" e altre. Nel 1853 fond\u00f2 lo \"Scaramuccia\", che divenne presto uno dei maggiori giornali teatrali italiani, fornendo letteralmente il modello a tanti altri fogli analoghi, sorti in tutta Italia. Si occup\u00f2 di tutto con grande competenza: musica, teatro, letteratura.\nNel 1856, collaborando con il giornale umoristico fiorentino \"La Lente\", si firm\u00f2 per la prima volta con lo pseudonimo di Carlo Collodi. Dello stesso anno sono le sue prime opere importanti: \"Gli amici di casa\" e \"Un romanzo in vapore. Da Firenze a Livorno. Guida storico-umoristica\". Nel 1859 partecip\u00f2 alla Seconda guerra d'indipendenza, arruolandosi come volontario nel reggimento sabaudo dei Cavalleggeri di Novara. Finita la campagna militare ritorn\u00f2 a Firenze. Nel 1860 divent\u00f2 censore teatrale. Nel 1868, su invito del Ministero della Pubblica Istruzione, entr\u00f2 a far parte della redazione di un dizionario di lingua parlata, il \"Novo vocabolario della lingua italiana secondo l'uso di Firenze\".\nNel 1875 ricevette dall'editore Felice Paggi l'incarico di tradurre le fiabe francesi pi\u00f9 famose. Collodi non solo tradusse, ma ricre\u00f2 in italiano, inserendovi una morale, un corpus di fiabe sotto il titolo \"I racconti delle fate\", tratte dall'edizione Hachette del 1853 di fiabe di Charles Perrault, Marie-Catherine d'Aulnoy, Jeanne-Marie Leprince de Beaumont. Il volume usc\u00ec l'anno successivo.\nNel 1877 apparve \"Giannettino\" e nel 1878 fu la volta di \"Minuzzolo\". Il 7 luglio 1881, sul primo numero del periodico per l'infanzia \"Giornale per i Bambini\" (pioniere dei periodici italiani per ragazzi diretto da Ferdinando Martini), usc\u00ec la prima puntata de \"Le Avventure di Pinocchio\", con il titolo \"Storia di un burattino.\" Secondo il saggio di Gianni Greco \"Quel copione di Collodi (Pinocchio non fu il primo naso)\", del 2018, Collodi si sarebbe ispirato per la stesura del suo pi\u00f9 celebre romanzo a fonti antecedenti. Nel 1883 pubblic\u00f2 \"Le avventure di Pinocchio\" raccolte in volume. Dal 12 aprile di quell'anno, e fino all'8 dicembre 1886, fu direttore del \"Giornale per i Bambini\". All'apice del successo, il 26 ottobre 1890, Collodi si sent\u00ec male sulle scale di casa mentre stava rientrando, alle 22:30. Portato nel suo letto, mor\u00ec pochi minuti dopo, forse per un aneurisma, poco meno di un mese prima di compiere 64 anni. \u00c8 sepolto nel cimitero delle Porte Sante.\nSi \u00e8 spesso parlato di un'affiliazione di Collodi alla massoneria. Il mondo massonico, in effetti, si fregia di tale presunta appartenenza dell'illustre scrittore. Tuttavia, come recentemente dimostrato da Daniela Marcheschi, curatrice della pubblicazione integrale delle opere di Collodi, non vi sono prove reali in questa direzione. Analizzando gli elenchi di affiliati e gli archivi dell'epoca, la Marcheschi ha dimostrato l'infondatezza del dato: Collodi, documenti alla mano, non \u00e8 ascrivibile tra gli affiliati. Quindi, nonostante siti internet legati al mondo culturale massonico affermino una tale appartenenza, non \u00e8 stata prodotta, a oggi, alcuna documentazione al riguardo.\nCome illustra la Marcheschi, tutta la tesi dell'affiliazione di Collodi alla massoneria si fonderebbe su un'errata comprensione di un saluto in calce ad una sua lettera; in essa la contrazione \"suo affo\" \u00e8 stata letta come \"fratello\" anzich\u00e9 \"affezionato\": tanto \u00e8 bastato per costruire la storia di un \"Collodi massone\". Le difficolt\u00e0 incontrate lungo la sua vita sarebbero inoltre conferma del fatto che l'autore non potesse contare su potenti appoggi. Nonostante certa letteratura voglia ad ogni costo trovare un messaggio massonico ed esoterico specialmente nel suo \"Le avventure di Pinocchio\", rimane molto pi\u00f9 realistica quella lettura che coglie nella filigrana del testo l'intreccio di una fede cristiana con le vicende personali della vita dell'autore.\nNel 1962 \u00e8 stata costituita la Fondazione nazionale Carlo Collodi che ha, tra i suoi scopi, quello di diffondere e far conoscere nel mondo le opere del Collodi, in particolare \"Le avventure di Pinocchio\". Con D.M. del 9 giugno 2009 \u00e8 stata istituita l'Edizione Nazionale delle Opere di Carlo Lorenzini, presieduta da Daniela Marcheschi.\nOpere.\nAltre opere di Carlo Lorenzini, pubblicate postume:\nCollodi Nipote.\nCarlo Collodi ebbe un nipote, Paolo Lorenzini (1876\u00a0\u2013 1958), figlio di suo fratello Ippolito, che intraprese anch'egli il mestiere di scrittore per ragazzi, usando lo pseudonimo di \"Collodi Nipote\". Scrisse, tra l'altro, \"Sussi e Biribissi\"."}
{"id": "1409", "revid": "9", "url": "https://it.wikipedia.org/wiki?curid=1409", "title": "Carlo Lorenzini", "text": ""}
{"id": "1410", "revid": "11959", "url": "https://it.wikipedia.org/wiki?curid=1410", "title": "Ceuta", "text": "Ceuta (in spagnolo , italianizzato in ; nome ufficiale: \"Ciudad Aut\u00f3noma de Ceuta\"; ; in berbero: in italiano antico: \"Setta\") \u00e8 una citt\u00e0 autonoma spagnola situata nel Nordafrica, circondata dal Marocco, con una superficie di . Si affaccia sul mar Mediterraneo vicino allo stretto di Gibilterra, a 70\u00a0km a est di Tangeri e a 8\u00a0km a nord di Fnidq.\nNel corso dei secoli, Ceuta \u00e8 stata successivamente soggetta alla dominazione cartaginese, romana, visigota e araba, fino a quando venne conquistata dal Portogallo, il 14 agosto 1415. Nel 1668 il Portogallo cedette definitivamente Ceuta alla Spagna.\nCeuta ha uno status a met\u00e0 strada tra quello di un comune e quello di una comunit\u00e0 autonoma. Prima dello Statuto di Autonomia, Ceuta faceva amministrativamente parte della provincia di Cadice. Il suo territorio fa parte del sistema doganale dell'Unione europea, e del sistema politico ed economico dell'Unione. La citt\u00e0 \u00e8 un porto franco.\nIl governo marocchino avanza pretese di integrazione di Ceuta nel Marocco, ma il governo della Spagna non ha mai effettuato alcun tipo di trattativa sulla materia.\nGeografia.\nMorfologia.\nSin dall'et\u00e0 classica Ceuta \u00e8 conosciuta per essere una delle Colonne d'Ercole, l'altra \u00e8 Gibilterra. Superato lo stretto braccio di mare che separa le due citt\u00e0 e segna la fine del Mar Mediterraneo, tutto era ignoto. Ceuta si trova infatti su una delle punte pi\u00f9 settentrionali del territorio marocchino, del quale costituisce una semi-enclave. Il territorio \u00e8 costituito dalla punta di questa penisola e dalla minuscola penisola (chiamata \"Peninsula de Almina)\" collegata al resto del continente da uno strettissimo lembo di terra.\nCeuta \u00e8 bagnata a sud dal Mar Mediterraneo e a nord dalla Baia di Ceuta, che costituisce parte dello Stretto di Gibilterra, mentre il confine terrestre col Marocco, a sud-ovest, \u00e8 segnato nella sua quasi totalit\u00e0 dal corso di un ruscello. Appartiene al territorio di Ceuta anche l'Isla de Santa Catalina. Punto pi\u00f9 elevato della Peninsula de Almina \u00e8 il monte Hacho, che raggiunge i 186 m, mentre nel territorio continentale il punto pi\u00f9 alto di Ceuta si trova a quota 291 m.\nIdrografia.\nLa citt\u00e0 autonoma \u00e8 solcata da quattro ruscelli principali, tre dei quali tributano verso nord alla Baia di Ceuta e uno verso sud direttamente nel Mar Mediterraneo. Si tratta di corsi d'acqua molto corti che nascono in territorio ceutano e scorrono nella parte continentale della citt\u00e0. Uno di questi forma uno specchio d'acqua di discrete dimensioni. Un quinto corso d'acqua segna, come detto, il confine col Marocco.\nClima.\nIl clima di Ceuta \u00e8 tipicamente mediterraneo temperato.\nStoria.\nLa posizione strategica di Ceuta, sulla punta settentrionale del Marocco (sullo stretto di Gibilterra), l'ha resa un cruciale punto di passaggio di molte culture, commerci e imprese militari, a cominciare dagli antichi cartaginesi nel V secolo a.C. Fu solo a partire dal 42 d.C., quando i Romani ne presero il controllo, che questa citt\u00e0 portuale (all'epoca chiamata \"Septem Fratres\"), acquis\u00ec un ruolo prevalentemente militare.\nCirca 400 anni dopo i Vandali tolsero ai Romani il controllo di Ceuta, la quale, nel 710 d.C., cadde sotto il dominio musulmano. Sotto la guida del capo berbero \u1e6c\u0101riq b. Ziy\u0101d, Ceuta venne utilizzata come testa di ponte per l'assalto alla Spagna controllata dai Visigoti.\nJoseph ben Judah ben Shimeon, noto anche come Joseph ben Judah di Ceuta, \u00e8 stato un rabbino, medico e poeta ebreo, discepolo di Maimonide.\nDaniele Fasanella \u00e8 stato un religioso italiano, considerato santo dalla Chiesa cattolica. Inizialmente i frati, suddivisi in due gruppi distinti, assistettero i mercanti cristiani che risiedevano a Ceuta, ma nell'ottobre del 1227 sfidando le leggi iniziarono a predicare apertamente il Vangelo ai musulmani e, sebbene predicassero solo in italiano e in latino, furono dapprima invitati a convertirsi all'Islam che avevano condannato e dopo il loro rifiuto furono decapitati.\n\u00c8 citata nella \"Divina Commedia\" di Dante al Canto XXVI dell'Inferno (vv. 109-111): \"acci\u00f2 che l\u2019uom pi\u00f9 oltre non si metta: / da la man destra mi lasciai Sibilia, / da l\u2019altra gi\u00e0 m\u2019avea lasciata Setta\" (dove \"Sibilia\" \u00e8 Siviglia, mentre \"Setta\" \u00e8 Ceuta). \nSecoli dopo, nel 1415, Ceuta venne presa dai portoghesi guidati dal principe Enrico il Navigatore. Lo scopo primario di tale conquista era quello di metter fine all'influenza musulmana nell'area e promuovere ulteriormente la cristianit\u00e0. Il 1\u00ba gennaio 1668 a Lisbona, viene firmato un trattato di pace tra Alfonso VI del Portogallo e Carlo II di Spagna, con la mediazione di Carlo II d'Inghilterra, con il quale il Portogallo cedeva Ceuta alla Spagna.\nOggigiorno, Ceuta \u00e8 conosciuta per la sua natura cosmopolita e la sua unica influenza europea, che hanno contribuito ad incrementare il turismo in quell'area.\nIl confine terrestre tra Ceuta e l'entroterra marocchino \u00e8 recintato e sorvegliato, allo scopo di contenere l'ingresso di migranti nella semi-enclave che, in quanto territorio metropolitano spagnolo, garantisce ulteriore libero accesso all'area europea delle nazioni aderenti alla Convenzione di Schengen.\nSociet\u00e0.\nLa popolazione di Ceuta \u00e8 mista dal punto di vista etnico, linguistico e religioso. In citt\u00e0 convivono due realt\u00e0 principali: quella cattolica di origine spagnola e quella musulmana di origine marocchina. La comunit\u00e0 spagnola \u00e8 per la stragrande maggioranza originaria dell'Andalusia e della Comunit\u00e0 Valenciana. La comunit\u00e0 musulmana \u00e8 giunta in citt\u00e0 gradualmente a partire dagli anni 1860 dal Marocco ed \u00e8 costituita per la grande maggioranza da discendenti di immigrati jbala e da una minoranza di berberi rifani. Accanto a queste due componenti principali, vi sono poi una comunit\u00e0 ebraica, costituita da sefarditi e da altri ebrei marocchini giunti da altre citt\u00e0, ed una comunit\u00e0 indiana. La comunit\u00e0 cristiana di madrelingua spagnola compone tra il 50% e il 68% della popolazione, mentre i musulmani tra il 28,3% e il 48%.\nLingue e dialetti.\nLa lingua maggioritaria \u00e8 quella spagnola. La seconda lingua pi\u00f9 parlata a Ceuta \u00e8 l'arabo marocchino. Il dialetto arabo parlato a Ceuta deriva in gran parte dall'arabo jebli ed \u00e8 considerato un dialetto pre-hilalico; il dialetto ha conosciuto un processo di koneizzazione che lo ha portato ad avvicinarsi alla koin\u00e8 araba marocchina. Altre lingue parlate in citt\u00e0 sono il berbero nella sua variante tarifit e il giudeo-spagnolo nella variante haketia, parlato dalla comunit\u00e0 ebraica.\nImmigrazione.\nNel corso dei primi anni 1990, il fenomeno dell'immigrazione ha scelto le citt\u00e0 di Ceuta e Melilla come teste di ponte verso la Penisola iberica, cogliendo impreparate le strutture di accoglienza locali. Dapprima la Croce Rossa e poi altre organizzazioni non governative si fecero carico della gestione umanitaria. Gli immigrati erano di provenienza principalmente subshariana e asiatica. Le autorit\u00e0 governative locali, assieme a quelle nazionali, risposero in maniera abbastanza puntuale senza riuscire ad arginare un processo migratorio che si sarebbe protratto fino al giorno d'oggi. Nella seconda met\u00e0 degli anni '90 il Governo spagnolo, in collaborazione con l'Unione Europea, destin\u00f2 dei fondi importanti per la costruzione di un perimetro fisico, che di fatto ha reso impermeabile il passaggio agli immigrati dal territorio marocchino circostante, destando numerose critiche sull'opportunit\u00e0 di erigere un \"muro\" contro l'immigrazione clandestina. La nascita contemporanea di un Centro di Accoglienza Temporanea per gli Immigrati (CETI) ha di fatto inserito a pieno titolo le citt\u00e0 di Ceuta e Melilla nel panorama geopolitico delle migrazioni transnazionali. Uno dei primi studi effettuati sul fenomeno si deve allo studioso Pietro Soddu che pubblic\u00f2 nel 2002 il libro \"Immigraci\u00f2n Extracomunitaria en Europa: el caso de Ceuta y Melilla\".\nCultura.\nGastronomia.\nLa gastronomia ceutina si evidenzia principalmente per il suo pesce, specialmente il tonno e la sardina. Anche il pesce fritto \u00e8 tipico della zona.\nAmministrazione.\nGemellaggi.\nCeuta \u00e8 gemellata con:"}
{"id": "1412", "revid": "46291", "url": "https://it.wikipedia.org/wiki?curid=1412", "title": "Colophospermum mopane", "text": "Il mopane (Colophospermum mopane ), noto anche come albero farfalla, \u00e8 un albero perenne della famiglia delle leguminose (trib\u00f9 delle \"Detariae\"), diffuso in Africa australe. \u00c8 l'unica specie del genere Colophospermum.\nDescrizione.\nLa caratteristica pi\u00f9 evidente dell'albero di Mopane \u00e8 indubbiamente la foglia a forma di farfalla (da cui una delle sue denominazioni comuni), di colore verde intenso in primavera ed estate e multicolore in autunno. La corteccia \u00e8 grigio-chiara o grigio-scura, e caratterizzata da fessurazioni longitudinali molto evidenti. Su terreni adatti (per esempio quelli alluvionali), pu\u00f2 raggiungere un'altezza di 25 m; in circostanze meno favorevoli, rimane in forma arbustiva.\nI fiori sono giallo-verdi, di piccole dimensioni, pendenti e raggruppati al limite dei rami. I frutti sono baccelli appiattiti, a forma di rene e di colore verde, e contengono un singolo seme punteggiato e carnoso. L'albero fiorisce tra dicembre e gennaio e fruttifica tra aprile e giugno.\nDistribuzione e habitat.\nIl mopane \u00e8 diffuso in gran parte dell'Africa australe (Angola, Botswana, Malawi, Mozambico, Namibia, Sudafrica, Zambia, Zimbabwe). Cresce in particolare sul suolo alcalino e alluvionale, nelle regioni piovose e calde. In alcuni luoghi (in particolare in Sudafrica, Botswana e Zimbabwe) forma veri e propri boschi.\nUsi.\n\u00c8 fonte di cibo per gli animali per gran parte dell'anno; le foglie sono altamente proteiche, e ancora di pi\u00f9 lo sono il baccello e il seme. Le foglie per\u00f2 hanno un leggero sapore di trementina che risulta sgradevole a molti ungulati; diventa una fonte di nutrimento importante soprattutto in momenti di scarsit\u00e0 di cibo. I baccelli, invece, sono ampiamente mangiati da quasi tutte le specie.\nAnche l'uomo fa largo uso del mopane, usato per foraggio, per le sue propriet\u00e0 medicinali e come fonte di legname. Il legno \u00e8 un ottimo combustibile: brucia lentamente, generando molto calore e un gradevole aroma dolciastro.\nLe foglie sono alimento anche per la larva di un lepidottero, la \"Imbrasia belina\", che viene utilizzata nelle comunit\u00e0 agricole di Zimbabwe, Botswana e Namibia come fonte di cibo. Le larve di \"I. belina\" possono essere essiccate, mangiate fresche o arrostite con peperoncino rosso.\nIl legno di Mopane \u00e8 usato solitamente in acquariofilia come decorazione dell'acquario, per il suo colore e le belle forme.\nTale legno, immerso in acqua, rende quest'ultima leggermente giallastra, anche dopo la bollitura e il risciacquo ma rimane uno dei legni pi\u00f9 diffusi e amati dagli acquariofili."}
{"id": "1413", "revid": "827882", "url": "https://it.wikipedia.org/wiki?curid=1413", "title": "Collodi (disambigua)", "text": ""}
{"id": "1415", "revid": "767487", "url": "https://it.wikipedia.org/wiki?curid=1415", "title": "Charles Chubb", "text": "Chubb inizi\u00f2 a lavorare al British Museum a 26 anni. Si \u00e8 sposato due volte, prima con Ada Albion e poi con Alice Mabel Baker. Ha avuto sette figli, tra cui spicca Ernest Charles Chubb, che intraprese il mestiere del padre e divenne curatore del museo di Durban. Nel giugno 1924 Chubb fu investito da un'automobile nei pressi del Natural History Museum a Londra e mor\u00ec dopo due settimane.\nTra gli uccelli descritti da Chubb si ricordano principalmente lo scricciolo di Cobb (Troglodytes cobbi) ed il genere \"Crypturellus\" della sottofamiglia dei Tinamiformi."}
{"id": "1416", "revid": "287204", "url": "https://it.wikipedia.org/wiki?curid=1416", "title": "Curio", "text": "Il curio \u00e8 l'elemento chimico della tavola periodica degli elementi che ha come simbolo Cm e come numero atomico 96.\n\u00c8 un metallo radioattivo transuranico della serie degli attinidi; \u00e8 prodotto per bombardamento del plutonio con particelle alfa (che sono ioni di elio) e prende il nome dai coniugi Marie e Pierre Curie.\nCaratteristiche.\nL'isotopo 248Cm \u00e8 stato prodotto solo in quantit\u00e0 dell'ordine dei milligrammi, ma 242Cm \u00e8 stato prodotto in quantit\u00e0 di alcuni grammi, sufficiente per misurarne alcune delle propriet\u00e0 fisiche.\n244Cm pu\u00f2 essere prodotto sottoponendo il plutonio ad un bombardamento di neutroni. Tracce di curio possono esistere nei minerali dell'uranio come risultato di alcune reazioni di cattura neutronica e decadimenti beta.\nIl curio tende ad accumularsi nei tessuti delle ossa, dove la sua radiazione distrugge il midollo osseo bloccando la produzione dei globuli rossi.\nOmologo delle \"terre rare\", presenta qualche somiglianza chimica con il gadolinio, ma con una struttura cristallina pi\u00f9 complessa.\nChimicamente reattivo, in forma metallica \u00e8 bianco-argenteo; \u00e8 pi\u00f9 elettropositivo dell'alluminio e forma composti in cui ha numero di ossidazione +3 di colore giallo chiaro.\n242Cm pu\u00f2 essere utile come fonte portatile di energia, dato che genera circa due watt di energia termica per grammo. Trova uso negli stimolatori cardiaci, nelle boe per la navigazione in mare aperto e come alimentazione elettrica per veicoli spaziali.\nDel curio sono stati prodotti diversi composti; tra essi si annoverano il diossido (CmO2), il triossido (Cm2O3), il bromuro (CmBr3), il cloruro (CmCl3), il tetrafluoruro (CmF4) e lo ioduro (CmI3).\nStoria.\nIl curio fu sintetizzato per la prima volta da Glenn Seaborg, Ralph A. James e Albert Ghiorso nel 1944 all'Universit\u00e0 di Berkeley, in California. Dedicarono il nuovo elemento ai coniugi Curie, famosi per avere scoperto il radio e per il loro pionieristico lavoro nel campo degli elementi radioattivi. Fu chimicamente identificato al \"Metallurgical Laboratory\" dell'Universit\u00e0 di Chicago (oggi \"Argonne National Laboratory\").\nIl 242Cm (con un'emivita di 163 giorni) fu prodotto (insieme ad un neutrone libero) per bombardamento con una particella alfa di un bersaglio di 239Pu nel ciclotrone di Berkeley. Louis Werner e Isadore Perlman produssero un campione visibile di idrossido di curio-242 bombardando 241Am con neutroni.\nIl curio fu isolato allo stadio elementare per la prima volta nel 1951.\nIsotopi.\nDel curio sono noti 19 isotopi radioattivi aventi masse comprese tra 233,051 e ; i pi\u00f9 stabili sono 247Cm (emivita di anni), 248Cm ( anni), 250Cm (9000 anni), 245Cm (8500 anni).\nTutti i rimanenti isotopi hanno emivite inferiori a 30 anni e la maggior parte di essi inferiore a 33 giorni. Questo elemento presenta anche 4 metastati, il cui pi\u00f9 stabile \u00e8 244mCm (emivita di 34 millisecondi)."}
{"id": "1417", "revid": "1750468", "url": "https://it.wikipedia.org/wiki?curid=1417", "title": "Californio", "text": "Il californio \u00e8 l'elemento chimico con simbolo Cf e con numero atomico 98.\n\u00c8 un elemento transuranico sintetico, radioattivo: il californio fu sintetizzato bombardando il curio con particelle alfa (ioni di elio) ed \u00e8 uno dei pochi elementi transuranici che ha delle applicazioni pratiche. La maggior parte di queste sfruttano la propriet\u00e0 di alcuni isotopi di californio di emettere neutroni. Per esempio il californio pu\u00f2 essere usato per avviare reattori nucleari ed \u00e8 impiegato come fonte di neutroni quando si studia la diffrazione di neutroni e la spettroscopia neutronica. Il californio pu\u00f2 essere usato anche nella sintesi di nuclei di elementi con masse pesanti: ad esempio l'oganesson \u00e8 stato sintetizzato bombardando atomi di californio-249 con ioni di calcio-48. Il californio \u00e8 usato anche in campo medico, soprattutto nella cura contro i tumori.\nStoria.\nIl californio fu sintetizzato per la prima volta nel 1950 da Stanley Thompson, Kenneth Street Jr., Albert Ghiorso e Glenn Seaborg presso l'Universit\u00e0 di Berkeley in California. Fu il sesto elemento transuranico ad essere prodotto e il suo nome \u00e8 un omaggio allo stato della California e all'Universit\u00e0 di Berkeley, soprannominata \"Cal\".\nPer produrlo il gruppo bombard\u00f2 nel ciclotrone dell'Universit\u00e0 un campione di pochi microgrammi di 242Cm con particelle alfa aventi un'energia di . Come risultato della reazione si ottenne un nucleo di 245Cf (emivita: 44 minuti) e un neutrone libero. In questo esperimento furono prodotti solo circa atomi di californio.\nGli scienziati che effettuarono la sintesi chiamarono il nuovo elemento californio in onore allo stato ed all'Universit\u00e0 della California. Questa fu una rottura con la convenzione usata per dare il nome agli elementi da 95 a 97, convenzione che teneva conto del modo in cui era stato scelto il nome degli elementi immediatamente sopra di essi nella tavola periodica. Infatti il nome disprosio, l'elemento immediatamente sopra l'elemento 98 nella tavola periodica, significa \"difficile da ottenere\" cos\u00ec i ricercatori decisero di mettere da parte l'informale convenzione di nomenclatura. Essi aggiunsero che \"il meglio che possiamo fare \u00e8 indicare quei ricercatori che un secolo fa trovarono difficolt\u00e0 nel raggiungere la California.\"\nQuantit\u00e0 pesabili di californio furono prodotte per la prima volta irradiando un bersaglio di plutonio al Materials Testing Reactor dell'Idaho National Laboratory; le conclusioni furono riferite nel 1954. In questi campioni fu osservata l'elevata fissione spontanea del californio-252.\nIl primo esperimento con utilizzo di californio in forma concentrata fu effettuato nel 1958. Lo stesso anno furono isolati gli isotopi del californio dal 249 al 252 a partire da un campione di plutonio-239 che era stato irradiato per cinque anni con neutroni in un reattore nucleare.\nNel 1960, due anni pi\u00f9 tardi, Burris Cunningham e James Wallman del Lawrence Berkeley National Laboratory dell'Universit\u00e0 della California crearono i primi composti di californio (tricloruro di californio, ossido di californio e ipoclorito di californio) trattando il californio con vapore e acido cloridrico.\nL'High Flux Isotope Reactor (HFIR) all'Oak Ridge National Laboratory (ORNL), Tennessee, inizi\u00f2 a produrre piccoli lotti di californio negli anni '60. Dal 1995 la produzione nominale annua di californio dell'HFIR \u00e8 di . Il plutonio fornito dal Regno Unito agli Stati Uniti in virt\u00f9 dell'accordo di mutua difesa tra Stati Uniti e Regno Unito del 1958 fu usato per produrre californio.\nLa Commissione per l'energia atomica degli Stati Uniti d'America vendette il californio-252 a clienti industriali e accademici nei primi anni settanta al prezzo di il microgrammo e ogni anno compreso tra il 1970 e il 1990 fu spedita una quantit\u00e0 media di californio-252 di 150\u00a0mg. Il californio metallico \u00e8 stato sintetizzato per la prima volta nel 1974 da Haire e Baybarz che ridussero l'ossido di californio(III) con lantanio metallico per ottenere delle sottili pellicole dell'ordine dei sottomultipli del micrometro e dei microgrammi.\nOccorrenza.\nMinuscole quantit\u00e0 di californio esistono sulla Terra a causa delle reazioni di cattura neutronica e di decadimento beta che avvengono in depositi contenenti uranio ad altissime concentrazioni. Tracce di californio possono essere trovate vicino a impianti che utilizzano il minerale nella prospezione minerale e in trattamenti medici. L'elemento \u00e8 praticamente insolubile in acqua, ma aderisce bene al terreno ordinario e le concentrazioni che pu\u00f2 raggiungere nel terreno possono superare fino a 500 volte le concentrazioni nell'acqua che si trova vicino alle particelle del terreno.\nUna piccola quantit\u00e0 di californio \u00e8 stata apportata all'ambiente dalle precipitazioni nucleari dei test eseguiti precedentemente al 1980. Gli isotopi del californio con massa atomica 249, 252, 253 e 254 sono stati osservati nella polvere radioattiva raccolta dall'aria dopo un'esplosione nucleare.\nCaratteristiche.\nLe quantit\u00e0 di californio sintetizzate, bench\u00e9 esigue, hanno reso possibile la valutazione di alcune delle sue caratteristiche.\nPropriet\u00e0 fisiche.\nIl californio \u00e8 un attinoide bianco argenteo con un punto di fusione di e un punto di ebollizione stimato di . Il metallo puro \u00e8 malleabile e pu\u00f2 essere facilmente tagliato con la lama di un rasoio. Nel vuoto il californio metallico inizia a vaporizzare al di sopra dei 300\u00a0\u00b0C. Al di sotto dei il californio metallico \u00e8 ferromagnetico e ferrimagnetico (agisce come un magnete), tra i 48 e i 66\u00a0K \u00e8 antiferromagnetico (uno stato intermedio) e al di sopra dei 160\u00a0K \u00e8 paramagnetico (un campo magnetico esterno pu\u00f2 renderlo magnetico). Forma leghe con i lantanoidi, ma si sa poco al riguardo.\nAlla pressione di un'atmosfera l'elemento ha due forme cristalline: un impaccamento chiuso a doppio esagono denominato alfa (\u03b1) e una forma cubica a facce centrate designata come beta (\u03b2). La forma \u03b1 esiste al di sotto dei 900\u00a0\u00b0C con una densit\u00e0 di 15,10\u00a0g/cm\u00b3 mentre la forma \u03b2 esiste al di sopra dei 900\u00a0\u00b0C con una densit\u00e0 di 8,74\u00a0g/cm\u00b3. Alla pressione di la forma \u03b2 si converte in un sistema cristallino ortorombico a causa della delocalizzazione degli elettroni dell'orbitale 5f che vengono liberati dai legami.\nIl modulo di comprimibilit\u00e0 di un materiale \u00e8 una misura della sua resistenza ad una pressione uniforme. Il modulo di comprimibilit\u00e0 del Californio \u00e8 , valore simile a quello dei lantanoidi trivalenti e inferiore a quello di metalli pi\u00f9 familiari come l'alluminio (70\u00a0GPa).\nIl 252Cf con emivita di 2,6 anni \u00e8 un forte emettitore di neutroni perci\u00f2 \u00e8 estremamente radioattivo e pericoloso: un microgrammo emette spontaneamente 170 milioni di neutroni al minuto. Una volta si credeva che il californio potesse essere prodotto dalle supernove dal momento che il loro decadimento coincide con l'emivita del californio-254. Studi successivi non sono riusciti a dimostrare lo spettro del californio e si pensa che le curve di luce delle supernove seguano il decadimento del nichel-56. Il 249Cf \u00e8 formato dal decadimento beta del 249Bk e la maggior parte degli altri isotopi del californio \u00e8 prodotta bombardando il berkelio con intensi fasci di neutroni in un reattore nucleare.\nPropriet\u00e0 chimiche e composti.\nIl californio mostra valenze 4, 3 e 2. Si prevede che le sue propriet\u00e0 chimiche siano simili a quelle di altri attinoidi aventi prevalentemente valenza +3 e al disprosio, che \u00e8 il lantonoide immediatamente sopra il californio nella tavola periodica. A temperatura ambiente l'elemento si ossida lentamente all'aria e il processo accelera con l'aumentare dell'umidit\u00e0. In presenza di calore il californio reagisce con idrogeno, azoto o un calcogeno (elementi appartenenti alla famiglia dell'ossigeno); le reazioni con idrogeno anidro e acidi minerali acquosi sono rapide.\nL'unico suo ione stabile in soluzione acquosa \u00e8 il Cf3+. I tentativi di ridurre o ossidare il californio(III) in soluzione sono falliti. Tra i suoi composti solubili troviamo il cloruro, il nitrato, il perclorato e il solfato. Invece il fluoruro, l'ossalato e l'idrossido precipitano.\nApplicazioni.\nQuesto elemento ha varie applicazioni specialistiche che sfruttano la sua radioattivit\u00e0. Infatti il californio-252 \u00e8 un forte emettitore di neutroni: ogni microgrammo di californio appena prodotto produce 139 milioni di neutroni al minuto. Sfruttando questa propriet\u00e0 viene utilizzato per l'avviamento di alcuni reattori nucleari; in manometri di miscela a neutroni, usati per trovare strati di acqua e petrolio nei pozzi petroliferi; come fonte portatile di neutroni nelle prospezioni minerarie alla ricerca di oro e argento, per analisi ad attivazione neutronica dei campioni sul posto.\nI neutroni derivati dal californio sono impiegati come trattamento in alcuni cancri cervicali e al cervello dove altre radiazioni terapeutiche sono inefficaci. \u00c8 stato utilizzato in applicazioni educative sin dal 1969 quando il Georgia Institute of Technology ricevette un prestito di 119\u00a0\u00b5g di californio-252 dal Savannah River Plant. \u00c8 anche utilizzato negli analizzatori elementari online di carbone e negli analizzatori di materiali voluminosi nelle industrie del carbone e del cemento.\nLa penetrazione dei neutroni all'interno dei materiali rende il californio utile in detector come: gli scanner delle barre di combustibile; la radiografia nucleare di aeromobili e componenti di armi per cercare corrosioni, saldature errate, fratture e vapore intrappolato; in detector portatili di metalli. Gli impieghi maggiori del californio-252 nel 1982 sono stati: avviamento di reattori nucleari (48,3%), scanner delle barre di combustibile (25,3%), e analisi d'attivazione (19,4%). Dal 1994 la maggior parte del californio-252 \u00e8 stato impiegato principalmente in radiografia neutronica (77,4%) e come secondario, ma importante utilizzo negli scanner delle barre di combustibile (12,1%), avviamento di reattori nucleari (6,9%).\nIl 251Cf \u00e8 noto per avere una massa critica molto piccola (circa 5\u00a0kg) che port\u00f2 a speculazioni teoriche su una possibile bomba atomica tascabile; nonostante ci\u00f2 questa resta una leggenda urbana, data la difficolt\u00e0 di produrre una bomba al californio che pesi meno di 2\u00a0kg e perch\u00e9 i costi della produzione di una bomba simile sono proibitivi.\nNell'ottobre del 2006 dei ricercatori annunciarono l'identificazione di tre atomi di oganesson (elemento 118) al Joint Institute for Nuclear Research di Dubna, in Russia, come prodotto del bombardamento di californio-249 con calcio-48, identificandolo cos\u00ec come l'elemento pi\u00f9 pesante mai sintetizzato. Il bersaglio di questo esperimento conteneva circa 10\u00a0mg di californio-249 posto su un foglio di titanio della superficie di 32\u00a0cm2. Il californio \u00e8 stato impiegato anche per produrre altri elementi transuranici; per esempio, l'elemento 103, in seguito denominato laurenzio, \u00e8 stato sintetizzato per la prima volta nel 1961 bombardando californio con nuclei di boro.\nIsotopi.\nDel californio sono stati caratterizzati 20 radioisotopi, di cui i pi\u00f9 stabili sono risultati essere il californio-251 con un'emivita di 898 anni, il californio-249 con un'emivita di 351 anni, il californio-250 con un'emivita di 13,08 anni e il californio-252 di 2,645 anni. Tutti gli isotopi rimanenti hanno un'emivita inferiore a un anno e la maggior parte di essi non supera i 20 minuti. La massa atomica degli isotopi del californio varia da 237 a 256.\nIl californio-249 \u00e8 un prodotto del decadimento beta del berkelio-249 e la maggior parte degli altri isotopi sono sintetizzabili sottoponendo il berkelio a intense radiazioni neutroniche in un reattore nucleare. Anche se il californio-251 ha l'emivita pi\u00f9 lunga, la resa della sua sintesi \u00e8 solo del 10% a causa della sua tendenza a catturare neutroni (elevata cattura neutronica) e la sua tendenza a interagire con altre particelle (elevata cross-section neutronica).\nIl californio-252 \u00e8 un fortissimo emettitore di neutroni, propriet\u00e0 che lo rende estremamente radioattivo e pericoloso. Nel 96,9% dei casi il californio-252 subisce decadimento alfa (la perdita di due protoni e due neutroni) a formare curio-248 mentre nel 3,1% dei casi subisce fissione spontanea. Un microgrammo (\u03bcg) di californio-252 emette 2,3 milioni di neutroni al secondo, di cui una media di 3,7 neutroni derivano dalla fissione spontanea. La maggior parte degli isotopi del californio decadono in isotopi del curio (numero atomico 96) tramite decadimento alfa.\nProduzione.\nIl californio viene prodotto in reattori nucleari e acceleratori di particelle. Il californio-250 viene prodotto bombardando berkelio-249 con neutroni, con formazione di berkelio-250 tramite cattura neutronica che in seguito subisce decadimento beta (\u03b2\u2212) diventando californio-250.\nIl bombardamento di californio-250 con neutroni produce californio-251 e californio-252.\nIrradiazione prolungata di americio, curio e plutonio con neutroni produce quantit\u00e0 dell'ordine dei milligrammi di californio-252 e di californio-249. Come avvenne nel 2006, gli isotopi 244 e 248 del curio sono irradiati con neutroni in speciali reattori per produrre principalmente californio-252 e inferiori quantit\u00e0 degli isotopi 249 e 255.\nMicrogrammi di californio-252 sono disponibili per uso commerciale presso l'U.S. Nuclear Regulatory Commission. Solo due siti producono californio-252: l'Oak Ridge Nationale Laboratory negli Stati Uniti e il Research Institute of Atomic Reactors a Dimitrovgrad, in Russia. , i due siti producono 0,25 grammi e 0,025 grammi di californio-252 all'anno rispettivamente.\nVengono prodotti anche tre isotopi del californio con una significativa emivita e ci\u00f2 richiede un totale di 15 neutroni catturati dall'uranio-238 senza che durante il processo avvenga fissione nucleare o decadimento alfa. Il californio-253 \u00e8 situato alla fine della catena di produzione che comincia con l'uranio-238, che include anche molti isotopi di plutonio, americio, curio, berkelio e gli isotopi dal 249 al 253 del californio.\nPrecauzioni.\nIl californio che si accumula biologicamente nei tessuti scheletrici rilascia radiazioni che sconvolgono la funzionalit\u00e0 del midollo osseo.\nL'elemento non gioca nessun ruolo biologico naturale in nessun organismo a causa della sua intensa radioattivit\u00e0 e della sua piccolissima concentrazione nell'ambiente.\nIl californio pu\u00f2 entrare nel corpo tramite ingestione di cibo o bevande contaminate o respirando aria contenente particelle in sospensione dell'elemento. Una volta nel corpo, solo lo 0,05% del californio raggiunge il flusso sanguigno. Circa il 65% di quel californio si deposita nello scheletro, il 25% nel fegato e il resto in altri organi oppure viene escreto, principalmente tramite l'urina.\nMet\u00e0 del californio depositato nello scheletro e nel fegato viene smaltito in 50 e 20 anni rispettivamente. Il californio nello scheletro aderisce alla superficie delle ossa per poi penetrarvi lentamente. L'elemento \u00e8 altamente pericoloso se trattenuto nel corpo. Inoltre il californio-249 e il californio-251 possono causare un danneggiamento esterno dei tessuti, attraverso l'emissione di raggi gamma.\nLe radiazioni ionizzate emesse dal californio sulle ossa e nel fegato causano il cancro."}
{"id": "1418", "revid": "1543377", "url": "https://it.wikipedia.org/wiki?curid=1418", "title": "Carlo Chendi", "text": "A partire dal 1952, Carlo Chendi ha scritto centinaia di storie con i personaggi della Disney, e ne ha creati molti altri, distinguendosi non soltanto nella \"House of Mouse\".\nBiografia.\nTrasferitosi in giovane et\u00e0 dal ferrarese a Rapallo, in Liguria, ha qui iniziato la sua attivit\u00e0 di \"cartoonist\", divenendo una delle colonne della cosiddetta Scuola di Rapallo, insieme al maestro Luciano Bottaro e al suo amico Giorgio Rebuffi, con i quali ha fondato nel 1968 il gruppo Bierrec\u00ec (acronimo di Bottaro, Rebuffi, Chendi) senza, per\u00f2, smettere di collaborare con la Mondadori nella realizzazione di storie Disney.\nNel corso della sua carriera, svoltasi tra l'area del Tigullio e Milano, ha partecipato, fra le altre cose, alla realizzazione della rivista \"Re di Picche\", la prima dello Studio Bierrec\u00ec, e alla realizzazione della tradizione italiana delle \"Grandi Parodie Disney\": in questa serie una delle sue opere pi\u00f9 illustri ed apprezzate, realizzata in collaborazione con Luciano Bottaro, \u00e8 \"Il Dottor Paperus\". \nNegli anni sessanta con Bottaro ha dato inizio alla grande saga di \"Rebo, il tiranno di Saturno\": narrazioni umoristiche che vedono il noto personaggio Rebo insieme a personaggi Disney. \nDella sua vastissima produzione disneyana sono soprattutto importanti da ricordare le invenzioni dell'extraterrestre Ok Quack e del detective Umperio Bogarto (entrambi disegnati da Giorgio Cavazzano), l'identit\u00e0 segreta di Paperino \"agente QQ7\" (la storia \"Missione Bob Fingher\" ebbe il plauso della Disney Americana), e i duetti fra Pippo e la strega Nocciola. Ha curato per anni la collana di libri \"Le Mani Comics\".\nGrande amico di penna di Carl Barks, lo ha portato in Italia durante il tour europeo del 1994, e a lui ha dedicato la XXXIII edizione della Mostra Internazionale dei Cartoonists, che ha curato, insieme ad uno staff di altri sceneggiatori, disegnatori, esperti e appassionati, dal 1972.\n\u00c8 morto il 12 settembre 2021, all'et\u00e0 di 88 anni.\nNel dicembre 2021 la Panini Comics riproporr\u00e0 il suo \"Ciclo Paperingio\" in un volume telato, pubblicando come prefazione postuma uno dei suoi ultimi scritti."}
{"id": "1419", "revid": "1091378", "url": "https://it.wikipedia.org/wiki?curid=1419", "title": "Coefficiente binomiale", "text": "In matematica, il coefficiente binomiale formula_1 (che si legge \"formula_2 su formula_3\") \u00e8 un numero intero non negativo definito dalla seguente formula\ndove formula_5 \u00e8 il fattoriale di formula_2. Pu\u00f2 essere calcolato anche facendo ricorso al triangolo di Tartaglia. Esso fornisce il numero delle combinazioni semplici di formula_2 elementi di classe formula_3.\nPer esempio:\n\u00e8 il numero di combinazioni di formula_10 elementi presi formula_11 alla volta.\nPropriet\u00e0.\nIl coefficiente binomiale ha le seguenti propriet\u00e0:\nEstensioni.\nSi pu\u00f2 estendere il coefficiente binomiale al caso che formula_3 sia negativo, oppure maggiore di formula_2, ponendo:\nSi pu\u00f2 anche estendere il coefficiente ai numeri reali. A tale scopo, pu\u00f2 convenire iniziare con l'osservazione che il coefficiente binomiale \u00e8 anche il rapporto tra il numero delle funzioni iniettive da un insieme di cardinalit\u00e0 formula_3 in uno di cardinalit\u00e0 formula_2 (ovvero il numero delle disposizioni semplici di formula_2 oggetti di classe formula_3) ed il numero delle permutazioni di formula_3 oggetti:\nSi pu\u00f2 porre:\nad esempio,\nCon tale convenzione, si ha:\nad esempio:\nCaso particolare.\nSi pu\u00f2 notare che per formula_82 il coefficiente binomiale equivale alla somma dei primi formula_83 numeri naturali:"}
{"id": "1420", "revid": "2091899", "url": "https://it.wikipedia.org/wiki?curid=1420", "title": "Coefficiente di variazione", "text": "Il coefficiente di variazione o deviazione standard relativa, indicato con formula_1 \u00e8 un indice di dispersione che permette di confrontare misure di fenomeni riferite a unit\u00e0 di misura differenti, in quanto si tratta di una grandezza adimensionale (cio\u00e8 non riferita ad alcuna unit\u00e0 di misura). \u00c8 un indice della precisione di una misura.\nDefinizione.\nSia formula_2 la media aritmetica di un carattere quantitativo formula_3 di una popolazione e formula_4 la sua deviazione standard. Se formula_5 allora il coefficiente di variazione \u00e8:\nPer una popolazione con un numero finito formula_7 di esemplari normalizzati formula_8 con formula_9 il coefficiente di variazione \u00e8 dato da:\nIl coefficiente di variazione permette di valutare la dispersione dei valori attorno alla media indipendentemente dall'unit\u00e0 di misura. Ad esempio, la deviazione standard di un campione di redditi espressi in Lire \u00e8 completamente diversa della deviazione standard degli stessi redditi espressi in Euro, mentre il coefficiente di variazione \u00e8 lo stesso in entrambi i casi.\nL'utilizzo del coefficiente di variazione \u00e8 problematico in presenza contemporanea di valori positivi e negativi, o qualora il valore \"zero\" sia fissato sulla base di convenzioni sostanzialmente arbitrarie, come avviene nelle scale di misurazione della temperatura Celsius e Fahrenheit."}
{"id": "1424", "revid": "287204", "url": "https://it.wikipedia.org/wiki?curid=1424", "title": "Chaco", "text": ""}
{"id": "1426", "revid": "5", "url": "https://it.wikipedia.org/wiki?curid=1426", "title": "Cynometra pachycarpa", "text": ""}
{"id": "1435", "revid": "5", "url": "https://it.wikipedia.org/wiki?curid=1435", "title": "Casuario", "text": ""}
{"id": "1436", "revid": "1610933", "url": "https://it.wikipedia.org/wiki?curid=1436", "title": "Casuario australiano", "text": ""}
{"id": "1437", "revid": "1610933", "url": "https://it.wikipedia.org/wiki?curid=1437", "title": "Casuario di Bennett", "text": ""}
{"id": "1438", "revid": "5", "url": "https://it.wikipedia.org/wiki?curid=1438", "title": "Causario Uniappendicolato", "text": ""}
{"id": "1441", "revid": "125441977", "url": "https://it.wikipedia.org/wiki?curid=1441", "title": "California", "text": "La California (, in spagnolo ; in inglese , ) \u00e8 uno stato federato degli Stati Uniti d'America situato nel sud della West Coast, affacciato sull'oceano Pacifico, che occupa una parte dell'omonima regione geografica (la Bassa California appartiene al Messico). \u00c8 il pi\u00f9 popoloso stato degli Stati Uniti, il terzo per superficie ed \u00e8 variegato sia per geografia fisica sia da un punto di vista demografico. La California meridionale \u00e8 densamente popolata, mentre quella settentrionale lo \u00e8 di meno. La grande maggioranza della popolazione vive entro di distanza dall'oceano Pacifico. La sua abbreviazione postale \u00e8 CA.\nLa capitale dello stato \u00e8 Sacramento mentre la citt\u00e0 pi\u00f9 popolata \u00e8 Los Angeles.\nOrigini del nome.\nUn'origine probabile \u00e8 dal nativo americano \"kali forno\", che significa \"alta montagna\".\nUn'altra probabile origine \u00e8 da \"Las sergas de Esplandi\u00e1n\", un poema spagnolo in cui venivano descritte la regina Califia e la sua isola paradisiaca, l'Isola di California (entrambe le parole di possibile etimo greco, da \"kal\u00ed f\u00eda\", buona fortuna, ma anche \"kali fornia\" ha un senso da \"kal\u00ed\", buono, e il verbo \"f\u00e9re\", portare o \"ferne\", porta) a sua volta ispirandosi a un passo incomprensibile della \"Chanson de Roland\" (XI secolo), che al v. cita il toponimo di \"Califerne\" In realt\u00e0 l'origine del nome \u00e8 oggetto di disputa. (In greco significherebbe \"kal\u00ed\", buona e \"ferne\", porta) .\nIl soprannome ufficiale della California \u00e8 \"The Golden State\" (lo Stato dell'oro), con riferimento alla corsa all'oro californiana, ma \u00e8 chiamato anche \"Lo Stato del Sole\", dato il suo clima subtropicale molto soleggiato e arido.\nGeografia.\nTerritorio.\nLa California confina a nord con l'Oregon, ad est con il Nevada, a sud-est con l'Arizona, a sud con lo Stato messicano della Bassa California e ad ovest con l'Oceano Pacifico. Con una superficie di \u00e8 il terzo Stato americano per estensione, dopo l'Alaska e il Texas.\nLa geografia californiana \u00e8 molto varia e complessa. Al centro dello Stato giace la Valle centrale di California, contornata dalle montagne costiere ad ovest, dalla Sierra Nevada ad est, dalla Catena delle cascate a nord e dai Monti Tehachapi a sud. La Valle centrale \u00e8 il cuore agricolo della California e produce alimenti in una quantit\u00e0 rilevante per gli interi Stati Uniti. La met\u00e0 pi\u00f9 settentrionale \u00e8 nota anche come la valle del Sacramento (bagnata dal fiume Sacramento), mentre la parte meridionale, parzialmente desertica, \u00e8 nota come la valle di San Joaquin (bagnata dal fiume San Joaquin). Mediante dragaggio, sia il fiume Sacramento che il San Joaquin riescono a mantenersi sufficientemente profondi da permettere a diverse citt\u00e0 dell'interno di essere citt\u00e0 portuali. Inoltre questi corsi d'acqua costituiscono la principale fonte di approvvigionamento idrico dello Stato.\nLe Channel Islands si trovano al largo della costa meridionale e sono un'oasi faunistica di grande rilievo.\nLa Sierra Nevada (\"catena innevata\", omonima del massiccio montuoso spagnolo) presenta la cima pi\u00f9 alta di tutti i 48 Stati contigui, il Monte Whitney (), il famoso Parco Nazionale di Yosemite e un profondo lago d'acqua dolce, il Lago Tahoe, il pi\u00f9 grande dello Stato per volume d'acqua. Ad est della Sierra Nevada ci sono la Valle di Owens, che la separa dalle White Mountains, e il Lago Mono, un habitat di grande importanza per gli uccelli migratori. Nella parte pi\u00f9 occidentale dello Stato c'\u00e8 il Lago Clear (). La Sierra Nevada raggiunge temperature artiche in inverno e ha diverse dozzine di piccoli ghiacciai, tra i quali il ghiacciaio pi\u00f9 meridionale di tutti gli Stati Uniti, il Palisade.\nCirca il 45% dell'intera superficie dello Stato \u00e8 coperta da foreste (solo l'Alaska ha una percentuale superiore), e la diversit\u00e0 nelle specie di pini della California non si riscontra in nessun altro Stato. Nel sud c'\u00e8 un grande lago salato, il Salton Sea.\nI deserti coprono circa il 25% del territorio statale. Il deserto della parte centro meridionale \u00e8 chiamato Deserto del Mojave; a nord-est del Mojave si apre la Valle della Morte, nella quale si trova il punto pi\u00f9 basso e pi\u00f9 caldo dell'America del nord, il Badwater Flat. La depressione pi\u00f9 alta della Valle della morte e la cima del Monte Whitney sono a meno di di distanza. Quasi tutto il sud della California \u00e8 arido, molto caldo e desertico, con temperature che normalmente raggiungono valori elevatissimi in estate.\nLungo la costa si incontrano le maggiori aree metropolitane: San Jos\u00e9-San Francisco-Oakland, Los Angeles-Long Beach, Santa Ana-Irvine-Anaheim e San Diego.\nLa California \u00e8 famosa per i terremoti. Questi sono dovuti alla presenza di faglie, in particolare la Faglia di Sant'Andrea. \u00c8 anche soggetta al rischio di tsunami, incendi boschivi, frane e conta numerosi vulcani.\nClima.\nIl clima californiano \u00e8 vario, anche a causa della notevole estensione in latitudine: lungo le coste meridionali esso \u00e8 complessivamente di tipo temperato caldo/subtropicale, con regime termico e pluviometrico molto simile a quello proprio del clima mediterraneo e vegetazione mediterranea. In queste aree gli inverni non sono piovosi e sono caratterizzati da temperature tiepide (a gennaio a Los Angeles, a San Diego), mentre le estati risultano in genere calde ( di giorno ad agosto a Los Angeles, di giorno a San Diego) e complessivamente secche e ventilate; le aree litoranee settentrionali hanno invece un clima di tipo temperato oceanico, sub-umido, con inverni miti e piovosi (l'isoterma degli in gennaio lambisce la costa in prossimit\u00e0 del confine con l'Oregon), al contrario le estati sono fresche (medie di agosto e settembre attorno ai ), perch\u00e9 il mare \u00e8 assai freddo in rapporto alla latitudine (per effetto della Corrente della California), questo determina una sensibile azione di raffreddamento sulle masse d'aria stazionanti in prossimit\u00e0 delle zone litoranee, ci\u00f2 nonostante, anche nelle regioni settentrionali le estati sono assai poco piovose.\nPosta nel settore centrale della California la Baia di San Francisco, insenatura piuttosto stretta e profonda, in cui si insinua un ramo della fredda Corrente della California, \u00e8 contraddistinta da condizioni climatiche peculiari, se infatti il regime termico invernale non \u00e8 dissimile da quello delle altre aree californiane centro-settentrionali (media di gennaio di a San Francisco), le fredde acque marine superficiali condizionano pesantemente il clima di questa ristretta fascia litoranea e determinano estati fresche (specialmente in giugno-luglio) e diffuse condizioni di nebulosit\u00e0 estiva.\nA mano a mano che ci si allontana dalla costa l'effetto dell'Oceano Pacifico sul clima californiano tende ad attenuarsi, mentre aumenta quello indotto dall'orografia; infatti se nella pianura sublitoranea della Valle centrale abbiamo ancora un regime termico non troppo dissimile da quello costiero, seppure con inverni leggermente pi\u00f9 freddi, estati pi\u00f9 calde e una escursione termica diurna decisamente pi\u00f9 ampia, spostandosi verso le montagne rocciose le precipitazioni tendono ad aumentare, mentre di pari passo diminuiscono le temperature medie, il regime termico/pluviometrico diventa progressivamente di tipo alpino. Infine le regioni sud-orientali dello Stato, caratterizzate da tabulati, penepiani e da diversi bacini endoreici chiusi, sono contraddistinte da un clima di tipo desertico, la cui massima esasperazione si riscontra nella profonda depressione della Valle della Morte dove in estate sono state registrate temperature tra le pi\u00f9 alte mai misurate sulla Terra e dove le precipitazioni medie sono scarsissime (pochi mm/m\u00b2 all'anno).\nIdrografia.\nFiumi.\nI due fiumi pi\u00f9 importanti della California sono il fiume Sacramento () e il fiume di San Joaquin (), che attraversano la Valle centrale, contornando il versante occidentale della Sierra Nevada, e si uniscono vicino a San Francisco sfociando nella Baia di San Francisco. Diversi affluenti importanti alimentano il Sacramento e San Joaquin, tra cui il Pit, il Tuolumne e il Feather.\nTra i fiumi minori, fuori del bacino del Sacramento-San Joaquin, sono da segnalare nella parte settentrionale il Klamath () e l'Eel (\"Fiume delle Anguille\", ) e nella parte centrale il Salinas (). Nella parte meridionale dello Stato ci sono solo fiumi pi\u00f9 brevi (in particolare il Santa Ana, ) o senza sbocco al mare come il fiume Mojave () o il fiume Amargosa che si origina in Nevada e che alimenta l'acquifero della Valle della Morte e il Bacino di Badwater.\nIl fiume Colorado () bagna marginalmente la California lungo il confine sud-est con l'Arizona.\nLaghi.\nLa California divide con il Nevada il lago Tahoe (, circa il 30% pi\u00f9 del lago di Garda), considerato il pi\u00f9 grande lago di tipo alpino negli Stati Uniti.\nNumerosi sono i laghi salati di vario tipo, tutti endoreici: tra i pi\u00f9 importanti, a nord c'\u00e8 il lago Goose (\"Lago delle Oche\", ), diviso con l'Oregon; al centro il lago Mono (), di origine vulcanica; al sud il grande lago Salton (), che si \u00e8 formato in tempi recenti (1905) sul luogo dove gi\u00e0 era esistito un lago simile durante il Pleistocene.\nStoria.\nIl primo europeo a esplorare la costa californiana fu Juan Rodr\u00edguez Cabrillo nel 1542, seguito da Francis Drake nel 1579. A partire dal 1769, i missionari francescani spagnoli impiantarono minuscoli insediamenti su enormi concessioni di terreni nell'ampio territorio a nord della California spagnola propriamente detta (l'attuale Bassa California). Dopo l'indipendenza del Messico dalla Spagna, le missioni californiane divennero propriet\u00e0 del governo messicano e furono rapidamente dismesse e abbandonate, mentre la popolazione europea del posto rimase generalmente filospagnola fino al 1822.\nCalifornia era il nome dato alla parte nordoccidentale dell'Impero spagnolo nel America del Nord. La posizione strategica della regione sollev\u00f2 sin dal primo XIX secolo le rivendicazioni inglesi, francesi e russe sul suo territorio (costruzione della base commerciale russa di Fort Ross, 1812). La forte immigrazione di coloni dagli Stati Uniti, provocata anche dalla scoperta dell'oro, scaten\u00f2 la Guerra messicano-statunitense del 1846-48, in seguito alla quale la regione venne divisa tra Messico e Stati Uniti. La parte messicana, Baja California (Bassa California), fu poi suddivisa negli Stati della Bassa California e Bassa California del Sud. La parte statunitense, Alta California, divenne lo Stato USA della California il 9 settembre 1850.\nNel 1848 la popolazione di lingua spagnola della lontana alta California era di circa persone ma, dopo la scoperta della presenza di oro nel sottosuolo californiano, la popolazione aument\u00f2 rapidamente grazie all'afflusso di americani e di qualche europeo per la corsa all'oro californiana. Venne fondata una repubblica, con una sua bandiera raffigurante un orso d'oro ed una stella. La Repubblica giunse alla fine quando il commodoro John D. Sloat della marina degli Stati Uniti entr\u00f2 nella Baia di San Francisco rivendicando la California per gli Stati Uniti. Nel 1850 lo Stato venne ammesso nell'Unione.\nDurante la Guerra di secessione americana il supporto popolare rimase diviso tra i partigiani del Nord e quelli del Sud, e sebbene ufficialmente la California si schierasse con il Nord, volontari parteciparono alla guerra su entrambi i fronti.\nLa connessione della costa pacifica con le gi\u00e0 popolose metropoli dell'est arriv\u00f2 nel 1869, con il completamento della prima ferrovia transcontinentale. I residenti inoltre stavano iniziando a scoprire quanto la California fosse adatta alla coltivazione di frutta ed all'agricoltura in genere. Gli agrumi, in particolare le arance, vi crescevano rigogliosi e furono quindi gettate le basi per la prodigiosa produzione agricola dello Stato al giorno d'oggi.\nNel periodo 1900 \u2013 1965 la popolazione, inizialmente di meno di un milione di abitanti, crebbe fino a far diventare questo Stato il pi\u00f9 popoloso dell'Unione e guadagnando cos\u00ec il maggior numero di grandi elettori per le elezioni presidenziali. A partire dal 1965, la popolazione si trasform\u00f2 fino a diventare una delle pi\u00f9 varie dal punto di vista etnico nel mondo. La California \u00e8 uno Stato con tendenze liberali, avanzato tecnologicamente e culturalmente, centro mondiale nel campo dell'ingegneria, dell'industria cinematografica e televisiva e della produzione agricola.\nSociet\u00e0.\nEvoluzione demografica.\nLa popolazione californiana \u00e8 una delle pi\u00f9 demograficamente vivaci di tutti gli Stati Uniti. Nel 2020 la popolazione della California \u00e8 diminuita di circa 200.000 unit\u00e0. La composizione etnica del paese era, secondo la stima del censimento del 2019, la seguente:\nNel 2014 il numero degli abitanti \"latinos\" \u00e8 aumentato a , mentre il numero di bianchi non ispanici si \u00e8 fermato a ; inoltre, gli asiatici sono , facendo diventare la California lo Stato Federato degli USA con pi\u00f9 asiatici in assoluto.\nA differenza di altri stati nella costa est degli U.S.A., il 60% degli italo-americani in California \u00e8 del nord Italia.\nAltri consistenti gruppi arrivano da Toscana e Sicilia.\nLingue e dialetti.\nNel 2010, tra gli abitanti della California di et\u00e0 eguale o superiore ai 5 anni parlavano inglese a casa come prima lingua, mentre parlavano spagnolo, Cinese (incluso cantonese e mandarino), tagalog, vietnamita, coreano, armeno e persiano. In totale, di californiani avevano una lingua madre diversa dall'inglese.\nSecondo il American Community Survey del 2007, il 42,6% della popolazione della California al di sopra dei 5 anni parla una lingua diversa dall'inglese a casa, con il 73% di questi che comunque parlava bene o molto bene l'inglese e il 9,8% che invece non lo parlava affatto.\nEconomia.\nNel 2010 la California ha generato un prodotto interno lordo di miliardi di dollari, pari quasi a quello dell'Italia. Contrariamente allo stereotipo di Stato con clima caldo ed assolato, con costumi di pigrizia e meno ligi al dovere rispetto a quelli della costa orientale del paese, circa il 20% del PIL totale statunitense viene prodotto in California.\nCerte zone o regioni dello Stato sono anche fortemente identificate con una tipologia di prodotti, come Hollywood (cinema, televisione), la Valle centrale di California (agricoltura), la Silicon Valley (alta tecnologia), oltre alle regioni vinicole, come Santa Barbara e la Wine Country nella parte settentrionale dello Stato.\nLe attivit\u00e0 economiche principali sono l'agricoltura, l'allevamento, che danno come frutti principali mandorle, latte, panna e uva, l'industria aerospaziale, l'intrattenimento (televisione, cinema, musica, internet), l'industria elettronica (informatica, microelettronica) e quella di beni di largo consumo.\nNel 2007 il reddito pro capite ammontava a dollari, all'undicesimo posto negli Stati Uniti. Il reddito, peraltro, varia molto a seconda della regione e della professione svolta dai soggetti. La Valle centrale di California presenta le maggiori disparit\u00e0, con molti immigrati che lavorano nelle fattorie e guadagnano meno del salario minimo. La valle di San Joaquin \u00e8 considerata una delle zone pi\u00f9 depresse degli Stati Uniti, assieme alla regione degli Appalachi, quindi la presenza di una enorme forza lavoro a basso costo contribuisce in maniera sostanziale al mantenimento di produttivit\u00e0.\nMolte aree costiere sono, per contro, tra le pi\u00f9 ricche del paese, al costo di una enorme disuguaglianza, spesso visibile persino tra un isolato e l'altro delle grandi citt\u00e0. Met\u00e0 della popolazione senzatetto statunitense, infatti, si trova concentrata in California, ove sorgono quattro tra le cinque pi\u00f9 grandi citt\u00e0 con la maggior presenza di persone senza fissa dimora. Tra queste, spiccano Los Angeles e San Francisco, adiacente al cuore del prospero settore tecnologico della California settentrionale, noto come Silicon Valley, che si estende sul territorio delle contee di Santa Clara e San Mateo.\nNel disperato tentativo di affrontare il problema, alcune citt\u00e0 californiane stanno attivando piani per micro case (piccole case) costruite nei giardini di dimore gi\u00e0 esistenti.\nTurismo.\nLa California \u00e8 uno degli Stati trainanti del turismo americano, potendo vantare bellezze naturali uniche al mondo (ben 10 parchi nazionali), alcune citt\u00e0 di grande richiamo (Los Angeles, San Francisco e San Diego), una costa soleggiata e punteggiata di spiagge e alcuni fra i pi\u00f9 famosi parchi divertimento di tutta la nazione (Disneyland e Universal Studios). Al tempo stesso, la visione idealizzata della California come paradiso terrestre pieno di sole e surfisti ne ha ulteriormente incrementato l'attrattiva.\nLo stato \u00e8 la meta privilegiata per chi desidera una vacanza \"on the road\", con affascinanti itinerari sia nella zona interna, sia sulla costa. Il principale centro urbano di attrazione turistica \u00e8 Los Angeles, che deve gran parte dei suoi visitatori a Hollywood, alle famose spiagge e alla vicinanza di Disneyland, subito seguito da San Francisco, citt\u00e0 singolare, caratterizzata da uno stile pi\u00f9 europeo, ripide colline, case vittoriane, atmosfera progressista e il celebre Golden Gate.\nL'altra tipologia di attrazione pi\u00f9 battuta \u00e8 quella dei parchi nazionali, che presentano l'occasione di esplorare panorami naturali singolari, quali i territori desertici di Death Valley e Joshua Tree National Park, le sequoie giganti di Sequoia National Park e del parco Redwood, e le montagne e pareti rocciose di Yosemite National Park.\nInfrastrutture e trasporti.\nEnergia.\nLa California \u00e8 il pi\u00f9 popoloso Stato degli Stati Uniti, quindi \u00e8 uno dei maggiori utilizzatori del paese di energia. Tuttavia a causa dei suoi elevati tassi di energia, del clima mite nei pi\u00f9 grandi centri di popolazione e dell'influenza esercitata dal movimento ambientalista, il consumo di energia pro capite \u00e8 uno dei pi\u00f9 piccoli di qualsiasi stato degli Stati Uniti.\nA causa della forte domanda di energia elettrica, la California importa pi\u00f9 di energia elettrica rispetto a qualsiasi altro Stato, principalmente energia idroelettrica dagli stati del Pacifico nord-occidentale (Path 15 e Path 15) e per il carbone e il gas naturale, dal deserto sud-ovest attraverso il Path 46.\nAttualmente sono in funzione diversi impianti di energia solare, come il Solar Energy Generating System nel deserto del Mojave. L'energia eolica in California include Altamont Pass, San Gorgonio Pass e Tehachapi Pass. Diverse dighe in tutto lo Stato forniscono energia idroelettrica. Sarebbe possibile convertire l'alimentazione totale al 100% di energia rinnovabile, compreso il riscaldamento, il raffreddamento e la mobilit\u00e0 nel 2050.\nGrazie alla commistione tra politica e compagnie del settore energetico, la Pacific Gas and Electric principale compagnia elettrica dello stato, in bancarotta e condannata da un tribunale per crimini collegati all'esplosione di un gasdotto e alla successiva ostruzione della giustizia, continua ad operare a beneficio di azionisti e dirigenti, con tariffe in costante crescita e con ridotta manutenzione, che obbliga a periodici \"blackout\" in varie porzioni del territorio dello stato.\nTrasporti.\nIn California \u00e8 possibile reperire ogni tipo di trasporto si desideri, anche se in ampie porzioni dello stato autobus e metropolitane sono assenti, o hanno mezzi e linee insufficienti. Il traffico autostradale \u00e8 tra i peggiori del Paese, con Los Angeles e la San Franciso Bay Area ai primi posti. A questo problema, endemico nello stato, la politica locale risponde con aumenti di tariffe e delle accise sui carburanti.\nPer quanto concerne gli aeroporti, essi sono affetti da frequenti e crescenti ritardi.\nPolitica.\nGoverno.\nLa capitale dello Stato \u00e8 Sacramento. Il governo dello Stato \u00e8 esercitato da 3 poteri: quello esecutivo, ovvero il Governatore e altri funzionari minori; quello legislativo, ovvero l'Assemblea e il Senato; e quello giudiziario, che comprende la Corte Suprema della California e altre corti minori. Lo Stato consente la presentazione di proposte di legge su iniziativa diretta dei cittadini.\nPotere esecutivo.\nIl potere esecutivo \u00e8 esercitato dal Governatore della California e da altri sette ufficiali: il Vice Governatore, il Procuratore Generale, il Segretario di Stato (\"Secretary of State\"), lo \"State Controller\", il Tesoriere (\"State Treasurer\"), l\"'Insurance Commissioner\" e lo \"State Superintendent of Public Instruction\". Essi restano in carica per 4 anni e possono essere rieletti per una sola volta.\nPotere legislativo.\nIl potere legislativo in California \u00e8 esercitato dal Senato della California di 40 membri e da un'Assemblea di 80 membri. I senatori rimangono in carica per 4 anni mentre i membri dell'Assemblea per 2. Entrambi si riuniscono nel Campidoglio della California, a Sacramento.\nPotere giudiziario.\nIl potere giudiziario californiano \u00e8 organizzato in base al modello inglese della \"Common law\", con particolari ereditati dalla guerra civile spagnola, come la propriet\u00e0 comune. Il sistema giudiziario californiano \u00e8 il pi\u00f9 esteso degli Stati Uniti, con un totale di oltre giudici. A capo del sistema giudiziario vi sono i sette Giudici della Corte Suprema californiana.\nNello Stato vige la pena di morte. Una votazione per la sua abolizione tenutasi in contemporanea con le elezioni presidenziali statunitensi del 2012, la cosiddetta \"Proposition 34,\" si \u00e8 conclusa con una vittoria dei favorevoli alla pena. Nel luglio del 2014 un giudice ha stabilito che il corrente sistema penale concernente la pena di morte \u00e8 incostituzionale, poich\u00e9 violerebbe l'ottavo emendamento della Costituzione e sarebbe alquanto arbitrario e spesso afflitto da ritardi. Inoltre \u00e8 dal 2006 che non ha luogo un'esecuzione. Tutto questo fa discutere sul fatto che la pena di morte in California sia ormai \"morta\".\nSistema giudiziario.\nIn California c'\u00e8 la seguente gerarchia del sistema giudiziario: Corte Suprema, Corte d'Appello e Corte Superiore. I tribunali superiori sono i tribunali statali del primo grado con un'ampia giurisdizione penale con i reati penali e i delitti. I registri di ogni caso sono memorizzati nel registro di sistema con informazione specifica, come il numero del processo penale, la data di presentazione del caso e il nome della parte registrata.\nLa California ha 58 tribunali superiori, uno in ogni regione. I tribunali californiani servono quasi 34 milioni di persone. Il bilancio della magistratura \u00e8 pari all' 1,5% del fondo generale dello Stato.\nGoverno locale.\nLa California ha un complesso ed esteso sistema amministrativo che controlla le funzioni pubbliche nello Stato. Come la maggior parte degli stati, la California \u00e8 divisa in contee, come quella di San Francisco; le aree comunali sono incorporate come citt\u00e0. I distretti scolastici, che sono appartenenti a citt\u00e0 e contee, gestiscono l'istruzione pubblica.\nContee.\nLa California \u00e8 divisa in 58 contee. L'articolo 11, paragrafo 1, della Costituzione della California, regola le suddivisioni principali dello Stato.\nIl governo della contea fornisce servizi quali forze dell'ordine, carceri, le elezioni e la registrazione degli elettori, registri dello Stato civile, valutazione della propriet\u00e0 e le registrazioni, la riscossione delle imposte, la salute pubblica, l'assistenza sanitaria, i servizi sociali, le biblioteche, controllo delle inondazioni, protezione antincendio, controllo degli animali; regolamenti agricoli, delle costruzioni, l'istruzione con standard uguali in tutto lo Stato.\nInoltre, la contea esercita il governo locale per tutte le aree prive di personalit\u00e0 giuridica. Ogni contea \u00e8 governata da un consiglio eletto di supervisori.\nRappresentanti federali.\nLo Stato della California elegge 53 membri della Camera dei Rappresentanti, ci\u00f2 che ne fa lo Stato con la delegazione maggiore del Congresso nazionale. Di conseguenza, la California, ha anche il maggior numero di voti elettorali nelle elezioni presidenziali, con 55 grandi elettori.\nI senatori statunitensi della California sono due, entrambi appartenenti al Partito Democratico: Dianne Feinstein, ex sindaco di San Francisco, e Alex Padilla, ex segretario generale della California. Padilla ha sostituito Kamala Harris, anch'essa esponente democratica, diventata nel 2021 vicepresidente degli Stati Uniti nell'amministrazione del presidente Joe Biden.\nElezioni.\nDal 1899 al 1939, gli elettori della California avevano votato governatori repubblicani. Dal 1990, la California ha generalmente scelto candidati democratici agli uffici federali, statali e locali, tra cui l'attuale governatore Gavin Newsom. Lo Stato ha comunque eletto alcuni governatori repubblicani, in genere esponenti delle correnti repubblicane pi\u00f9 moderate e centriste; tra di essi si ricorda Arnold Schwarzenegger.\nI democratici anche ora detengono la maggioranza in entrambe le camere legislative statali. Ci sono 56 democratici e 24 repubblicani alla Camera; e 26 democratici e 12 repubblicani al Senato.\nIl fatto che la California faccia parte degli Stati progressisti e dominati dal Partito Democratico \u00e8 pi\u00f9 evidente nelle elezioni presidenziali, in quanto i repubblicani non vincono grandi elettori della California dal 1988 e attualmente lo Stato esprime due senatori democratici.\nIn generale, la forza democratica \u00e8 concentrata nelle regioni costiere popolate dell'area metropolitana di Los Angeles e della San Francisco Bay Area. La forza repubblicana \u00e8 pi\u00f9 grande nelle parti orientali dello Stato. La Contea di Orange rimane in gran parte repubblicana.\nUno studio ha classificato Berkeley, Oakland, Inglewood e San Francisco nella top 20 delle citt\u00e0 pi\u00f9 liberal americane; e Bakersfield, Orange, Escondido, Garden Grove e Simi Valley tra le prime 20 citt\u00e0 pi\u00f9 conservatrici.\nNel mese di ottobre 2012, dei aventi diritto al voto, persone si sono registrate per votare. Tra le persone registrate, i tre maggiori gruppi erano Democratici (), Repubblicani (), e Decline to State (). La Contea di Los Angeles ha avuto il maggior numero di democratici registrati () e repubblicani () di qualsiasi altra contea dello Stato.\nSport.\nLe squadre della California che partecipano alle Maggiori leghe sportive professionistiche americane:\nFootball americano - NFL\nBaseball - MLB\nPallacanestro - NBA / NBA D-League\nHockey - NHL\ncalcio - MLS\nLacrosse - MLL"}
{"id": "1443", "revid": "1610933", "url": "https://it.wikipedia.org/wiki?curid=1443", "title": "Casuario uniappendicolato", "text": ""}
{"id": "1448", "revid": "125586895", "url": "https://it.wikipedia.org/wiki?curid=1448", "title": "Chicago", "text": "Chicago (: ; in inglese ) \u00e8 la pi\u00f9 grande citt\u00e0 dell'Illinois, la pi\u00f9 grande metropoli dell'entroterra americano e la terza per popolazione degli Stati Uniti dopo New York e Los Angeles, con i suoi abitanti. La sua area metropolitana (detta \"Chicagoland\") conta abitanti distribuiti in un'ampia area pianeggiante situata lungo le rive del lago Michigan. La citt\u00e0 si estende per sul lago Michigan da nord a sud. Soprannominata \"\"Windy City\" e \"Second City\", il centro della citt\u00e0 (denominato \"the\" \"Loop\"\") \u00e8 dominato da imponenti grattacieli che arrivano anche ai 104 piani (per un'altezza di ) della Willis Tower. Questa tipologia architettonica \u00e8 nata proprio a Chicago che, se da tempo ha dovuto perdere il primato di citt\u00e0 con pi\u00f9 grattacieli nel paese a favore di New York, vanta ancora oggi il secondo grattacielo pi\u00f9 alto statunitense (dopo il nuovo World Trade Center) e tre grattacieli nella classifica dei primi 15 al mondo. Venti dei suoi grattacieli superano i 200 metri d'altezza e ben 240 superano i 100 metri. Trasformatasi da cittadina in un'importante metropoli, Chicago \u00e8 stata definita come una delle 10 citt\u00e0 pi\u00f9 influenti al mondo. Oggi \u00e8 una citt\u00e0 multietnica, nonch\u00e9 un importante centro finanziario e industriale ed uno dei maggiori centri fieristico/espositivi mondiali. \u00c8 la citt\u00e0 con il maggior numero di ponti mobili al mondo (attualmente 45) ed \u00e8 un punto di riferimento mondiale per il blues.\nGeografia fisica.\nTerritorio.\nChicago \u00e8 la terza citt\u00e0 degli Stati Uniti d'America. La citt\u00e0 si trova all'interno della zona umida a clima continentale, ha quattro stagioni ben distinte. Le estati sono calde e umide con temperature medie diurne elevate . Normalmente le temperature estive superano i per 17 giorni. Con minime notturne di 16-. Gli inverni sono freddi, nevosi e ventosi, con pochi giorni di sole e con temperature (in particolare di notte) sotto lo zero. La temperatura, solitamente per 43 giorni all'anno rimane sotto lo zero per tutto il giorno. Primavera e autunno sono stagioni miti con bassa umidit\u00e0. Secondo il National Weather Service la pi\u00f9 alta temperatura di Chicago, , \u00e8 stata registrata il 24 luglio 1934. La temperatura pi\u00f9 bassa, , \u00e8 stata registrata il 20 gennaio del 1985. La citt\u00e0 pu\u00f2 sperimentare ondate di freddo invernali estreme che possono perdurare per pi\u00f9 giorni consecutivi\nStoria.\nLa fondazione e i primi anni.\nA met\u00e0 del XVII secolo, la zona dove ora sorge Chicago era abitata dalla trib\u00f9 Potawatomi, che aveva preso il posto di due precedenti nazioni native, i Miami e i Sauk e Meskwaki. Il nome Chicago deriva da una parola Miami \"Shikaakwa\" francesizzata poi in \"Checagou\", e significa \"porro selvatico\". La zona fu chiamata cos\u00ec a causa dell'odore portato dai porri \"wild leeks\", frequenti attorno agli acquitrini che ricoprivano l'odierna area urbana.\nNel 1674, padre Jacques Marquette fond\u00f2 una missione sulle rive del Lago Michigan che diverr\u00e0 in seguito la citt\u00e0 di Chicago. \nLa prima testimonianza del nome \"Checagou\" \u00e8 del 1679 e viene dalle memorie dell'esploratore Robert de la Salle. Nel suo diario Henry Joutel scrisse che nel settembre del 1687:\n\"...arrivati nel luogo chiamato \"Checagou\", che da quanto sappiamo, prende il nome dalla grande quantit\u00e0 di porri selvatici che crescono nelle foreste di questa regione...\"\nIl primo abitante di Chicago non appartenente a trib\u00f9 native fu Jean Baptiste Pointe du Sable, un haitiano di origini francesi, che si stabil\u00ec sul Chicago River intorno al 1770 e che spos\u00f2 una donna Potawatomi ed \u00e8 infatti conosciuto come il \"Fondatore di Chicago\". Nel 1795, dopo la Guerra indiana del Nord-Ovest, a seguito del Trattato di Greenville, la zona di Chicago fu ceduta dai nativi al governo degli Stati Uniti che vi cre\u00f2 un forte. Fort Dearborn fu eretto nel 1803 ma fu distrutto durante la guerra del 1812 per poi essere ricostruito nel 1816 e definitivamente demolito nel 1871. Dopo la guerra, nel 1816 i Potawatomi, gli Ottawa e gli Ojibway furono costretti a cedere altre terre al governo dopo il trattato di Saint Louis. I Potawatomi furono forzatamente rimossi dalle zone nel 1833 dopo il Trattato di Chicago e costretti a migrare a ovest del fiume Mississippi durante la Deportazione degli indiani.\nNascita della municipalit\u00e0 e crescita vertiginosa.\nIl 12 agosto 1833 venne creata la municipalit\u00e0 di Chicago, con una popolazione di 300 abitanti. I primi confini della citt\u00e0 furono le strade Kinzie, Desplaines, Madison e State, all'interno delle quali era incluso un territorio di circa . Il 15 giugno 1835 viene venduto il primo terreno della citt\u00e0 e il 10 marzo 1837 assume il titolo di citt\u00e0.\nLa seconda met\u00e0 dell'800 port\u00f2 grandi progressi: Il \"Chicago Portage\" diventa un centro nevralgico per il trasporto dall'est all'ovest degli Stati Uniti, viene costruita la prima ferrovia, la Galena and Chicago Union Railroad, e nel 1848 viene costruito l'Illinois and Michigan Canal che permetteva alle imbarcazioni che navigavano nei Grandi Laghi di raggiungere il Mississippi. Sempre nel 1848 nacque il Chicago Board of Trade che emise i primi contratti a termine di scambi in borsa. L'industria manifatturiera e il mercato finanziario divennero i settori dominanti influenzando l'economia statunitense. Una cos\u00ec florida situazione attir\u00f2 molte persone dalle campagne e molti immigrati.\nNegli anni 50 dell XIX secolo la citt\u00e0 assunse grande prestigio politico come citt\u00e0 del senatore Stephen Douglas vincitore del Kansas-Nebraska Act. Nel febbraio 1856 la grande crescita demografica comport\u00f2 una forte speculazione edilizia e un miglioramento delle infrastrutture e della sanit\u00e0 secondo il piano di Ellis Chesbrough approvato dal consiglio comunale. Ma mentre si miglioravano le condizioni sanitarie in citt\u00e0, i rifiuti e i liquami industriali venivano versati nel fiume Chicago e di conseguenza nel Lago Michigan inquinando la principale fonte idrica cittadina. Il problema venne risolto nel 1900 con una portentosa opera ingegneristica ovvero delle costruzioni sulla superficie del lago collegate ad un tunnel sotterraneo che incanalano le acque reflue del lago nel tunnel che le espelle sottoterra. La citt\u00e0 istitu\u00ec molti grandi parchi municipali ben curati, che includevano anche strutture sanitarie pubbliche. Il principale addetto al miglioramento della salute pubblica a Chicago fu il Dr. John H. Rauch, che stabil\u00ec un piano per il sistema di parchi di Chicago nel 1866. Egli cre\u00f2 il Lincoln Park chiudendo un cimitero pieno di tombe poco profonde e, nel 1867, in risposta allo scoppio di un'epidemia di colera contribu\u00ec a creare un nuovo Consiglio di salute di Chicago. Dieci anni dopo divenne il segretario e poi il presidente del primo Consiglio di Stato dell'Illinois per la salute, che svolse la maggior parte delle sue attivit\u00e0 a Chicago. Durante gli anni 70' e 80', Chicago raggiunse la posizione nazionale come leader nel movimento per migliorare la salute pubblica. Le citt\u00e0 e, successivamente, le leggi statali che migliorarono gli standard per la professione medica e combatterono le epidemie urbane di colera, vaiolo e febbre gialla furono entrambe approvate e applicate. Queste leggi sono diventate modelli per la riforma della salute pubblica in altre citt\u00e0 e stati.\nTra l'8 e il 10 ottobre 1871 la citt\u00e0 fu quasi completamente distrutta dal Grande incendio di Chicago. Una leggenda metropolitana - poi smentita - vuole che ad appiccare il fuoco sia stata una lanterna rovesciata dal calcio di una mucca appartenente alle sorelle O'Leary, la cui stalla si trovava al 137 di DeKoven Street. Spinte dai forti venti, le fiamme ridussero gran parte del centro in cenere, grazie anche al fatto che molte case erano ancora di legno. Nella ricostruzione che segu\u00ec, venne costruito in citt\u00e0 il primo grattacielo della storia, l'Home Insurance Building.\nI conflitti lavorativi come scioperi e boicottaggi, seguirono il boom industriale e la rapida espansione del pool di lavoro, inclusa la relazione Haymarket il 4 maggio 1886 e nel 1894 il Pullman Strike. I gruppi anarchici e socialisti hanno avuto un ruolo di primo piano nella creazione di azioni sindacali molto ampie e altamente organizzate. La preoccupazione per i problemi sociali tra i poveri immigrati di Chicago port\u00f2 Jane Addams ed Ellen Gates Starr a fondare Hull House nel 1889. I programmi che sono stati sviluppati l\u00ec sono diventati un modello per il nuovo campo del lavoro sociale. \nLa citt\u00e0 crebbe in modo significativo per dimensioni e popolazione incorporando molti comuni vicini tra il 1851 e il 1920, con la pi\u00f9 grande annessione avvenuta nel 1889, con cinque comuni che si unirono alla citt\u00e0, tra cui la Hyde Park Township, che ora comprende la maggior parte del lato sud di Chicago e l'estremo sud-est di Chicago, e il Jefferson Township, che ora costituisce la maggior parte del Northwest Side di Chicago. Il desiderio di unirsi alla citt\u00e0 era guidato dai servizi municipali che la citt\u00e0 poteva fornire ai suoi residenti.\nNel 1900, per risolvere i ripetitivi problemi di inquinamento delle acque del Lago Michigan, la citt\u00e0 intraprese una seconda innovativa impresa ingegneristica: il corso del Fiume Chicago fu invertito grazie alla costruzione di un canale che lo colleg\u00f2 al Fiume Illinois.\nNel XIX secolo Chicago divenne il centro ferroviario della nazione e nel 1910 oltre 20 ferrovie gestivano il servizio passeggeri da sei diversi terminal del centro cittadino. Nel 1883, i gestori delle ferrovie di Chicago avevano bisogno di una convenzione generale sul tempo, quindi svilupparono il sistema standardizzato di fusi orari del Nord America. Questo sistema per stabilire il tempo si \u00e8 diffuso in tutto il continente. Nel 1893, la citt\u00e0 ha ospitato la Fiera Colombiana di Chicago sull'ex area paludosa nell'attuale sede di Jackson Park. L'Esposizione ha attirato 27,5 milioni di visitatori ed \u00e8 considerata la fiera mondiale pi\u00f9 influente della storia. L'Universit\u00e0 di Chicago, precedentemente in un'altra sede, si trasfer\u00ec nella stessa sede del South Side nel 1892. Il termine \"a met\u00e0 strada\" per una fiera o un carnevale si riferiva originariamente a Midway Plaisance, una striscia di terra del parco che ancora attraversa l'Universit\u00e0 di Chicago e collega i parchi Washington e Jackson.\nLa florida economia di Chicago attir\u00f2 un gran numero di nuovi immigrati dall'Europa e dagli Stati Uniti orientali. Della popolazione totale nel 1900, oltre il 77% era di origine straniera o era nato negli Stati Uniti da genitori stranieri. Tedeschi, irlandesi, polacchi, svedesi e cechi costituivano quasi i due terzi della popolazione straniera (nel 1900, i bianchi erano il 98,1% della popolazione della citt\u00e0).\nI \"Giorni della rabbia\" di Chicago nel 1968.\nCon \"Giorni della rabbia\" si intendono una serie di manifestazioni (alcune delle quali violente) che si verificarono per tre giorni a Chicago nell'ottobre del 1968, organizzate dalle fazioni dei Weatherman e dei Revolutionary Youth Movement, appartenenti al gruppo degli Studenti per una societ\u00e0 democratica.\nIl gruppo, da sempre dichiaratamente contrario alla guerra in Vietnam condotta in quegli anni dal Governo statunitense, utilizzava lo slogan di John Jacobs di \"Portare la guerra a casa\".\nNei giorni precedenti le manifestazioni, gli appartenenti alla fazione dei Weatherman avevano diffuso volantini in tutte le sedi universitarie della citt\u00e0 di Chicago, invitando gli studenti a scendere in strada e a protestare contro la guerra.\nIl 6 ottobre 1968, un ordigno fece saltare in aria un monumento commemorativo di alcuni poliziotti deceduti in uno scontro a fuoco del 1889. L'esplosione distrusse alcune decine di finestre e danneggi\u00f2 alcune autovetture parcheggiate in quel momento. Nessuno fu mai arrestato per la detonazione.\nVa considerato che a partire dalla fine del 1968, la fazione dei Weatherman si era via via sempre pi\u00f9 allontanata dalla politica dal gruppo centrale degli Studenti per una societ\u00e0 democratica, e man mano aveva assunto un carattere sempre pi\u00f9 violento e para militare. I volantini distribuiti nelle Universit\u00e0 erano quindi un tentativo da parte dei Weatherman di \"fare da soli\", e i suoi dirigenti speravano che in molti avrebbero aderito alla manifestazione.\n8 ottobre 1968.\nNonostante le speranze degli organizzatori, la mattina dell'8 ottobre alla manifestazione si presentarono per\u00f2 poco pi\u00f9 di 700 persone, la maggior parte delle quali appartenenti ai Weatherman. La polizia, che ipotizzava anch'essa una maggiore adesione, aveva gi\u00e0 predisposto per le strade della citt\u00e0 2.000 agenti. \nCol passare delle ore i partecipanti tuttavia aumentarono, fino a raggiungere in prima serata i circa 1.500 individui. Alcuni discorsi vennero tenuti a Lincoln Park, e John Jonson disse che: \"\"Nonostante oggi potremmo perdere qualcuno di noi\" (riferendosi evidentemente a possibili scontri con la Polizia), \"il solo fatto che siamo qui in strada e siamo pronti a fare opposizione \u00e8 gi\u00e0 per noi una vittoria politica\". Solo a quell'ora John Jonson rivel\u00f2 ai presenti quale fosse il vero obbiettivo della manifestazione: raggiungere il Drake Hotel, residenza del giudice Julius Hoffman, che qualche mese prima aveva condannato vari appartenenti al gruppo antagonista dei Chicago 7.\nLa folla si mosse immediatamente nel tentativo di raggiungere il Drake Hotel, ma a met\u00e0 strada incontr\u00f2 le barricate erette dalla Polizia di Chicago, che non appena visti i manifestanti (molti dei quali a volto coperto ed armati di bastone) irruppe in diverse cariche col chiaro tentativo di disunire la massa di manifestanti. Solo un piccolo gruppo riusc\u00ec a raggiungere la strada del Drake Hotel, le cui finestre andarono in frantumi dopo essere state raggiunte da una sassaiola. Alcuni poliziotti in borghese raggiunsero anch'essi la via dell'Hotel, ed aprirono il fuoco sui facinorosi. \nLa rivolta generale dur\u00f2 all'incirca mezz'ora, e la Polizia rifer\u00ec che erano stati utilizzati un gran quantitativo di lacrimogeni e che 24 dei suoi agenti erano rimasti feriti in maniera non grave. Durante le fasi iniziali della protesta venne arrestato uno dei fondatori dei Weatherman, John Jacobs.\n9 ottobre 1968.\nLa mattina del 9 ottobre circa 70 donne appartenenti ai Weatherman si incontrarono al Grant Park per stabilire il da farsi. Dopo essersi confrontate, decisero di assaltare uno degli uffici dell'amministrazione comunale di Chicago, ma vennero fermate dalla Polizia non appena uscite dal parco. \nData la crescente preoccupazione per possibili rivolte, il governatore dell'Illinois fece quel giorno giungere a Chicago altri 2.500 uomini della Guardia Nazionale. \nAnche a seguito dell'arresto di John Jonson, avvenuto la sera prima, i Weatherman annullarono tutte le manifestazioni in programma per la giornata. Tuttavia altre manifestazioni si svolsero comunque davanti al Tribunale Federale di Chicago e davanti ad una fabbrica di mietitrici, questa volta organizzate dal Revolutionary Youth Movement. In quest'ultima manifestazione, il leader delle Pantere Nere Fred Hampton dissoci\u00f2 formalmente la sua organizzazione dalle azioni dei Weatherman, definendo i suoi appartenenti come \"anarchici opportunisti\"\".\nLa sera del 9 ottobre alcuni appartenenti ai Weatherman scoprono di avere al loro interno un informatore della Polizia. La spia viene duramente picchiata.\n10 ottobre 1968.\nLa pi\u00f9 grande manifestazione dei \"Giorni della Rabbia\" si svolse la mattina del 10 ottobre, quando circa 2.000 persone scesero in piazza coordinati dal Revolutionary Youth Movement. La manifestazione si svolse per lo pi\u00f9 nelle strade del quartiere latino di Chicago. \n11 ottobre 1968.\nDopo due giorni di generale disorientamento (a causa dell'arresto dei loro leader), i Weatherman provano nella giornata dell'11 ottobre a serrare nuovamente i propri ranghi e a passare al contrattacco.\nCirca 300 manifestanti si dirigono verso il The Loop, quartiere finanziario di Chicago, dove ad attenderli ci sono gi\u00e0 centinaia di poliziotti armati ed in tenuta anti sommossa. Nonostante le forze messe in campo dalla Polizia, i manifestanti riescono ad oltrepassare lo sbarramento e a raggiungere il quartiere finanziario, distruggendo vetrine di negozi, automobili e finestre.\nTuttavia nel giro di 20 minuti la Polizia riesce a riportare la calma nel quartiere, arrestando buona parte dei manifestanti.\nDurante gli scontri dell'11 ottobre Richard Elrod, un avvocato ebreo di Chicago, rest\u00f2 paralizzato per un colpo subito mentre aiutava un poliziotto ad arrestare un manifestante.\nConclusioni.\nAl termine delle violenze la citt\u00e0 di Chicago rifer\u00ec danni agli edifici per 35.000$ e l'arresto di 287 persone. Tra questi vi erano molti dirigenti dei Weatherman e degli Studenti per una societ\u00e0 democratica. Quest'ultima pag\u00f2 circa 283.000$ in cauzioni per scarcerare i suoi dirigenti. \nIn definitiva, il ciclo di manifestazioni contro la guerra progettato dai Weatherman aveva raggiunto risultati deludenti rispetto alle aspettative, per una serie di cause: la scarsa affluenza di persone, aggiunta ad una tempestiva e ben organizzata reazione della Polizia (che aveva diversi informatori all'interno delle organizzazioni studentesche), avevano reso le manifestazioni sterili ma assai pi\u00f9 violente del previsto.\nInoltre i \"Giorni della rabbia\" portarono al definitivo deterioramento dei rapporti tra i Weatherman, gli Studenti per una societ\u00e0 democratica e le Pantere Nere.\nSociet\u00e0.\nEvoluzione demografica.\nI cittadini di Chicago vengono chiamati \"Chicagoans\".\nSecondo i dati del 2020 Chicago ha una popolazione di abitanti.\nLa popolazione \u00e8 cos\u00ec suddivisa:\nLe origini della popolazione, secondo il censimento del 2008, sono le seguenti:\nCultura.\nMusica.\nLa citt\u00e0 di Chicago ha sempre ricoperto nel panorama musicale statunitense il ruolo di centro nevralgico del jazz e del blues. Nei primi decenni del Novecento fu meta per molti musicisti afro-statunitensi che provenivano dagli Stati del sud durante la grande migrazione afroamericana in cerca di lavoro e di un tessuto sociale migliore. Fu proprio il blues, caratteristica intrinseca dei musicisti neri del Delta del Mississippi, ad essere importato in questa grande metropoli industriale creando, con il passare degli anni, un vero e proprio Chicago-Style, caratterizzato da innovative sonorit\u00e0 elettriche. Grandi virtuosi del blues parteciparono al vivace contesto musicale della citt\u00e0 a partire dagli anni venti fino ai giorni nostri, e molti di essi si affermarono anche in campo internazionale. Fra i chitarristi ricordiamo Muddy Waters, Buddy Guy, Howlin' Wolf, Big Bill Broonzy; fra i pianisti: Big Maceo, Sunnyland Slim, Jimmy Yancey, Meade \"Lux\" Lewis, Albert Ammons, Blind John Davis, Otis Spann; tra gli armonicisti: Sonny Boy Williamson I, Sonny Boy Williamson II, Little Walter, Junior Wells. I locali dove si suonava il Blues venivano chiamati confidenzialmente \"Rent Parties\", ovvero piccole feste pi\u00f9 o meno improvvisate dove gli afro-americani si ritrovavano la sera per ballare, bere e divertirsi. Con il passare degli anni il Blues incontrer\u00e0 un interesse sempre maggiore, diffondendosi anche nelle comunit\u00e0 dei bianchi e conoscendo un forte revival a partire dagli anni sessanta. Ancora oggi, a distanza di pi\u00f9 di mezzo secolo dall'epoca d'oro (anni trenta e quaranta), il blues continua ad affascinare musicisti di ogni et\u00e0 e la citt\u00e0 di Chicago organizza ogni anno, in estate, un prestigioso Blues Festival dove si esibiscono artisti di fama internazionale.\nIn questa citt\u00e0 sono nati tanti artisti,tra cui anche Johnny degli NCT,un gruppo musicale sudcoreano.\nQuesto contesto estremamente vivace permise alla citt\u00e0 di essere anche uno dei primi gangli del Rock'n'Roll: la storica etichetta Chess Records (fondata nel 1947 dall'immigrato polacco Leonard Chess) ha posto a battesimo artisti blues come Muddy Waters, Howlin' Wolf, Willie Dixon e Etta James, ma anche future star del rock come Bo Diddley e soprattutto Chuck Berry (che nel 1955 proprio a Chicago incise \"Maybellene\", considerata la prima canzone rock'n'roll in assoluto).\nIn campo jazzistico, la \"Windy City\" ha mantenuto nel corso degli anni un ruolo di primo piano, dall'epoca d'oro dello swing e delle big band (tra cui quella del clarinettista Benny Goodman, la prima ad avere una composizione multirazziale) alle sperimentazioni del free jazz (Art Ensemble of Chicago).\nNegli anni ottanta Chicago \u00e8 stata, prima di New York, il centro e il punto di partenza di quel fenomeno musicale denominato house music, che una volta che ebbe raggiunto l'Europa (e in particolare l'Inghilterra nella seconda met\u00e0 del decennio) diede vita, assieme alla techno di Detroit, all'evoluzione nei principali generi della musica elettronica dagli anni novanta ad oggi.\nA Chicago hanno sede alcune fondamentali istituzioni del rock alternativo, come l'etichetta Touch and Go, gli studi di registrazione Electrical Audio (fondati e diretti da Steve Albini), la rivista Pitchfork (che ogni anno organizza in citt\u00e0 il Pitchfork Music Festival) e il festival itinerante Lollapalooza. La scena di Chicago \u00e8 stata determinante per l'affermarsi di generi quali il power-pop, il post-hardcore, l'industrial metal, l'alternative country e il post-rock. Da Chicago provengono diversi nomi \"cult\" dell'indie rock, dagli Smashing Pumpkins ai Wilco.\nGli stessi Wilco inoltre hanno usato nel 2002, come copertina del loro disco simbolo \"Yankee Hotel Foxtrot\" , una foto del complesso urbano della Marina City.\nChicago vanta anche un ruolo di eccellenza in campo classico e lirico. La Chicago Symphony Orchestra, che dal 2010 ha come Direttore Musicale Riccardo Muti, \u00e8 una delle principali orchestre americane e mondiali, mentre la Lyric Opera of Chicago, che \u00e8 stata diretta per circa 25 anni dall'italiano Bruno Bartoletti, \u00e8 uno dei principali teatri lirici internazionali.\nChicago \u00e8 tuttora famosa per la musica Rap, a Chicago infatti, \u00e8 nato il sottogenere della Drill, nata nel 2010/2011. caratterizzata da sintetizzatori molto cupi e che parla principalmente di uccidere i mebri delle gang avversarie. Qui \u00e8 nata l'etichetta discografica di Lil Durk, OTF (acronimo di Only The Family), i pi\u00f9 famosi cantanti di questo sottogenere nato nei quartieri poveri di Chicago, pi\u00f9 precisamente il quartiere di Parkway Garden Homes, sono sicuramente Chief Keef, King Von e Lil Durk.\nCinema.\nSeppur preceduta per importanza nell'industria cinematografica da Los Angeles e New York, a Chicago sono stati girati diversi celebri film, tra cui \"The Blues Brothers\" (1980), \"Gli intoccabili\" (1987), \"Il fuggitivo\" (1993), \"Mamma, ho perso l'aereo\" (1990), \"Drago d'acciaio\" (1992), \"Appuntamento a Wicker Park\" (1996), \"Payback - La rivincita di Porter\" (1999), \"What Women Want\" (2000), \"Alta fedelt\u00e0\" (2000), \"Save the Last Dance\" (2001), \"Io, robot\" (2004) \"Cadillac Records\" (2008), \"La memoria del cuore\" (2012), \"Divergent\" (2014), \"Jupiter - Il destino dell'universo\" (2015) Il matrimonio del mio migliore amico (1997) Tra le serie TV ambientate a Chicago vanno citate \"E.R. - Medici in prima linea\", \"La vita secondo Jim\", \"Prison Break\", \"Ultime dal cielo\", \"Shameless\", \"Perception\", \"The Chicago Code\", \"Chicago Fire (serie televisiva)\", \"Chicago P.D.\" e \"Chicago Med\", \"The Good Wife\" e \"The Chi\". A Chicago \u00e8 anche ambientato il falso documentario \"Death of a president\" (2006),\"Aiuto vampiro\" (\"Cirque du Freak: The Vampire's Assistant\"), regia di Paul Weitz (2009)\nArchitettura.\nFra gli edifici pi\u00f9 importanti della citt\u00e0:\nEconomia.\nChicago \u00e8 stato sempre un centro importante per il commercio statunitense.\nAl giorno d'oggi la citt\u00e0 rimane il secondo centro finanziario del paese e la sua area metropolitana \u00e8 la terza, negli Stati Uniti, riguardo al valore dei beni e dei servizi prodotti. Nel 2015 Chicago ha generato un prodotto interno lordo di 360 miliardi di dollari, il terzo tra le maggiori citt\u00e0 statunitensi, ma anche il primo al di fuori delle due coste.\nPrima che, nel 1833, venisse creata la municipalit\u00e0, l'attivit\u00e0 economica principale era il commercio di pellicce.\nLa crescita esplosiva di Chicago richiam\u00f2 poi una folta schiera di speculatori ed individui intraprendenti.\nSituata sui Grandi Laghi, Chicago divenne un luogo ideale per la logistica ed il trattamento delle merci in transito.\nVennero cos\u00ec costruite numerose linee ferroviarie che la collegarono con il resto del paese.\nInoltre l'apertura dell'Illinois and Michigan Canal agevol\u00f2 i traffici verso sud, lungo il corso del Mississippi.\nNegli anni quaranta dell'Ottocento, Chicago divenne il principale porto del mondo per il commercio dei cereali, che dal bacino granario del Mississippi, una delle principali regioni agricole del mondo, venivano esportati via mare attraverso i Grandi Laghi.\nNel 1848 Chicago costru\u00ec il primo elevatore per cereali.\nNel 1858 ne erano in funzione venti, che caratterizzavano il profilo di Chicago, come ora i grattacieli al punto che Carl Sandburg descrisse in quegli anni la citt\u00e0 come una \"catasta di grano\".\nLo sviluppo prodigioso dell'industria ferroviaria fu una delle maggiori cause che port\u00f2 alla nascita nel 1857 e al successivo rapido sviluppo dell'industria dell'acciaio, che determin\u00f2 uno dei primi grandi afflussi migratori.\nTra il 1850 ed il 1870 l'industria del trattamento carni bovine e suine ebbe la sua potente affermazione a Chicago.\nGrandi imprenditori come Gustavus Swift e Philip Armour fecero s\u00ec che l'area cittadina divenisse la pi\u00f9 importante al mondo nella filiera della carne.\nNel 1862 Chicago aveva gi\u00e0 soppiantato Cincinnati, nell'Ohio, come \"Porkopolis\", ossia come maggiore centro nel settore della macellazione e del trattamento di carni suine.\nNei dieci anni dopo il 1860 due fattori aiutarono questo sviluppo.\nIl primo fu la Guerra di secessione, che fece aumentare la domanda di prodotti alimentari per le esigenze dell'esercito: l'imponente rete di trasporti ferroviaria ed idrica che partiva da Chicago consentiva di rifornire velocemente e con efficienza le armate nordiste.\nIl secondo fattore fu dato dal nascente utilizzo del ghiaccio nei mattatoi.\nPrima di allora gli impianti di macellazione e distribuzione erano costretti a chiudere durante i caldi mesi estivi.\nPi\u00f9 mesi di operativit\u00e0 per macelli portarono a pi\u00f9 lavoro, e quindi pi\u00f9 reddito per gli operai, che erano pagati a ore e minori costi per unit\u00e0 di prodotto.\nNel decennio successivo l'inscatolamento della carne avrebbe ulteriormente accresciuto l'importanza dei mattatoi di Chicago.\nUn'altra innovazione che l'industria della carne di Chicago, per prima al mondo, avrebbe sfruttato su larga scala fu la catena di montaggio.\nLe carcasse degli animali, appese ad un gancio, passavano davanti ai vari operai, ognuno dei quali provvedeva sempre alla stessa singola operazione.\nL'enorme risparmio di tempo portato da questi metodi di lavorazione ispirarono anche Henry Ford, quando cre\u00f2 la linea di montaggio del Modello T.\nL'industria della carne che s'afferm\u00f2 a Chicago negli anni dopo il 1860 pu\u00f2 anche essere considerata il primo esempio di industria globale.\nLe pi\u00f9 grosse societ\u00e0 del settore, come la Armour &amp; Co., gi\u00e0 in quegli anni avevano creato una rete mondiale di filiali, con cui comunicavano attraverso il telegrafo.\nAnche gli odierni mercati dei futures e delle materie prime sono nati a Chicago.\nA base di ci\u00f2 vi fu ancora una volta la gran quantit\u00e0 di prodotti agricoli che venivano trasportati in citt\u00e0 dalle pianure del Nord America e l\u00ec tenuti in deposito.\nGli operatori cominciarono cos\u00ec a scambiarsi diritti sulle varie partite di merci mediante la compravendita di titoli che le rappresentavano e ben presto\u00a0\u2013 da tutto il paese, per mezzo del telegrafo\u00a0\u2013 cominciarono a trattare anche i beni che in futuro sarebbero stati depositati a Chicago.\nNacquero cos\u00ec il Chicago Board of Trade (CBOT) che tratta il prezzo di grano e cereali, il Chicago Mercantile Exchange (CME) nel quale si determinano i tassi di cambio delle valute mondiali, e i metodi usati anche oggi nei mercati delle materie prime.\nA partire dagli anni settanta del XX secolo il nuovo corso mondiale dell'economia mise in crisi i capisaldi di quella tradizionale, sui quali si basava Chicago: chiusero quindi i battenti sia mattatoi che acciaierie e molte attivit\u00e0 secondarie fecero altrettanto di conseguenza o si trasferirono altrove.\nLo spirito intraprendente che caratterizza i Chicagoans fece s\u00ec che ci\u00f2 non diventasse un motivo di crisi, ma l'opportunit\u00e0 per un nuovo tipo di sviluppo, basato sull'economia dei servizi.\nDal 1973 \u00e8 attivo il Chicago Board Options Exchange che tratta strumenti finanziari ed \u00e8 per volumi scambiati il primo mercato in America per opzioni su azioni e indici azionari USA.\nIn tempi pi\u00f9 recenti, ovviamente, non \u00e8 mancato l'aggancio all'impetuoso sviluppo dell'industria informatica.\nLa citt\u00e0 \u00e8 altres\u00ec sede di numerosi e celebri studi legali internazionali, tra cui Kirkland &amp; Ellis (primo al mondo per fatturato), Baker McKenzie, Sidley Austin, Mayer Brown, e McDermott Will &amp; Emery.\nAmministrazione.\nChicago si trova nella Contea di Cook, di cui \u00e8 il capoluogo.\nL'amministrazione cittadina \u00e8 incentrata sul sindaco e il consiglio comunale.\nIl sindaco, eletto per quattro anni, ha la responsabilit\u00e0 della gestione amministrativa e nomina i dirigenti, responsabili dei vari dipartimenti in cui \u00e8 divisa la struttura comunale.\nL'odierno sindaco \u00e8 Lori Lightfoot del Partito Democratico.\nIl consiglio comunale, che costituisce l'organo legislativo della citt\u00e0, \u00e8 composto da 50 aldermanni (consiglieri).\nMentre il sindaco, il segretario comunale e il tesoriere sono eletti dalla totalit\u00e0 dei cittadini, ogni aldermanno viene eletto in una particolare circoscrizione.\nIl consiglio comunale, tra l'altro, approva il bilancio.\nLe priorit\u00e0 amministrative sono stabilite dal consiglio con una risoluzione di bilancio, solitamente approvata in novembre.\nPolitica.\nPer gran parte del XX secolo, Chicago \u00e8 stata una delle maggiori roccheforti democratiche degli Stati Uniti: l'ultimo sindaco repubblicano, William Thompson, venne eletto nel 1927. Oggi un solo consigliere comunale \u00e8 repubblicano. La fedelt\u00e0 di Chicago al partito democratico emerge anche nelle elezioni per la legislatura dello Stato e per il Congresso degli Stati Uniti. Nel 2004, la vittoria di Barack Obama al seggio senatoriale dell'Illinois ha avuto in buona parte origine dalla maggioranza schiacciante raccolta in citt\u00e0.\nL'orientamento politico degli abitanti di Chicago \u00e8, in genere, pi\u00f9 progressista rispetto al resto del Midwest statunitense e le politiche di \"welfare\" godono di largo consenso tra i \"Chicagoans\". Alla fine del XX secolo tra la popolazione \u00e8 stata profondamente radicata una certa tradizione radicale e la citt\u00e0 contava numerose e influenti organizzazioni socialiste e anarchiche.\nLa \"Windy City \"\u00e8 stata inoltre pioniera assoluta nel campo delle lotte di genere: \u00e8 stata la prima citt\u00e0 statunitense a ospitare un'associazione impegnata nella difesa dei diritti degli omosessuali, la Society for Human Rights (fondata nel 1924), che ha prodotto la prima rivista dedicata a un pubblico esclusivamente gay, la \"Friendship and Freedom; \"il distretto di Lake View denominato \"Boystown\" \u00e8 stato il primo gay village ufficiale degli Stati Uniti; la comunit\u00e0 gay di Chicago (citt\u00e0 in cui dal 2014 sono legali i matrimoni tra persone dello stesso sesso) \u00e8 una delle pi\u00f9 ampie e attive del mondo occidentale.\nL'abilit\u00e0 manovriera dell'ex sindaco Richard J. Daley (padre di Richard M. Daley, a sua volta sindaco fino al 2011) ha preservato la locale \"macchina\" dal subire la decadenza toccata in altre grandi citt\u00e0 statunitensi a sistemi di potere simili. La politica di Chicago \u00e8 caratterizzata da una certa fama di corruzione.\nGemellaggi.\nLa citt\u00e0 \u00e8 gemellata con:\nSport.\nChicago \u00e8 rappresentata in tutte le principali leghe professionistiche statunitensi:\nA Chicago ha sede la United States Soccer Federation.\nInfrastrutture e trasporti.\nFerroviari.\nLa citt\u00e0 \u00e8 dotata di un servizio metropolitano oltre che di un servizio ferroviario suburbano e di numerose linee automobilistiche di superficie che servono capillarmente e assiduamente le grandi vie della citt\u00e0. \nIn citt\u00e0 sono presenti linee express che ricalcano i percorsi di altre linee ma saltano alcune fermate meno importanti. Esistono anche linee express per O'Hare Airport, in aggiunta alla linea metropolitana blu. Il costo del biglietto (acquistabile a bordo) \u00e8 di 2$, mentre quello della metropolitana \u00e8 di 2,25$. \nAeroporti.\nLa citt\u00e0 \u00e8 servita dall'Aeroporto Internazionale O'Hare. Esso \u00e8 il secondo aeroporto pi\u00f9 grande del mondo per traffico ed \u00e8 switch per due compagnie aeree americane: la United Airlines (che ha sede proprio a Chicago) e l'American Airlines. \u00c8 inoltre presente l'Aeroporto Internazionale di Chicago Midway usato principalmente dalle compagnie aeree low-cost."}
{"id": "1451", "revid": "547034", "url": "https://it.wikipedia.org/wiki?curid=1451", "title": "Comuni dell'Algeria", "text": "I comuni dell'Algeria rappresentano il terzo livello di suddivisione amministrativa del paese nordafricano.\nL'Algeria \u00e8 suddivisa in 48 province, che a loro volta sono suddivise in 548 distretti (\"d\u0101\u02beira\", ), a loro volta suddivise in 1541 comuni (\"baladiyat\").\nElenco.\nLista dei comuni dell'Algeria, in ordine alfabetico:"}
{"id": "1454", "revid": "1444396", "url": "https://it.wikipedia.org/wiki?curid=1454", "title": "Campiglia dei Berici", "text": "Campiglia dei Berici (\"Canpeja\" in veneto) \u00e8 un comune italiano di abitanti della provincia di Vicenza in Veneto.\nOrigini del nome.\nIl nome deriva dal latino \"campus\", cio\u00e8 campo coltivato o terreno pianeggiante.\nStoria.\nMedioevo.\nCampiglia faceva anticamente parte della vastissima \"curtis\" donata alla Chiesa vicentina dai re Ugo di Provenza e suo figlio Lotario di Arles - nel periodo in cui erano associati come re d'Italia e quindi tra il 931 e il 941 - e il suo castello fu quindi sicuramente costruito dai vescovi di Vicenza anche se non risulta citato nei diplomi imperiali, forse perch\u00e9 non esentato dalla prestazione del fodro.\nIl castello sorgeva a nord dell'abitato, poco lontano dall'antica chiesa parrocchiale di San Pietro, nella localit\u00e0 ancora denominata \"le Motte\". Secondo il Pagliarino - cui fa eco il Barbarano - esso sarebbe stato distrutto prima del 1194 dato che nello stesso anno il castello di Cologna sarebbe stato costruito \u00abcon le ruine del castello di Campiglia\u00bb, notizia per\u00f2 non affidabile, perch\u00e9 pochi anni dopo il castello di Campiglia ricompare esistente e in stato di efficienza.\nAll'inizio del XIII secolo la Chiesa vicentina, strangolata dai debiti contratti presso gli usurai, fu costretta a vendere buona parte dei suoi beni; tra questi erano compresi anche il castello e l'intera villa di Campiglia, che nel 1207 furono venduti dal vescovo Uberto II ai canonici della cattedrale di Vicenza. Pochi anni dopo, nel 1217, il castello di Campiglia fu venduto al nobile vicentino Pace fu Giovanni Repeta.\nForse per il fatto che la famiglia Repeta era allineata su posizioni guelfe, il castello di Campiglia fu probabilmente preso da Ezzelino intorno al 1242; la distruzione definitiva avvenne durante le lotte padovano-veronesi successive al passaggio di Vicenza sotto la signoria scaligera nel 1311.\nNei libri dei feudi risulta che negli anni 1363 e 1388 i vescovi di Vicenza - rispettivamente Giovanni de' Surdis e Pietro Filargo - investirono ancora i membri della famiglia Repeta \u00abde tosa villa, curia, territorio, castro Campilie\u00bb; a quell'epoca, per\u00f2, il castello non esisteva certamente p\u00ed\u00fa ed i suoi ruderi avevano anzi gi\u00e0 ispirato alla gente del posto il toponimo \"Motte\": forse l'atto d'investitura ripeteva semplicemente il formulario antico.\nVerso la met\u00e0 del Trecento, durante la dominazione scaligera, il territorio di Campiglia fu sottoposto, sotto l'aspetto amministrativo, al Vicariato civile di Orgiano e tale rimase sino alla fine del XVIII secolo.\nIl paese sub\u00ec ampie distruzioni nel XVI secolo.\nGeografia antropica.\nLocalit\u00e0 del comune di Campiglia sono Galuppo-Pavarano, Brandizie-Comune, Case Battaglia, Carazza e la Zona Industriale.\nAltre informazioni amministrative.\nLa denominazione del comune fino al 1867 era Campiglia.\nInfrastrutture e trasporti.\nIl trasporto pubblico a Campiglia dei Berici \u00e8 garantito da autocorse svolte dalla societ\u00e0 SVT.\nDal 1887 al 1979 la localit\u00e0 fu servita dalla fermata Pilastri di Campiglia della tranvia Vicenza-Noventa-Montagnana, gestita dalle Ferrovie Tramvie Vicentine."}
{"id": "1456", "revid": "1718925", "url": "https://it.wikipedia.org/wiki?curid=1456", "title": "Claudio", "text": "Nato col nome di Tiberio Claudio Druso e figlio di Druso maggiore e Antonia minore, era considerato dai suoi contemporanei come un candidato improbabile al ruolo di imperatore, soprattutto in considerazione di una qualche infermit\u00e0 fisica da cui era affetto, tanto che la sua famiglia lo tenne lontano dalla vita pubblica fino all'et\u00e0 di quarantasette anni, quando tenne il consolato assieme al nipote Caligola.\nFurono probabilmente questa infermit\u00e0 e la scarsa considerazione politica di cui godeva che gli permisero di sopravvivere alle purghe che colpirono molti esponenti della nobilt\u00e0 romana durante i regni di Tiberio e Caligola: alla morte di quest'ultimo, Claudio divenne imperatore proprio in quanto unico maschio adulto della dinastia giulio-claudia. Malgrado la mancanza di esperienza politica, Claudio dimostr\u00f2 notevoli qualit\u00e0: fu un abile amministratore, un grande patrono dell'edilizia pubblica, espansionista in politica estera (sotto il suo comando si ebbe la conquista della Britannia) e un instancabile legislatore, che presiedeva personalmente i tribunali. \nPer\u00f2 la sua posizione era resa poco sicura dall'opposizione della nobilt\u00e0, cosa che condusse Claudio a mettere a morte molti senatori. Claudio dovette anche sopportare molte disgrazie nella vita privata: una di queste potrebbe essere stata all'origine del suo assassinio, forse ordinato dalla quarta moglie (che era anche sua nipote) Agrippina minore, madre di Nerone. La fama di Claudio presso gli storici antichi non fu certo positiva; al contrario, tra i moderni molte delle sue opere furono rivalutate. Fu anche un uomo molto erudito, scrittore, storico e linguista, sebbene le sue opere siano andate quasi tutte perdute.\nBiografia.\nOrigini familiari.\nClaudio nacque, con il nome di Tiberio Claudio Druso, a \"Lugdunum\" (l'attuale Lione, in Francia), nella Gallia Lugdunense, il 1\u00ba agosto del 10 a.C., durante la terza campagna militare romana in Germania, terzo figlio di Nerone Claudio Druso (Druso maggiore) e Antonia minore, dopo Germanico e Livilla. Il padre di Claudio era figlio del pretore Tiberio Claudio Nerone e di Livia Drusilla, ma era nato tre mesi dopo che Livia aveva sposato Ottaviano Augusto; l'imperatore Tiberio era dunque zio paterno di Claudio.\nOttaviano, dopo il divorzio da Scribonia, aveva sposato l'aristocratica Livia quando questa era gi\u00e0 incinta del precedente marito; o almeno cos\u00ec si diceva, perch\u00e9 in realt\u00e0 la voce che circolava era un'altra: si sospettava infatti che il figlio che Livia portava in grembo fosse proprio il frutto di una relazione adulterina che la donna aveva intrattenuto con Augusto ,che dunque sarebbe stato il padre naturale di Druso e non il patrigno come si riteneva.\nLo stesso Claudio, durante il suo regno, riprese a sostenere che suo padre era in realt\u00e0 il figlio illegittimo di Augusto stesso.\nNel 4, in seguito all'adozione del fratello Germanico Giulio Cesare nella famiglia Giulia, Claudio divenne il \"pater familias\" dei \"Claudii Nerones\" e prese il nome Tiberio Claudio Nerone Germanico.\nGiovinezza sotto Augusto (10 a.C.-14).\nClaudio era un giovane membro della pi\u00f9 importante famiglia di Roma e, in quanto tale, ci si aspetterebbe che avesse partecipato alla vita pubblica secondo le modalit\u00e0 tipiche del suo rango, ma cos\u00ec non fu: per tutta l'infanzia e la giovinezza venne tenuto lontano dalla vista del popolo. La ragione di ci\u00f2 risiede nel fatto che Claudio era nato con dei difetti fisici in una societ\u00e0 come quella romana che disprezzava la debolezza: i membri della sua famiglia ritenevano che il suo essere costantemente ammalato, il suo sbavare e la sua balbuzie fossero un sintomo di debolezza mentale.\nPersino l'assunzione della \"toga virilis\", il segno del passaggio all'et\u00e0 adulta, avvenne in tono dimesso: mentre era consuetudine che, giunta l'et\u00e0, ciascun ragazzo romano venisse pubblicamente accompagnato al Campidoglio dal padre o dal tutore, Claudio vi venne portato di nascosto, in lettiga, a mezzanotte e senza accompagnamento solenne.\nInoltre, poich\u00e9 la famiglia riteneva che la sua condizione dipendesse da una mancanza di volont\u00e0, venne tenuto sotto la tutela di un precettore ben oltre la maggiore et\u00e0, come avveniva per le donne; Claudio stesso si lament\u00f2 del fatto che gli fosse stato assegnato come precettore \u00abun barbaro, un ex-ispettore delle stalle\u00bb, il cui compito era di impartirgli una dura disciplina.\nIl giudizio dei suoi parenti non era certo lusinghiero: la madre Antonia minore, che cur\u00f2 l'educazione di Claudio dopo la morte di Druso nel 9 a.C., lo definiva un \u00abmostro d'uomo, non compiuto, ma solo abbozzato dalla natura\u00bb, e quando voleva accusare qualcuno di stupidit\u00e0 diceva che era \u00abpi\u00f9 scemo di suo figlio Claudio\u00bb; la nonna Livia Drusilla, cui venne affidato in seguito per diversi anni, gli inviava frequentemente delle lettere in cui lo rimproverava aspramente; la sorella Claudia Livilla deplorava pubblicamente la possibilit\u00e0 che divenisse imperatore come indegna e ingiusta per il popolo romano.\nAugusto, al contrario, si disse sorpreso dalle capacit\u00e0 oratorie del nipote, ma comunque non gli diede nessun incarico pubblico, n\u00e9 lo inser\u00ec tra gli eredi principali nel proprio testamento, lasciandogli appena 800.000 sesterzi alla propria morte.\nStudi e vita privata sotto Tiberio (14-37).\nIl nuovo imperatore, suo zio Tiberio, non si dimostr\u00f2 pi\u00f9 disponibile nei confronti del nipote di quanto in passato lo fosse stato Augusto: quando chiese il permesso di iniziare il \"cursus honorum\", Tiberio gli confer\u00ec gli \"ornamenta consularia\", i simboli del rango consolare, ma quando Claudio chiese un ruolo pi\u00f9 attivo gli venne rifiutato. Se la sua famiglia non perdeva occasione per dimostrare di non averne grande stima, il popolo romano, al contrario, pare lo tenesse in una qualche considerazione: alla morte di Augusto, infatti, l'ordine equestre lo scelse come proprio patrono, mentre il Senato romano propose di ricostruire a spese pubbliche la sua casa distrutta da un incendio e di permettergli di partecipare alle proprie sedute. Proposte, peraltro, che Tiberio respinse.\nDi fronte a questo ostracismo, Claudio abdic\u00f2 a qualunque aspirazione di carriera politica e si ritir\u00f2 a vita privata, dedicandosi ai suoi studi di storia. Scrisse, infatti, un trattato sugli Etruschi,di cui studi\u00f2 anche la lingua, una storia su Cartagine, una difesa di Cicerone, alcuni trattati sul gioco dei dadi e sull'alfabeto, tutti andati perduti. Sempre in questo periodo spos\u00f2 (15) Plauzia Urgulanilla, nobildonna di origine etrusca, da cui ebbe due figli: Druso Claudio, morto in giovane et\u00e0, e Claudia, che per\u00f2 Claudio non riconobbe, accusando Plauzia di adulterio e divorziando da lei nel 28.\nDue decessi sembrarono riaprire le porte della successione al trono a Claudio: nel 19 scomparve in circostanze misteriose suo fratello Germanico, mentre nel 23 mor\u00ec Druso minore, figlio di Tiberio; Claudio divenne cos\u00ec un possibile erede dell'imperatore. Era per\u00f2 il periodo dell'apice del potere di Seiano, e Claudio scelse di sminuire le proprie pretese al soglio imperiale: la sorella Claudia Livilla, invece, si alle\u00f2 con Seiano e cadde insieme a lui, morendo nel 31.\nPer di pi\u00f9, dopo aver divorziato da Urgulanilla, spos\u00f2 proprio la sorella di Seiano, Elia Petina, da cui ebbe Claudia Antonia e dalla quale divorzi\u00f2 poi nel 31, dopo la caduta del potente pretoriano, per sposare Valeria Messalina, figlia di una sua cugina. L'ultima moglie, sua nipote Agrippina minore, era figlia del fratello Germanico e di Agrippina maggiore. Da Messalina ebbe due figli: Britannico (c. 41 - 55), che potrebbe essere stato procreato da Caligola, e Claudia Ottavia (c. 40 - 62), che spos\u00f2 il proprio fratellastro, figlio di Agrippina, l'imperatore Nerone.\nAscesa al potere (37-41).\nSotto Caligola, figlio di suo fratello Germanico, Claudio ottenne il consolato per due mesi come collega del nipote, ora nuovo \"Princeps\" (nel 37), pur continuando ad essere bersagliato dagli scherni e dal rischio di perdere la vita a causa delle facili ire, per non dire follia, del nipote. Sub\u00ec un processo in cui era accusato di falso per aver apposto la sua firma, fu persino costretto a pagare di sesterzi per l'ammissione ad un collegio sacerdotale, perdendo tutti i suoi averi . L'ironia della sorte volle che, se fino a quel momento ogni cosa si era dimostrata contraria al suo volere, una volta compiuti i cinquant'anni, egli era destinato a diventare il nuovo imperatore di Roma.\nDopo l'assassinio di Caligola del 41, infatti, i pretoriani si trovarono di fronte al problema di trovare un membro superstite della famiglia Giulio-Claudia da mettere sul trono. Molti di loro erano stati assassinati da tempo, mentre Claudio era riuscito a scampare ad ogni congiura perch\u00e9 nessuno lo aveva considerato un avversario pericoloso. Claudio, invocato dal popolo fuori dalla Curia, una volta promesso un donativo di sesterzi per ogni pretoriano che gli prestasse giuramento, ottenne il Principato con la forza delle armi , dopo avere comprato la loro fedelt\u00e0, primo fra i Cesari.\nQuesto \u00e8 quanto racconta Svetonio, al momento dell'assunzione del trono da parte di Claudio, quasi per caso, \"mirabili casu\". Lo scrittore narra, infatti, che Claudio, nascostosi in una stanza per sfuggire alle deportazioni delle persone fedeli a Caligola, fu trovato da un soldato semplice che, una volta riconosciutolo, lo salut\u00f2 imperatore; condotto al cospetto dei propri superiori, dopo averlo tenuto in custodia per una notte, decisero di acclamarlo imperatore.\nPrincipato (41-54).\nCarattere del principato di Claudio.\nClaudio fu presentato dalle fonti latine come uomo insignificante, strumentalizzato dalle sue mogli e dai suoi liberti. Dimitri Landeschi nel suo saggio \"Claudio, l'imperatore balbuziente\" cerca di ricostruirne la vera identit\u00e0, attraverso vicende pubbliche e private: Claudio ci appare cos\u00ec come un imperatore capace, che seppe unire attorno al potere imperiale cavalieri romani e aristocrazie provinciali; prese importanti provvedimenti per l'amministrazione dello Stato e per garantire il funzionamento di tutti i suoi organi di governo; realizz\u00f2 importanti opere di interesse pubblico per migliorare le condizioni di vita dei suoi concittadini; rese pi\u00f9 efficiente l'apparato burocratico conferendo ampi poteri ai suoi liberti. Sul fronte privato, molto meno abile fu nei rapporti con le donne della sua famiglia, tanto che la debolezza dimostrata nei loro confronti fu indubbiamente l'aspetto pi\u00f9 dannoso e impopolare per la sua immagine, anche pubblica.\nDa allora in poi, con il nome di \"Tiberio Claudio Cesare Augusto Germanico\", govern\u00f2 l'impero per circa quattordici anni. Il nuovo \"Princeps\" era considerato uno degli uomini pi\u00f9 eruditi del suo tempo: Plinio il Vecchio lo cita quattro volte come un'autorit\u00e0; a lui scienziati ed uomini dotti scrivevano o dedicavano trattati. Innamorato del passato glorioso di Roma, Claudio si propose di essere un buon governante e, sotto molti aspetti, vi riusc\u00ec.\nEgli seppe, infatti, scegliere validi collaboratori tra i suoi funzionari e generali (tra cui basti ricordare Corbulone, Galba, Vespasiano, Gaio Svetonio Paolino, ecc.), ed imporre le proprie linee politiche. Per prima cosa rafforz\u00f2 la sua posizione placando i vari partiti interni al senato, cancellando la memoria del regno di suo nipote Caligola e richiamando gli esiliati con un'amnistia generale.\nSi mostr\u00f2 rispettoso del Senato e dei magistrati, dimostrandosi pronto a tornare al principato di Augusto. Ricopr\u00ec, come \"Princeps\", quattro consolati, nel 42, 43, 47 e 51, e per i suoi successi militari ricevette il titolo di \"Imperator\" per non meno di 27 volte. Soppresse i processi per tradimento in senato e si guadagn\u00f2 popolarit\u00e0 con la concessione di spettacoli gladiatori, gare e spettacoli imponenti (come il suo trionfo per la conquista della Britannia ed i giochi secolari \"Ab Urbe condita\" del 47) e con l'abolizione delle nuove tasse imposte da Caligola.\nRapporto con il Senato.\nClaudio voleva accattivarsi le simpatie del Senato. Egli, infatti, tent\u00f2 di stabilire una sincera collaborazione con quest'organo istituzionale, secondo le linee della politica di Augusto, facendo un uso frequente di \"Senatus consulta\" e difendendo la posizione sociale dei senatori, riservando loro i posti migliori. Restitu\u00ec, pertanto, al senato l'Acaia e la Macedonia, nel 44.\nSpart\u00ec le province acquisite durante il suo principato fra gli ordini equestre e senatorio: ed a quest'ultimo vennero assegnate la Britannia e la Licia. Claudio si mostr\u00f2 rispettoso del Senato anche partecipando attivamente alle sue sedute. La presenza alle riunioni era rigorosamente obbligatoria per i suoi membri e l'assenteismo punito. I dibattiti dovevano essere reali, non dovevano, al contrario, costituire una semplice questione di assenso formale.\nNel 47-48 rivide l'intera lista senatoria, eliminando quei membri inadatti ed introducendo solo uomini che avessero maturato meriti anche in provincia, poich\u00e9 voleva che il senato fosse formato dalle migliori menti dell'impero. \u00c8 vero anche che la maggiore interferenza con il Senato fu la creazione di un sistema amministrativo centralizzato. Claudio fu dunque il primo imperatore ad ammettere in senato uomini provenienti da una provincia, la Gallia Comata; fornendo cos\u00ec agli imperatori successivi una via per completare l'integrazione dei popoli che facevano parte dell'impero di Roma.\nNuovo sistema amministrativo centralizzato.\nE se Tiberio aveva seguito pedissequamente le istruzioni di Augusto, Claudio non temette le innovazioni. Egli fu, infatti, il primo a creare una burocrazia centralizzata, suddivisa in sezioni, materie speciali, ognuna delle quali fu posta sotto il controllo di un liberto, una specie di moderno ministro in scala ridotta. I Liberti erano degli schiavi resi liberi dai padroni, molto spesso greci e largamente eruditi; renderli cos\u00ec importanti nel suo sistema giuridico in verit\u00e0 era un forte attacco ai senatori che dovevano sottostare agli ordini di uno schiavo per lo pi\u00f9 straniero. Poi egli avvi\u00f2 una forma di amministrazione pubblica imperiale, indipendente dalle tradizionali classi dei senatori e cavalieri.\nIl personale della nuova amministrazione centralizzata era costituito da uomini per la maggior parte di origine italica, estranei alla tradizione romana, e che dovevano fedelt\u00e0 soltanto al \"Princeps\". La pi\u00f9 importante tra queste cariche appena istituite era quella di Segretario generale \"Ab epistulis\", ricoperta in quegli anni da un certo Narciso: l'intera corrispondenza greca e latina (relazioni con i governatori, lettere e messaggi di vari funzionari, relazioni con citt\u00e0 o comunit\u00e0 provinciali), doveva essere gestita, analizzata da questo funzionario, prima di renderne partecipe il \"Princeps\".\nSecondo a Narciso era il segretario delle finanze, \"A rationibus\", un certo Pallante, con l'accentramento e centralizzazione del potere finanziario nelle mani dell'imperatore a partire dall\"'Aerarium\". Vi erano poi altre cariche di prestigio: Callisto era il segretario che si interessava delle richieste rivolte all'imperatore, \"a libellis\" e delle inchieste giuridiche portate davanti al princeps, le cosiddette \"cognitiones\"; Polibio quello che svolgeva la mansione di bibliotecario e consigliere culturale, aiutando l'imperatore con materiale per discorsi ed editti \"A studiis\".\nMa la presenza dei nuovi liberti provoc\u00f2 il continuo malcontento dell'antica aristocrazia senatoria, ed accrebbe notevolmente il potere personale del principe. Anche nel campo dell'amministrazione giudiziaria Claudio port\u00f2 nuove innovazioni come quando nel 53, persuase il Senato a concedere ai procuratori imperiali delle province il diritto di giurisdizione. Fino a quel momento qualsiasi contestazione di diritto fiscale, doveva essere portata davanti al senato o all'imperatore per ottenere una sua decisione. Il provvedimento venne adottato per migliorare l'efficienza e la rapidit\u00e0 nel raccogliere il denaro dovuto all'erario, eliminando alcune procedure burocratiche. Favor\u00ec, infine, l'approvvigionamento di grano assicurando navi e merci contro eventuali danni provocati da tempeste, concedendo privilegi a stranieri costruttori di navi.\nOpere pubbliche.\nUltim\u00f2 la costruzione di due acquedotti, iniziata da Caligola: l'acquedotto Claudio (Aqua Claudia), e l'Anio Novus che si incontrano entro Roma nella famosa Porta Maggiore. Ne restaur\u00f2 anche un terzo chiamato Aqua Virgo. Diede un grande impulso alla costruzione di strade e canali in Italia e nelle province.\nTra i tanti progetti meritano una segnalazione un largo canale che univa il Reno al mare e una strada che collegava l'Italia alla Germania (entrambe opere iniziate da suo padre). Vicino a Roma costru\u00ec un canale navigabile sul Tevere che terminava a Portus, il nuovo porto a nord di Ostia, a circa tre km a nord. Il porto era costituito da due moli a forma di semicerchio, numerosi granai per l'approvvigionamento di merci provenienti da tutte le province romane ed all'imboccatura era posto un faro che divenne il simbolo della citt\u00e0 stessa.\nPer ospitare le navi fu scavato un gigantesco bacino rettangolare di circa per 700 metri, collegato al Tevere da due canali. Gli ingegneri di Claudio non considerarono con la dovuta attenzione il problema rappresentato dal deposito delle sabbie fluviali, e in breve il nuovo porto fu inagibile. Di questo fallimento fece tesoro Traiano che costru\u00ec nello stesso luogo un porto pi\u00f9 efficiente che rimase in funzione per secoli. Bonific\u00f2 la piana del Fucino nell'Italia centrale attraverso lo scavo di un emissario che faceva defluire le acque del lago nel fiume Liri, a vantaggio di un migliore sfruttamento agricolo.\nLa prima inaugurazione, con tanto di battaglia navale sul lago che stava per essere prosciugato, fin\u00ec nel ridicolo. Il canale, scavato troppo in alto, non consent\u00ec alle acque di defluire. Il tempo di provvedere a sistemare il canale e nuova inaugurazione. Questa volta gli ingegneri di Claudio fecero un errore opposto e ben pi\u00f9 grave del precedente; il canale posto troppo in basso fece defluire l'acqua in modo troppo violento procurando vittime tra gli spettatori. L'episodio culmin\u00f2 con una lite tra Agrippina e il liberto Narciso, appaltatore dell'opera: la donna disse che lui era un ladro mentre il liberto le dava dell'isterica.\nAltri imperatori si cimentarono con questa impresa che ebbe per\u00f2 termine solo nel XIX secolo grazie ai Torlonia che ingrandirono il tunnel scavato da Claudio tre volte la sua dimensione originale. Fece costruire nuove strade: la via Valeria Claudia fino all'Adriatico, o la via Claudia Augusta da Altinum fino al Danubio. Poche province non portano tracce delle strade costruite sotto il suo principato.\nPolitica religiosa.\nPer quanto riguarda la politica religiosa, Claudio, sebbene conservatore per natura e di interessi repubblicani, anche qui non si mostr\u00f2 ostile alle innovazioni. Si adoper\u00f2 per restaurare il collegio degli \"haruspices\". Nel 47 celebr\u00f2 i \"Ludi Saeculares\" dell'ottavo centenario dalla fondazione di Roma. Nel 49 ampli\u00f2, sempre nel corso di un'altra cerimonia, l'antico recinto sacro di Roma (\"pomerium\"), includendovi ora l'Aventino e parte del Campo Marzio.\nSi mostr\u00f2 tollerante nei confronti dei culti provinciali, solo quelli che non considerava pericolosi per l'ordine pubblico interno. Se, infatti, verso il druidismo la sua azione fu pi\u00f9 energica di quella dei suoi predecessori, con la completa soppressione, con gli Ebrei assunse un atteggiamento pi\u00f9 liberale, e ristabil\u00ec per loro la libert\u00e0 di culto e l'esonero del culto imperiale. Improbabile \u00e8 la notizia, riportata da Svetonio, dell'espulsione della comunit\u00e0 ebraica da Roma\nAtteggiamento nei confronti dei cristiani.\nAnche verso i Cristiani la politica religiosa di Claudio si mostr\u00f2 aperta. La Lettera ai Romani attesta la diffusione della nuova religione all'interno della casa di Narciso, uno fra i pi\u00f9 noti liberti imperiali. Tacito colloca al 42 o 43 la conversione a una \"superstitio externa\", identificabile quasi certamente col Cristianesimo, di Pomponia Grecina, moglie di Aulo Plauzio, che conduceva in quegli anni la spedizione britannica.\nSono gli stessi anni in cui la tradizione della Chiesa colloca l'arrivo a Roma di Pietro e la prima stesura del \"Vangelo secondo Marco\". L'unico atto in apparente contraddizione con tale atteggiamento \u00e8 l'espulsione da Roma dei Giudei \"impulsore Chresto assidue tumultuantes\" ossia \u00abin continuo subbuglio a causa di Cresto\u00bb (da identificarsi forse con Cristo): controverso passo di Svetonio riguardo al quale vi sono discordanti interpretazioni storiografiche.\nPolitica estera: annessioni e conquiste.\nClaudio, senza lasciarsi scoraggiare dal consiglio di Augusto di mantenere l'impero entro i limiti da lui stabiliti, aggiunse non meno di 5-7 nuove province tra cui ex regni clienti: Mauritania (dal 40-41), Britannia, Licia, Panfilia (dal 43), riannesse la Giudea (dal 44, dopo la morte del re Erode Agrippa I) e Tracia (dal 46); oltre all'annessione di nuovi territori/province danubiane, come il Regno del Norico (attorno al 50) e parti della Rezia.\nTale scelta politica fu determinata dal fatto che egli aveva ereditato da Caligola una Mauritania in rivolta e una Britannia considerata matura per l'annessione, e dalla sua convinzione che fosse arrivato il momento di sostituire agli stati clienti un controllo diretto imperiale. La politica difensiva di Tiberio fu infatti abbandonata, tranne lungo il limes europeo di Reno e Danubio.\nAfrica (41-44).\nLa rivolta della Mauretania, che segu\u00ec all'assassinio del re Tolomeo per ordine dell'imperatore Gaio Caligola (che in seguito aveva deciso di annettere i nuovi territori, trasformandoli in nuova provincia, nell'autunno del 40), fu soffocata nel sangue dopo quattro duri anni di lotta (dal 41 al 44) grazie a valenti generali come Gaio Svetonio Paolino ed Osidio Geta. La Mauretania fu divisa in due province, la \"Mauretania Caesariensis\" e quella \"Tingitana\" (con capitali \"Cesarea\" e \"Tingis\"), affidate ad un procuratore imperiale di ordine equestre. Riusc\u00ec a sedare una rivolta di Musulami dell'Africa settentrionale, inviandovi uno dei pi\u00f9 qualificati generali, Servio Sulpicio Galba, in qualit\u00e0 di governatore ed a capo della legione qui stanziata (la Legio III \"Augusta\").\nConquista della Britannia (43-51).\nNel 43 inizi\u00f2 la conquista della Britannia, quasi un secolo dopo Gaio Giulio Cesare. Al di l\u00e0 delle ragioni politiche, economiche e militari della spedizione, non va dimenticata una considerazione forse pi\u00f9 importante, di natura psicologica, e cio\u00e8 di provare a tutti di essere il degno figlio del conquistatore della Germania, Druso. Egli si rec\u00f2 in Britannia nell'autunno del primo anno di guerra per essere presente alla vittoria finale. Questa fu la conquista della quale Claudio and\u00f2 pi\u00f9 orgoglioso.\nConfini europei lungo Reno e Danubio (46-50).\nIn Gallia alcune trib\u00f9 ottennero i diritti latini e molti la cittadinanza romana, ma cosa pi\u00f9 importante, Claudio riusc\u00ec a convincere un Senato riluttante a far ammettere alcuni cittadini Galli all'interno delle istituzioni e magistrature romane. Egli, basandosi sui suoi studi della storia di Roma, dimostr\u00f2 che la Repubblica romana si era rafforzata e ingrandita grazie al fatto di aver incorporato elementi considerati fino a poco prima degli \"stranieri\", come lo erano stati gli Etruschi, i Sanniti, i Greci, ecc. Claudio apriva cos\u00ec le porte del Senato anche ai provinciali Galli.\nIn Germania, il legato della Germania Inferiore, Gneo Domizio Corbulone, diede prova delle sue grandi capacit\u00e0 militari con una campagna nelle terre dei Frisi e contro i pirati Cauci lungo le coste del Mare del Nord (47-48). Claudio per\u00f2 gli ordin\u00f2 di ritirarsi al di qua del Reno: non voleva ripetere le imprese del padre Druso. In Tracia, da lungo tempo inquieta, il sovrano regnante era stato assassinato e Claudio decise che era ormai giunto il momento di annettere la regione (46). Complet\u00f2, infine, le conquiste dei territori rimasti liberi fino al Danubio, annettendo le parti rimaste libere fino a quel momento della Rezia e del Norico (da Castra Regina a Carnuntum) nel 50 circa.\nOriente (44-54).\nLa Licia, dove si erano verificati dei disordini, divenne provincia nel 43. In Oriente, Claudio ricompens\u00f2 l'amico Erode Agrippa I per l'aiuto prestatogli in passato, insediandolo sul trono di Giudea, che dal 6 era una provincia romana. Alla morte di Agrippa, nel 44, la Giudea ritorn\u00f2 ad essere una provincia romana, amministrata da procuratori. Nei confronti della Partia, Claudio riusc\u00ec ad ottenere il controllo dell'Armenia, fino a quando il nuovo re Vologese I, riusc\u00ec ad insediare suo fratello Tiridate sul trono armeno verso la fine del regno di Claudio.\nProvinciali e cittadinanza.\nClaudio, grazie ai suoi studi storici, si era convinto che Roma doveva molto alla sua propensione in tempi passati ad inserire tra i propri cittadini gli uomini pi\u00f9 meritevoli. Per questi motivi gli uomini pi\u00f9 importanti di Gallia, Spagna ed Africa, i dottori greci o asiatici, gli scienziati ed i letterati, potevano contribuire notevolmente alla crescita dello Stato romano. E se la cittadinanza era una cosa preziosa da \"regalare\" ai provinciali, un cittadino romano, per meritarsela, doveva saper parlare e scrivere in latino: questa era una condizione insindacabile per Claudio. In caso contrario la cittadinanza romana sarebbe stata revocata.\nSuccessione.\nMessalina, moglie di Claudio fin dalla sua ascesa al trono, gli dette una figlia, Claudia Ottavia, e un figlio (nel 41) cui il padre dette il soprannome di Britannico. Donna di grande crudelt\u00e0, aveva cospirato, insieme al suo amante, il console Gaio Silio, per uccidere Claudio e prenderne il suo posto. Ma la congiura fu scoperta e la stessa fu messa a morte nel 48.\nLa nuova moglie fu scelta, anche grazie al consiglio del liberto Pallante, sostenitore dei diritti di Agrippina minore, nipote di Claudio e figlia di Germanico e pronipote di Augusto. Agrippina aveva un figlio il cui nome era Lucio Domizio Enobarbo, il futuro imperatore Nerone. Il matrimonio con Claudio fu celebrato nel 48, ed Agrippina divenne la nuova \"Augusta\", godendo ora di privilegi senza precedenti.\nNello stesso tempo diede inizio ai suoi intrighi per generare discredito sul figlio di Claudio, Britannico, in favore di suo figlio Domizio Enobarbo. Ambiziosa e priva di scrupoli, Agrippina si macchi\u00f2 di una serie di delitti, servendosi del veleno o di false incriminazioni. Il figlio Nerone fu adottato da Claudio all'et\u00e0 di tredici anni (nel 50), quale tutore del pi\u00f9 giovane Britannico (di cinque anni pi\u00f9 giovane), ottenendo nel 51 la \"toga virilis\", il titolo di \"Princeps Iuventutis\", l\"'imperium proconsolare\" fuori Roma, mentre nel 53 sposava Claudia Ottavia, figlia di Claudio.\nMorte (54).\nMor\u00ec improvvisamente durante un banchetto, dopo aver mangiato dei funghi sebbene le versioni discordino. Secondo Plinio il Vecchio, mangi\u00f2 un piatto di funghi letali, forse della specie \"Amanita phalloides\" o \"Amanita muscaria\", chiamati \"boleti\" e quindi confusi con funghi commestibili del tipo simile, come i porcini e l\"'Amanita caesarea\". Questa versione \u00e8 ripresa da Giovenale.\nLa morte avvenne il 13 ottobre 54, mentre venivano celebrate le \"Fontinalia\", festivit\u00e0 in onore del dio Fons. Non \u00e8 difficile pensare che sia stato avvelenato da Agrippina per mano di Lucusta, anche se era ormai sicura della successione di Nerone. Essa potrebbe aver desiderato vedere il figlio sul trono mentre era ancora abbastanza giovane per seguire i suoi consigli e le sue volont\u00e0, e non voleva rischiare che Claudio tornasse a prediligere Britannico, e spinto dal liberto Narcisso (gi\u00e0 artefice della caduta di Messalina, amico di Britannico e in quel momento in vacanza in Grecia onde curarsi da alcuni malanni) la ripudiasse. Si dice infatti che avesse una relazione adultera col ricco liberto Pallante e durante un banchetto, Claudio ubriaco avesse affermato che \"era suo destino - disse - subire le infamie delle mogli e poi punirle\".\nSecondo Svetonio, \u00e8 possibile che i funghi siano stati commestibili, Agrippina vi avrebbe in seguito aggiunto del veleno per simulare un avvelenamento accidentale; Claudio li inger\u00ec e mor\u00ec oppure non fece in tempo a farlo in quanto troppo ubriaco. Quindi, sempre secondo la tesi dell'avvelenamento, in un primo momento Claudio si sarebbe addormentato, e svegliatosi poco dopo vomit\u00f2 tutto quello che aveva mangiato; Svetonio afferma quindi gli fu propinato di nuovo il veleno attraverso una zuppa curativa o forse un clistere somministratogli per aiutarlo a smaltire l'indigestione. Invece Tacito afferma che egli non assunse il piatto avvelenato da Agrippina che aveva corrotto l'assaggiatore Aloto, in quanto aveva gi\u00e0 dei conati di nausea per il troppo vino e troppo cibo, ma si fece quindi aiutare prima a vomitare dal medico Senofonte, il quale, in combutta anche lui con Agrippina, gli infil\u00f2 in gola una piuma apparentemente per aiutarlo nell'operazione, in realt\u00e0 intrisa di un potente veleno, provocandone la morte rapida. Flavio Giuseppe fa un riferimento anch'egli alla morte di Claudio, affermando che si diceva fosse stato assassinato. \nSecondo l'opera satirica di Seneca invece, Claudio mangi\u00f2 i funghi, fu in seguito colto da dissenteria e poco dopo mor\u00ec per un malore. Questo pu\u00f2 essere compatibile con i primi sintomi dell'intossicazione da \"Amanita phalloides\" che compaiono dopo alcune ore (vomito, dissenteria, disidratazione e danno renale, prima che epatico), oltre che con quanto detto da Plinio e Giovenale (e anche da Tacito, Svetonio e Cassio Dione) sulla morte di Claudio per aver mangiato un fungo velenoso. Secondo la storica Barbara Levick, non si pu\u00f2 comunque essere certi che la morte di Claudio sia stata davvero un omicidio, piuttosto che un avvelenamento accidentale o una morte naturale, visto il suo stato di salute da sempre malfermo e il suo stile di vita tendente a mangiare e bere troppo, sebbene la tesi del delitto sia altamente probabile. Quando Claudio si sent\u00ec male, Agrippina lo fece portare sul suo letto, dove la notte mor\u00ec. In seguito chiam\u00f2 a corte dei commedianti e musicisti, dicendo che Claudio si sentiva meglio e voleva distrarsi. Poi confin\u00f2 i tre figli naturali di Claudio (le due figlie e Britannico) nelle loro stanze, e annunci\u00f2 al popolo che l'imperatore era morto, presentando Nerone alla plebe e poi in Senato dove venne acclamato come nuovo Cesare. Claudio fu cremato dopo un solenne funerale a somiglianza di quello di Augusto. Le sue ceneri furono deposte con probabilit\u00e0 nel mausoleo della famiglia giulio-claudia.\nMorto Claudio, Agrippina e Nerone si preoccuparono di far sparire anche Britannico, figlio naturale di Claudio e aspirante al trono, gi\u00e0 malato di epilessia; questo evento pu\u00f2 testimoniare l'implicazione di Agrippina nella morte dell'imperatore. Secondo altri, Nerone invece temeva che Agrippina potesse a sua volta rivolgersi a Britannico, pi\u00f9 controllabile, e quindi chiam\u00f2 nuovamente Lucusta per uccidere il fratellastro, avvelenandone una bevanda. Per altri, invece, Britannico mor\u00ec davvero per un attacco epilettico sopraggiunto mentre mangiava.\nL\"'augusta\", comunque, dedic\u00f2 sul Celio il tempio del Divo Claudio al defunto marito, che venne immediatamente divinizzato.\nMenomazione fisica e personalit\u00e0.\nLo storico Svetonio nelle \"Vite dei Cesari\" descrive le afflizioni fisiche di Claudio in maniera relativamente dettagliata. Egli riporta che il \"princeps\" aveva ginocchia malferme che stentavano a sostenerlo, tremori alla testa, afflitto da balbuzie (tranne quando declamava poesie) e dal parlare incerto e confuso. Claudio soffriva anche di scialorrea e lieve disartria, e tutto questo lo faceva considerare \"debole di mente\" da parte della sua famiglia, con la madre stessa che lo definiva un \"mostro d'uomo\" e quando voleva insultare qualcuno diceva che era \u00abpi\u00f9 scemo di suo figlio Claudio\u00bb.\nSeneca afferma nelle sua satira \"Apokolokyntosis\" come la voce di Claudio non appartenesse a nessun animale terrestre, e come anche le sue mani fossero deboli. Claudio viene rappresentato come violento, claudicante e gobbo. \nTuttavia, non mostrava nessuna deformit\u00e0 fisica evidente, dato che lo stesso Svetonio riferisce che quando Claudio era calmo dimostrava una certa dignit\u00e0 di portamento, essendo alto e ben proporzionato, non magro e con folti capelli bianchi e collo robusto. Quando era contrariato o stressato, i sintomi della sua infermit\u00e0 peggioravano e si facevano pi\u00f9 evidenti. Gli storici concordano sul fatto che questa condizione sia migliorata dopo la sua ascesa al trono. Lo stesso Claudio afferm\u00f2 di aver esagerato i propri malanni per salvarsi la vita. Nondimeno, soprattutto in giovent\u00f9 e naturalmente prima di divenire \"princeps\", visse bersagliato dagli scherzi e dalle prese in giro. Svetonio riferisce che quando era invitato, se arrivava in ritardo non veniva neanche fatto accomodare, o solo dopo lunghe attese e preghiere. Inoltre, se si addormentava dopo aver mangiato, gli altri commensali gli tiravano addosso noccioli di datteri e olive, oppure mentre russava, gli infilavano scarpe da donna alle mani in modo che, svegliatosi improvvisamente, se le sfregasse in viso.\nValutazioni moderne sullo stato di salute di Claudio si sono avvicendate varie volte nel corso del secolo scorso. Prima della seconda guerra mondiale, la paralisi infantile da poliomielite era ampiamente accettata come causa dei suoi problemi. Tuttavia, la polio non spiega molti dei sintomi descritti, e una teoria pi\u00f9 recente implica una paralisi cerebrale infantile (a causa di problemi alla nascita) con distonia o la sindrome di Tourette come possibili cause della sua infermit\u00e0. Jerome Nriagu ha ipotizzato che Claudio, come altri imperatori tra cui Caligola e Nerone, soffrisse in et\u00e0 adulta di avvelenamento da piombo a causa dell'uso romano di addolcire il vino con il diacetato di piombo o \"zucchero di Saturno\". Studiosi di iconografia e medicina, infine, unendo i sintomi descritti da Svetonio con l'aspetto di alcune statue di Claudio hanno sostenuto che una lesione cerebrale traumatica subita durante il parto avrebbe causato a Claudio la sua malattia, una diplegia spastica alle gambe e alla testa, la pi\u00f9 comune tra le paralisi infantili che spesso pu\u00f2 causare anche disabilit\u00e0 intellettiva, nel caso dell'imperatore assente o lievissima, ma sufficiente a farlo considerare poco intelligente dai famigliari, forse per la confusione mentale occasionale che talvolta gli attribuirono gli storici, uno dei motivi per cui Tiberio lo aveva escluso dalla successione.\nDal punto di vista caratteriale, gli storici antichi descrivevano Claudio come uomo generoso, colto ed erudito, non scevro da umilt\u00e0 dato che a volte soleva pranzare con i plebei. Di carattere conviviale, amava circondarsi di amici e banchettare con loro disquisendo di arte e letteratura. Si dice che abbia pensato di far emettere un eccentrico editto per permettere di ruttare ed emettere flatulenze durante i banchetti, perch\u00e9 aveva saputo che un invitato si era posto in pericolo di vita per essersi educatamente trattenuto in sua presenza.\nLo descrissero per\u00f2 anche sanguinario e crudele, vendicativo, pavido e facile all'ira, appassionato di gioco d'azzardo, combattimenti ed esecuzioni di gladiatori; Claudio stesso riconobbe i lati negativi del suo carattere e si scus\u00f2 pubblicamente per il proprio temperamento con un editto. Secondo gli storici antichi era anche eccessivamente fiducioso e facilmente manipolabile dalle mogli e dai suoi liberti, paranoico, molto libidinoso nei confronti delle donne, dedito al vino, apatico, noioso e spesso confuso. \nLe opere esistenti di Claudio presentano invece una visione diversa, dipingendo un ritratto di amministratore intelligente, erudito e coscienzioso, con una particolare attenzione per i dettagli e la giustizia. Quindi, Claudio resta un enigma per i posteri. Sin dalla scoperta del ritrovamento della sua \"Lettera agli Alessandrini\" nel secolo scorso, molto lavoro \u00e8 stato fatto per riabilitare la figura dell'imperatore Claudio e determinare dove si trovi la verit\u00e0.\nOpere letterarie ed interessi culturali.\nAnche se dai suoi stessi parenti era considerato quasi un \"ritardato\" e un \"minorato fisico\", il giovane Claudio persever\u00f2 nei suoi interessi culturali, cosicch\u00e9 scrisse numerose opere nel corso della sua vita, principalmente durante il regno di Tiberio, periodo che pu\u00f2 considerarsi il vertice della sua carriera letteraria.\nOltre a una storia del principato di Augusto, e alcuni trattati sul gioco dei dadi del quale era un grande appassionato, tra le sue opere maggiori si annoverano la \"Tyrrenik\u00e0\", una storia della civilt\u00e0 etrusca in venti libri, una \"Storia di Cartagine\" in otto volumi (Karchedonika), e un dizionario di lingua etrusca. Sfortunatamente, tutte opere andate perdute, a parte la ritrovata lettera agli alessandrini. Svetonio cita suoi discorsi, in cui si nota spesso la sua conoscenza della storia, specialmente riguardo gli etruschi, come nel discorso in cui volle aprire il Senato ai nobili gallo-romani.\nColtiv\u00f2 anche lo studio della lingua greca, all\u2019epoca l\u2019idioma dei dotti, in ogni occasione ribadiva questo suo amore poich\u00e9 la considerava una \"lingua superiore\", e conosceva a memoria ampi brani dei poemi omerici, citando spesso come aforismi alcune frasi da lui ritenute particolarmente significative.\nClaudio propose inoltre una riforma dell'alfabeto latino attraverso l'introduzione di tre nuove lettere da lui ideate, due delle quali svolgevano la funzione delle moderne lettere \"W\" e \"Y\". Riusc\u00ec ad introdurre ufficialmente tale modifica una volta salito al potere, ma la stessa non sopravvisse al suo regno. Infine, egli scrisse una propria autobiografia descritta da Svetonio come pedante e priva di gusto.\nNessuna delle opere letterarie di Claudio \u00e8 giunta fino a noi, ma ampie citazioni dalle stesse sono presenti in successive opere di storici della dinastia giulio-claudia. Svetonio, Tacito e Plinio il Vecchio attinsero tutti dalla produzione letteraria di Claudio per trarvi notizie e devono averla utilizzata come fonte in numerose occasioni.\nMatrimoni.\nSvetonio ed altri autori antichi accusarono Claudio di essere stato succube delle proprie mogli e di aver vissuto, in questo modo, pi\u00f9 come un servo che come un imperatore.\nClaudio si spos\u00f2 quattro volte, dopo due falliti fidanzamenti. Il primo fidanzamento fu con Emilia Lepida, pronipote di Augusto, quando Claudio era ancora adolescente, ma fu rotto per motivi politici. Il secondo fu con Livia Medullina, ma la ragazza mor\u00ec improvvisamente di malattia il giorno delle nozze.\nPlauzia Urgulanilla.\nPlauzia Urgulanilla fu la prima moglie di Claudio, e gli diede un figlio maschio, Claudio Druso. Druso mor\u00ec per soffocamento da cibo nei primi anni dell'adolescenza, poco tempo dopo il fidanzamento con la figlia di Seiano. Claudio divorzi\u00f2 da Urgulanilla per adulterio e dietro il sospetto che avesse fatto uccidere la sorellastra Apronia. Cinque mesi prima del divorzio, Urgulanilla partor\u00ec una bambina di nome Claudia, ma Claudio ripudi\u00f2 la neonata come figlia del tradimento della moglie con il liberto Botero, facendola deporre nuda davanti alla porta della madre.\nElia Petina.\nPoco tempo dopo, Claudio si rispos\u00f2 con Elia Petina, parente di Seiano, o forse la figlia adottiva dello stesso. La coppia ebbe una figlia, Claudia Antonia. Anche questo matrimonio termin\u00f2 con un divorzio, ma le cause non sono ben chiare. Alcuni storici moderni hanno avanzato l'ipotesi che la separazione fosse dovuta ad abusi psicologici da parte di Petina.\nValeria Messalina.\nQualche anno dopo aver divorziato da Elia Petina, nel 38 o 39 d.C., Claudio spos\u00f2 Valeria Messalina, figlia di Barbato Messala, suo cugino. Messalina diede alla luce Claudia Ottavia e un figlio dapprima chiamato Tiberio Claudio Germanico, e successivamente conosciuto come Britannico.\nIl matrimonio termin\u00f2 in tragedia. Gli storici antichi accusarono Messalina di essere una ninfomane che tradiva regolarmente Claudio \u2014 Tacito afferma persino che una volta la donna volle fare a gara con una nota prostituta per vedere chi delle due fosse riuscita a soddisfare un maggior numero di amanti nella stessa notte \u2014 e una manipolatrice assetata di potere. Nel 48, Messalina spos\u00f2 il suo amante Gaio Silio nel corso di una cerimonia pubblica mentre Claudio si trovava ad Ostia. Le fonti divergono circa il fatto se avesse almeno divorziato dal marito prima di sposare Silio. Temendo a ragione un complotto per detronizzarlo, Claudio la fece condannare a morte insieme all'amante e dichiar\u00f2 ai pretoriani presenti che non si sarebbe pi\u00f9 sposato, ordinando loro di ucciderlo se avesse cambiato idea.\nAgrippina minore.\nNonostante il giuramento fatto, Claudio decise di sposarsi ancora una volta. Le fonti antiche riferiscono che prese in esame tre candidate: Lollia Paolina che era stata la terza moglie di Caligola, l'ex moglie Elia Petina, sostenuta da Narcisso, e la nipote Agrippina, proposta da Pallante. Secondo Svetonio scelse Agrippina per le sue capacit\u00e0 amatorie.\nAgrippina era una dei pochi discendenti rimasti del Divo Augusto, e suo figlio Lucio Domizio Enobarbo (il futuro Imperatore Nerone) era uno degli ultimi maschi della famiglia imperiale. Claudio, innamorato di Agrippina, adott\u00f2 Nerone come suo figlio, quando egli era gi\u00e0 tredicenne. L'adozione in tarda et\u00e0 era un'antica tradizione romana. In seguito Nerone spos\u00f2 Ottavia, la figlia di Claudio, che era quindi la sua sorellastra.\nBibliografia.\nRomanzi.\nA Claudio e agli intrighi della dinastia giulio-claudia Robert Graves dedic\u00f2 due romanzi storici, o meglio, un unico romanzo comparso in due sezioni: \"Io, Claudio\" (1934) e \"Il Divo Claudio e sua moglie Messalina\" (1935). L'opera ebbe grande successo, in Inghilterra e non solo, e vari adattamenti per altri mezzi:\nGli anni del regno di Claudio fanno da cornice storica ai gialli di Danila Comastri Montanari dedicati alle indagini di Publio Aurelio Stazio, nobile senatore romano."}
{"id": "1458", "revid": "251174", "url": "https://it.wikipedia.org/wiki?curid=1458", "title": "Citt\u00e0 del Sudafrica", "text": "Lista di citt\u00e0 del Sudafrica ordinate per tipo e numero di abitanti.\nCitt\u00e0.\nDi seguito vengono elencate le citt\u00e0 con pi\u00f9 di 100.000 abitanti, ordinate per numero di abitanti. \u00c8 da notare che i valori riportati possono essere molto diversi da quelli relativi all'intero agglomerato urbano (ad esempio, Johannesburg giunge fino a 6.820.713, Citt\u00e0 del Capo a 4.302.014 e Durban a 4.053.689 \u2013 dati 01.01.05).\nMunicipalit\u00e0.\nDi seguito vengono elencate le \"municipalit\u00e0\" con pi\u00f9 di 200.000 abitanti, ordinate per numero di abitanti."}
{"id": "1462", "revid": "399", "url": "https://it.wikipedia.org/wiki?curid=1462", "title": "Cimitero monumentale di Staglieno", "text": "Il cimitero monumentale di Staglieno (in ligure \"\u00c7imiteio de Stag\u00e9n\") \u00e8 il maggiore luogo di sepoltura di Genova ed \u00e8 uno dei cimiteri monumentali pi\u00f9 importanti d'Europa.\n\u00c8 situato nella Val Bisagno, nel territorio del \"Municipio IV \u2013 Genova Media Val Bisagno\", comprendente il quartiere di Staglieno.\nVi sono sepolti figli illustri del capoluogo ligure e altri personaggi famosi tra i quali uno dei padri della Patria italiana, Giuseppe Mazzini, il presidente del Consiglio e partigiano Ferruccio Parri, il compositore della musica dell'Inno d'Italia Michele Novaro, numerosi garibaldini tra i quali Antonio Burlando ed altri che fecero parte della spedizione dei Mille (un campo \u00e8 a loro dedicato), l'attore Gilberto Govi, il pittore Federico Sirigu, la scrittrice Fernanda Pivano, il poeta Edoardo Sanguineti, Constance Lloyd (moglie di Oscar Wilde), Nino Bixio e Stefano Canzio. Vi \u00e8 anche il cenotafio del cantautore Fabrizio De Andr\u00e9.\nPer la vastit\u00e0 dei suoi imponenti monumenti funebri \u00e8 considerato un vero e proprio museo a cielo aperto. Le numerose statue funerarie e cappelle\u00a0\u2013 opere prevalentemente di scultori genovesi \u2013 sia pure costruite in stili differenti, restituiscono all'insieme del complesso un importante valore sotto l'aspetto dell'architettura e scultura funebre.\nLa progettazione.\nLa progettazione del cimitero genovese risale al 1835 ancora sulla scia del clima creato dall'editto napoleonico di Saint-Cloud entrato in vigore il 12 giugno 1804, con il quale si vietavano le sepolture nelle chiese e nei centri abitati.\nIl progetto originario dell'architetto Carlo Barabino venne approvato dal Comune di Genova. Barabino tuttavia mor\u00ec nello stesso anno a causa dell'epidemia di colera che aveva colpito la citt\u00e0 e il progetto pass\u00f2 al suo collaboratore e allievo Giovanni Battista Resasco (il piazzale dell'ingresso secondario del cimitero porta il suo nome).\nL'area di Staglieno su cui sorgeva la \"villa Vaccarezza\" parve la pi\u00f9 indicata per la costruzione di un cimitero poich\u00e9 poco abitata e, allo stesso tempo, vicina al centro della citt\u00e0. I lavori iniziarono nel 1844 e la struttura venne aperta al pubblico il 2 gennaio 1851 (nel primo giorno furono sepolte quattro persone).\nDopo vari ampliamenti portati avanti nel tempo, oggi comprende un'area di circa 330.000 metri quadrati ed include anche un cimitero inglese (dove si trova la tomba di Constance Lloyd, moglie di Oscar Wilde), uno protestante ed uno ebraico.\nAl centro del luogo di sepoltura\u00a0\u2013 dove un tempo vi era semplicemente un grande prato\u00a0\u2013 si erge ora la statua della \"Fede\", alta nove metri, opera dello scultore Santo Varni. Prospiciente la statua della Fede, al culmine di un'imponente scalinata, si staglia il Pantheon (copia del Pantheon di Roma) con il suo bellissimo pronao di colonne in stile dorico, fiancheggiato da due statue marmoree rappresentanti i profeti biblici Giobbe e Geremia.\nLungo la collina che lo sovrasta si possono incontrare, lungo il cammino, cappelle monumentali in stile gotico, bizantino, neo-egizio, Liberty, mesopotamico e neoclassico.\nIl camposanto di Staglieno, evidentemente, non pu\u00f2 non essere motivo di orgoglio cittadino. \u00c8 stato ed \u00e8 \u2013 per la sua bellezza\u00a0\u2013 meta di artisti e letterati giunti da ogni dove: Ernest Hemingway lo defin\u00ec \"una delle meraviglie del mondo\".\nMa una puntuale descrizione della struttura e dell'imponenza del complesso architettonico \u00e8 resa anche negli scritti di Mark Twain riportati nel libro \"The Innocents Abroad\" (\"Innocenti all'estero\", del 1867):\nIl principale cimitero genovese ha subito nel tempo una decadenza dovuta anche alla sua estensione, pur mantenendo inalterato il suo fascino. Le tombe e le sculture che agli occhi di Twain apparivano \"nuove e nivee\", oggi sono rese grigie dalla polvere, dallo smog e dall'incedere degli arbusti. Sebbene lasciate in abbandono, restano ugualmente piene di grazia e perfette nella struttura, rimanendo uno dei migliori esempi dell'arte funeraria con cui la borghesia genovese dell'Ottocento ostentava la propria opulenza.\nAnalisi storica.\nPer comprendere meglio l'aspetto puramente artistico ed il valore della parte monumentale del cimitero di Staglieno occorre procedere ad una valutazione di tipo storico-sociale considerando cio\u00e8 \u2013 per quanto riguarda almeno il periodo del cosiddetto realismo borghese\u00a0\u2013 i riflessi e le ricadute dello sviluppo, della formazione e del consolidamento di un certo tipo di borghesia\u00a0\u2013 quella genovese del tempo\u00a0\u2013 quanto mai propulsiva e per molti aspetti artefice di una mentalit\u00e0 progressista \"ante litteram\".\nIn quegli anni, i tentativi insurrezionali mazziniani del 1832-1834 di Chamb\u00e9ry, Torino e Genova, pur falliti, scossero l'opinione pubblica preoccupando i vari casati nobili al potere e intimorendo in linea di massima le classi sociali dominanti che, se talvolta si mostravano aperte al progresso, d'altro canto capivano che una cospicua parte del loro potere sarebbe stata erosa dal suffragio universale di una costituzione repubblicana.\nSi svilupp\u00f2 cos\u00ec una linea di pensiero di tipo liberale moderato che aveva la chiara intenzione di esser guida per i movimenti risorgimentali ma nel contempo di impedire sconvolgimenti sociali irreversibili, nella convinzione che l'impegno sociale e politico e riforme adeguate avrebbero gradualmente portato sia all'indipendenza nazionale sia all'unificazione del mercato, indispensabile per uno sviluppo industriale simile a quello delle nazioni pi\u00f9 moderne dell'epoca.\nUtilizzando i mezzi legali di comunicazione che in quel periodo storico\u00a0\u2013 ovvero met\u00e0 Ottocento \u2013 erano loro permessi, gli aderenti a questa linea di pensiero si adoperarono con tenacia ed anche coraggio personale per il raggiungimento di maggiori libert\u00e0 supportate da leggi diverse che tenessero conto anche delle esigenze della classe operaia che stava crescendo a ritmi fortissimi soprattutto a Genova.\nAd esempio, un obiettivo fondamentale era adeguare l'istruzione alle necessit\u00e0 del periodo storico sociale che si stava profilando, in particolare in modo tale che la formazione seguisse i ritmi dell'industrializzazione (ricalcando cos\u00ec, almeno nelle linee principali, il concetto di libero scambio analizzato da Adam Smith e diffuso in Italia da Richard Cobden).\nArtisti per le tombe dei patriarchi.\nA Genova l'alleanza tattica interclassista fra commercianti, industriali e lavoratori trov\u00f2 voce nel Congresso degli Scienziati del 1846. A titolo di esempio, vale la pena di ricordare l'opera di uno dei capofila di queste posizioni, Giovanni Ansaldo, al quale si deve l'introduzione della scuola serale per operai-lavoratori nel capoluogo ligure e che, nella seconda met\u00e0 dell'Ottocento, ebbe il maggiore centro di studi politecnici del Regno d'Italia.\nIn questa situazione \u00e8 comprensibile come la fascia pi\u00f9 agiata della borghesia genovese desiderasse perpetuare la propria memoria tramite segni duraturi tali da ricordare il proprio lavoro e la propria morale: anche, e soprattutto, a quel tempo il metodo migliore si rivelava ancora la scultura. Da qui il nascere di lavori realistici, talvolta anche iperrealistici, comunque di buon livello (alcuni addirittura di ottima fattura) che riguardavano soprattutto la prima fase scultorea del cimitero monumentale di Staglieno.\nSpesso, nelle tombe realizzate all'epoca, molte delle quali immortalate in fotografia dal famoso fotografo Alfred Noack, il defunto \u00e8 ritratto circondato dai propri cari, ma anche da altre persone; viene quindi \"interpretato\" come una figura patriarcale e positiva, tipica di chi finalmente si \u00e8 guadagnato il giusto riposo dopo una alacre vita di lavoro.\nBen diversa sar\u00e0 invece l'impostazione contenutistico-formale delle opere successive che caratterizzeranno la fase dell'apice e d'inizio di fase calante della borghesia commerciale-industriale genovese. In essa viene evidenziato il rapporto eros-tanatos arrivando a espressioni di tipo liberty con figure di angeli che ricordano le \"concubine del morto\", ovvero statuette femminili molto seducenti che erano poste nella tomba dei faraoni o dei notabili egizi per \"rendergli piacevole\" la permanenza nel \"regno dei morti\".\nParticolarmente curiosa, in tale quadro, risulta una statua dall'inconsueto aspetto contenutistico (considerata dai critici di ottima ma non di eccelsa fattura), che rappresenta la morte quale donna seducente che porta con s\u00e9 su un focoso destriero il defunto.\nApporto degli scultori genovesi.\nFra gli scultori che hanno dato vita alle opere del cimitero di Staglieno vi sono, fra gli altri, Santo Varni (autore della bella statua dedicata alla Fede della Religione, alta nove metri e posta al centro del luogo di sepoltura, statua eseguita non per una tomba in particolare ma come emblematica presentazione del grandioso cimitero allo spettatore che vi accede) e Lorenzo Orengo (che scolp\u00ec la statua di Caterina Campodonico, la famosa \"venditrice di noccioline\").\nSono poi da segnalare Augusto Rivalta (autore della tomba Piaggio), Eugenio Baroni (autore di numerose tombe di famiglia), Luigi Rovelli (che costru\u00ec la Cappella Raggio, nota anche come \"Duomo di Milano\" per la somiglianza con la cattedrale meneghina), Michele Sansebastiano (cui si devono il cippo Tagliaferro, il cippo Romanengo-Bussa e la Tomba Barbieri), Edoardo Alfieri e Norberto Montecucco.\nUna menzione particolare merita l'Angelo di Monteverde, opera dello scultore Giulio Monteverde, che orna sontuosamente con una figura d'angelo d'inusitato fascino la tomba Oneto al Porticato superiore di ponente.\nSezioni del cimitero.\nIl cimitero \u00e8 diviso nelle seguenti sezioni:\nPersonalit\u00e0 sepolte nel cimitero.\nTra i pi\u00f9 noti abbiamo:\nA\nB\nC\nD\nF\nG\nL\nM\nN\nO\nP\nQ\nR\nS\nT\nV"}
{"id": "1463", "revid": "842111", "url": "https://it.wikipedia.org/wiki?curid=1463", "title": "Congregazione Cardinalizia Del Sant'Uffizio", "text": ""}
{"id": "1464", "revid": "116202948", "url": "https://it.wikipedia.org/wiki?curid=1464", "title": "Coppa del mondo di ciclismo su strada", "text": "La Coppa del mondo di ciclismo su strada era una competizione multiprova, organizzata dall'Unione Ciclistica Internazionale, che riuniva le principali corse in linea maschili di ciclismo su strada della stagione. Il programma comprendeva le cinque \"classiche monumento\" e altre importanti corse in linea di un giorno. La classifica individuale era a punti e non era obbligatorio partecipare a tutte le gare in programma; il leader della classifica indossava nelle gare di Coppa una maglia iridata con la banda arcobaleno in verticale invece che orizzontale (quest'ultima spetta invece di diritto al campione del mondo).\nStoria.\nCreata nel 1989, la Coppa del mondo si \u00e8 svolta per l'ultima volta nel 2004, mentre dal 2005 l'Unione Ciclistica Internazionale (UCI) ha deciso di sostituirla con una competizione denominata UCI ProTour estesa anche alle principali corse a tappe. Nel 1998 venne introdotta anche la Coppa del mondo di ciclismo su strada femminile.\nI corridori italiani hanno vinto ben nove edizioni della Coppa del Mondo, su sedici disputate, e ben 59 prove di calendario su 170. Seguono il Belgio con tre successi finali (e 30 prove), la Germania con due, Irlanda e Paesi Bassi con uno.\nPaolo Bettini \u00e8 il solo corridore ad essersi aggiudicato tre edizioni (anche consecutive), le ultime disputate, dal 2002 al 2004; Johan Museeuw, recordman di trionfi nelle gare di calendario (11), \u00e8 stato invece il solo a vincere nello stesso anno (1996) anche i Campionati del mondo, traguardo raggiunto anche da Maurizio Fondriest, Gianni Bugno e Paolo Bettini, ma in anni diversi.\nStorico delle corse.\nIl calendario di Coppa del mondo incluse negli anni dalle dieci alle tredici corse. Nove prove (tutte importanti classiche internazionali) furono parte del calendario per tutte le sedici edizioni di Coppa, dal 1989 al 2004. Nelle edizioni dal 1989 al 1997, al posto della HEW Cyclassics era inserita la Wincanton Classic. Dal 1989 al 1991 fece parte del calendario una prova a cronometro a squadre, il Grand Prix de la Lib\u00e9ration. Dal 1990 al 1993 si disput\u00f2 inoltre una prova finale a cronometro: il Grand Prix de Lunel nel 1990, e il Grand Prix des Nations dal 1991 al 1993.\nPunteggi.\nClassifica individuale.\nAi migliori corridori di ogni prova venivano attribuiti dei punteggi secondo il sistema seguente:\nA partire dal 1997, per essere considerato per la classifica finale un corridore doveva prendere parte ad almeno sei delle dieci prove.\nClassifica a squadre.\nLa graduatoria relativa alle squadre era calcolata sommando le posizioni dei migliori tre corridori di ogni squadra. Ad esempio a una squadra che piazzava tre corridori sul podio venivano attribuiti sei punti (formula_1) e otteneva il totale pi\u00f9 basso possibile, ricevendo 12 punti nella classifica a squadre. La seconda ne riceveva 9, la terza 8 e cos\u00ec via sino alla decima che riceveva un solo punto.\nA partire dal 1997, per essere considerata per la classifica finale una squadra doveva prendere parte ad almeno otto delle dieci prove.\nAlbo d'oro.\n\"Aggiornato all'edizione 2004.\""}
{"id": "1465", "revid": "33689", "url": "https://it.wikipedia.org/wiki?curid=1465", "title": "Lista delle citt\u00e0 della Florida", "text": ""}
{"id": "1467", "revid": "1186321", "url": "https://it.wikipedia.org/wiki?curid=1467", "title": "Cavallo (scacchi)", "text": "Nel gioco degli scacchi il cavallo () \u00e8 uno dei pezzi a disposizione dei giocatori. Assieme all'Alfiere \u00e8 uno dei cosiddetti \"pezzi leggeri\" in contrapposizione a Donna e Torre chiamati \"pezzi pesanti\". \u00c8 spesso raffigurato come la testa di un cavallo. Simboleggia i soldati a cavallo, i cavalieri. Il movimento del cavallo d\u00e0 origine al problema matematico del \"Percorso del cavallo\".\nIl movimento.\nLa partita inizia con quattro Cavalli, due per colore, posizionati tra l'Alfiere e la Torre nelle case indicate in notazione algebrica come b1, g1, b8 e g8.\nIl Cavallo si muove e cattura alternativamente su case bianche e case nere. Ogni mossa pu\u00f2 essere descritta come due passi in orizzontale (verticale) seguito da un passo in verticale (orizzontale), in modo che il tragitto percorso formi idealmente una \"L\". Nel diagramma 2 sono indicate le mosse legalmente ammesse nell'ipotesi che il cavallo occupi una posizione centrale (Cavallo nero) o nel caso in cui si trovi nell'angolo o sul margine (Cavalli bianchi).\nInoltre il Cavallo \u00e8 l'unico pezzo presente sulla scacchiera a cui \u00e8 permesso \"saltare\" i pezzi, sia alleati, sia avversari e quindi l'unico dietro i pedoni che all'inizio pu\u00f2 essere mosso senza bisogno di spostare prima questi ultimi. Come quasi tutti gli altri pezzi (per i pedoni il discorso \u00e8 leggermente diverso) il Cavallo cattura occupando la casa su cui si trova il pezzo dell'avversario da catturare.\nI diagrammi 3 e 4 mostrano il numero di mosse necessarie per raggiungere le diverse case della scacchiera. Si pu\u00f2 notare che il Cavallo arriva a coprire con due o tre mosse buona parte della scacchiera: ecco perch\u00e9 \u00e8 considerato un pezzo relativamente potente sulle medie distanze, pienamente sviluppato se posto al centro o sua prossimit\u00e0 ed ottimo in situazioni di mischia. Questa sua particolare capacit\u00e0 risulta per\u00f2 debole sulle distanze brevi: i diagrammi 5 e 6 illustrano meglio come case \"fisicamente\" vicine siano per il Cavallo relativamente lontane (ad esempio il Cavallo nei diagrammi 4, 5 e 6 \u00e8 fisicamente vicino alle case \"e5\" e \"d3\", ma pu\u00f2 raggiungerle solo dopo rispettivamente 3 o 4 mosse).\nIl ruolo durante il gioco.\nVisto il modo particolare di muovere del cavallo, in genere viene mosso molto presto nella partita, spesso prima che i pedoni davanti a lui siano avanzati: le case migliori per lo sviluppo in apertura del cavallo sono rispettivamente c3 ed f3 per il Bianco e c6 ed f6 per il Nero. Di solito i cavalli sono portati in partita (sviluppati) insieme agli alfieri e molto prima delle torri o della donna. Il cavallo \u00e8 l'unico pezzo in grado di attaccare gli altri senza essere attaccato da questi nel turno seguente (tranne da un altro cavallo, chiaramente): questo lo rende particolarmente adatto per delle forchette (pi\u00f9 propriamente chiamate \"doppi\") \"in mischia\".\nApprossimativamente il cavallo ha la stessa forza di un alfiere. L'area coperta dall'alfiere \u00e8 maggiore, ma copre solo met\u00e0 delle case della scacchiera (quelle dello stesso colore della casa iniziale dell'alfiere), mentre il cavallo pu\u00f2 raggiungere qualsiasi casa, e pu\u00f2 saltare gli altri pezzi. Questa ultima capacit\u00e0 lo rende particolarmente utile all'inizio della partita, quando la scacchiera \u00e8 ancora affollata e i bersagli potenziali sono molti. Man mano che la partita procede e i pezzi si diradano il cavallo perde un po' della sua efficacia, per via del suo breve raggio d'azione, mentre l'alfiere ne acquista.\nPer la maggior parte dei pezzi presenti sulla scacchiera la posizione in cui esprimono la maggior forza \u00e8 quando sono posizionati al centro. Questo \u00e8 particolarmente vero per il cavallo. Un cavallo posizionato sul bordo della scacchiera attacca solo quattro case e nell'angolo solo due case (vedi diagramma 2). Inoltre, le mosse necessarie per spostarsi al lato opposto (sia orizzontalmente che verticalmente) sono maggiori se paragonati a quelle necessarie ad una torre, alfiere o donna (vedi diagrammi 3 e 4).\nI pedoni dell'avversario sono molto efficienti nell'infastidire un cavallo, perch\u00e9 un pedone che attacca un cavallo non \u00e8, a sua volta, minacciato dal cavallo che attacca. Per questa ragione un cavallo \u00e8 pi\u00f9 efficiente se posizionato in un \"buco\" (chiamato pi\u00f9 propriamente \"avamposto\") nella posizione dell'avversario, per esempio su una casa che non pu\u00f2 essere attaccata da pedoni nemici (\"casa debole\"). Nel diagramma a destra il cavallo bianco in d5 \u00e8 molto potente, pi\u00f9 potente dell'alfiere nero posizionato in g7.\nNel finale di partita una coppia di cavalli con l'appoggio del proprio Re non sono in grado di forzare la vittoria sul Re avversario, bench\u00e9 quest'ultimo sia rimasto da solo."}
{"id": "1471", "revid": "114556793", "url": "https://it.wikipedia.org/wiki?curid=1471", "title": "Grandi citt\u00e0 della Germania", "text": "Elenco alfabetico di tutte le citt\u00e0 tedesche con pi\u00f9 di 100.000 abitanti (grandi citt\u00e0)."}
{"id": "1472", "revid": "7", "url": "https://it.wikipedia.org/wiki?curid=1472", "title": "Camera de' Bardi", "text": ""}
{"id": "1474", "revid": "2128848", "url": "https://it.wikipedia.org/wiki?curid=1474", "title": "Citt\u00e0 dei Paesi Bassi", "text": "Questa \u00e8 la lista delle Citt\u00e0 dei Paesi Bassi ordinate per provincia.\nCaratteristiche.\nNon esistono delle regole formali nei Paesi Bassi nel distinguere le citt\u00e0 dalle cittadine pi\u00f9 piccole. Di fatto, le cittadine pi\u00f9 piccole vengono solitamente nominate come \"\"dorp\", paragonabili ai paesi d'origine anglosassone. Mentre le citt\u00e0, vengono chiamate \"stad\" e al plurale \"steden\"\", una categoria intermedia della citt\u00e0 non esiste in Olanda. \nLe citt\u00e0 e cittadine, sono suddivise in 12 province denominate come: Brabante settentrionale, Drenthe, Flevoland, Frisia, Gheldria, Groninga, Limburgo, Olanda meridionale, Olanda settentrionale, Overijssel, Utrecht e Zelanda."}
{"id": "1475", "revid": "729019", "url": "https://it.wikipedia.org/wiki?curid=1475", "title": "Cittadella di Torino", "text": "La cittadella di Torino (\"sitadela 'd Turin\" in piemontese) fu una fortezza pentagonale sabauda ubicata lungo l'antica cinta muraria torinese, posta a sud-ovest rispetto al centro storico.\nEretta nel periodo 1564-1577 su disegni di Francesco Paciotto e guida dei lavori del generale Robilant, fu commissionata dal duca Emanuele Filiberto di Savoia, che intendeva ammodernare la difese urbane dopo lo spostamento della capitale del Ducato da Chamb\u00e9ry a Torino. Viene ricordata soprattutto come teatro della Guerra di successione spagnola, durante i giorni dell'assedio del 1706 da parte dell'esercito franco-spagnolo del re Luigi XIV.\nDell'antica fortificazione sopravvive solamente il Mastio, ossia l'edificio di ingresso a due piani, sede del Museo storico nazionale dell'artiglieria.\nStoria.\nIl sito scelto per la fortificazione fu quello fuori le mura sul lato sud occidentale dell'antica cinta muraria romana della citt\u00e0. Pochi decenni prima (1535), l'area fu teatro delle esecuzioni dei protestanti valdesi delle valli, cui una lapide a destra dell'ingresso le ricorda.\nIl progetto iniziale della fortificazione fu realizzato dall'architetto vicentino Francesco Horologi, al servizio di Francia e Venezia e per questo resosi presto indisponibile alla sua realizzazione, regalando il progetto al Duca savoiardo. Fu dopo poco ripreso e modificato dall'architetto urbinate Francesco Paciotto, che si sarebbe pi\u00f9 tardi reso celebre esportando (col progetto della cittadella di Anversa) nel nord Europa le tecniche fortificatorie italiane sistematizzate da architetti come Francesco di Giorgio Martini e la famiglia dei Sangallo. La posa della prima pietra avvenne nel 1564 ma i lavori \u2013 eseguiti da circa duemila uomini sotto la guida del generale Nicolis di Robilant, esperto in difese sotterranee \u2013 furono completati solo nel 1577. Oltre venti furono gli ettari di terreno destinati da principio alla costruzione, ma ben presto tale area aument\u00f2 fino a 40 ettari a causa dell'estendersi delle strutture difensive esterne. Il Paciotto per edificarvi la fortezza abbatt\u00e9 un quartiere e la Chiesa dei Santi Martiri, che si trovavano in quella localit\u00e0. Una leggenda vuole poi che le mura di difesa della cittadella nella loro costruzione fossero state riempite di rottami di monumenti, colonne, lapidi e statue romane, e altri preziosi tesori d'antichit\u00e0.\nStruttura.\nSituata sul lato a sud-ovest di Torino in sostituzione del bastione San Pietro, edificato dagli occupanti francesi intorno al 1536, la \"Cittadella\" era strutturata a pianta pentagonale con possenti bastioni ai vertici.\nCircondata da un ampio fossato privo di acqua (perch\u00e9 il forte drenaggio del terreno non permetteva una irrigazione) era dotata di una serie di opere difensive in grado di impedire ad un eventuale assalitore l'avvicinamento ai limiti della citt\u00e0. Al centro era situato il Cisternone, un pozzo a doppia rampa elicoidale per permettere un rifornimento idrico in caso di assedio.\nUn fitto labirinto di gallerie sotterranee si estendeva al di fuori della \"Cittadella\" in corrispondenza del Bastione del soccorso in direzione della campagna. Comprendeva delle gallerie chiamate \"capitali\" che si estendevano radialmente verso l'esterno ed erano a loro volta distinte in \"capitali alte\" e \"capitali basse\", sovrapposte come erano le une alle altre; una \"galleria magistrale\" riuniva le \"capitali alte\" correndo esterna al fossato.\nUn'altra serie di cunicoli era dato dalle \"gallerie secondarie\" che si diramavano dalle precedenti per coprire una vasta area. Infine, piccoli tratti di galleria ad altezza pi\u00f9 contenuta venivano utilizzati per raggiungere i singoli \"fornelli\" (o \"galleria di contromina\") predisposti per lo scoppio dell'esplosivo. .\nL'Assedio del 1706 e Pietro Micca.\nIn occasione della guerra di successione spagnola (1702-1714), l'esercito sabaudo reclut\u00f2 operai e scavatori allo scopo di costruire nuovi passaggi sotterranei della fortificazione. Tra questi spicc\u00f2 la figura di Pietro Micca, un soldato minatore del biellese. Durante l'assedio, nella notte tra il 29 e il 30 agosto 1706 forze nemiche entrarono in una delle gallerie, cercando di sfondare i passaggi sotterranei. Pietro Micca si fece quindi eroicamente esplodere con circa 20 chili di polvere da sparo, al fine di far crollare la galleria ed impedire quindi l'avanzamento nemico. Nel 1864, in ricordo dell'eroe, fu posta una statua in marmo davanti ai giardinetti del Mastio, verso Corso Galileo Ferraris angolo via Cernaia, opera dello scultore Giuseppe Cassano.\nXIX secolo.\nNella primavera del 1799 il Mastio ospit\u00f2 per breve tempo papa Pio VI, in viaggio verso la Francia dove era stato condannato all'esilio dalla violenza anticlericale post-rivoluzionaria.\nDurante l'occupazione napoleonica di Torino nel 1800-1814 molte mura e bastioni della citt\u00e0 furono demoliti, ma il Mastio fu risparmiato, riconoscendo la qualit\u00e0 dell'edificio.\nIl 12 marzo 1821 la \"Cittadella\" venne assalita da un gruppo di ufficiali carbonari che insorsero per scacciare gli austriaci dall'Italia. Quella notte Vittorio Emanuele I abdic\u00f2 in favore di Carlo Felice che, aiutato dalle truppe austriache, disperse i rivoltosi.\nL'evoluzione delle tecniche d'assedio nel corso dell'Ottocento port\u00f2 all'obsolescenza della Cittadella, degradata a semplice caserma dei carabinieri, per di pi\u00f9 fatiscente. Caduta la sua funzione difensiva, nel 1856 si decise la completa demolizione della fortezza, ad esclusione, appunto, del solo Mastio presente, e che serv\u00ec come prigione dello Stato sabaudo: nel 1748 vi mor\u00ec il famoso storico napoletano Pietro Giannone, perseguitato dalla Chiesa e fatto perci\u00f2 arrestare per volere di Carlo Emanuele III. Attualmente esso \u00e8 adibito a Museo Storico Nazionale dell'Artiglieria; pressoch\u00e9 intatte sono rimaste anche quasi tutte le gallerie sotterranee, tuttora visitabili e facenti parte del retrostante complesso\"Museo Pietro Micca e dell'Assedio di Torino\". Entro la zona un tempo occupata dalla Cittadella sorge la chiesa di Santa Barbara, che custodisce la tomba del conte Pietro de la Roche d'Allery (comandante della cittadella nel tempo dell'assedio del 1706).\nEpoca recente.\nNel 1961, nell'area verde prospiciente Corso Galileo Ferraris, fu esposto all'aperto un grande cannone in bronzo del XV secolo, detto \"Bocca da fuoco turca\", poi ritirato all'interno del Museo storico nazionale dell'artiglieria nel 2008. I giardinetti e il cannone all'aperto compaiono anche in alcune scene del film \"I giorni dell'abbandono\", di Roberto Faenza del 2005, trasposizione cinematografica dell'omonimo romanzo di Elena Ferrante del 2002.\nDurante i lavori per la metropolitana, nel 2001 le gallerie furono riempite con dei sacchi di sabbia, poi rimossi al termine degli scavi, al fine di proteggerle dalle vibrazioni causate dal passaggio sotterraneo della talpa meccanica..\nNel 2007, fu sistemata l'area verde retrostante con l'aggiunta dei giochi per bambini.\nNel 2015 inizi\u00f2 il progetto dei lavori per un parcheggio sotterraneo sotto Corso Galileo Ferraris, tuttavia sospeso a causa del ritrovamento di antichi reperti. Fu quindi \nistituito un Comitato per la conservazione del sito come polo museale permanente."}
{"id": "1478", "revid": "729019", "url": "https://it.wikipedia.org/wiki?curid=1478", "title": "Citt\u00e0 di Israele", "text": "Questa pagina elenca le 73 autorit\u00e0 locali di Israele che hanno il titolo ufficiale di citt\u00e0."}
{"id": "1479", "revid": "1369234", "url": "https://it.wikipedia.org/wiki?curid=1479", "title": "Charles Messier", "text": "\u00c8 famoso per aver compilato un catalogo di 110 oggetti (principalmente nebulose e ammassi stellari), che porta il suo nome (Catalogo di Messier). Questo catalogo fu pubblicato per la prima volta nel 1774; gli oggetti di Messier erano numerati da 1 a 110 (oggi convertiti nei numeri di catalogo da \"M1\" a \"M110\", con la \"M\" che indica il catalogo di Messier) e spesso sono ancora conosciuti con questi nomi.\nIl suo scopo nel creare il catalogo era di aiutare i cacciatori di comete (come Messier stesso), e altri osservatori del cielo, a distinguere gli oggetti dall'apparenza diffusa ma fissi nel cielo, che potevano essere scambiati per comete. L'osservazione di queste ultime era infatti molto importante al tempo di Messier, mentre le nebulose dai contorni poco definiti visibili in posizioni fisse del cielo erano per lo pi\u00f9 inspiegate ed ignorate, anche per la mancanza di mezzi tecnici (come telescopi sufficientemente potenti) che permettessero di studiarle in dettaglio. Ironia della sorte, Messier diventer\u00e0 famoso per aver catalogato gli oggetti che \"non\" voleva vedere.\nVita e opere.\nNato il 26 giugno 1730 a Badonviller, cittadina del Nord-Est della Francia da Nicolas Messier (1682-1741) e da Fran\u00e7oise Grandblaise (?-1765).\nCharles Messier, decimo di dodici fratelli, rimase orfano di padre quando non aveva ancora undici anni. A ventuno anni decise di abbandonare la propria casa nativa per trasferirsi in citt\u00e0 in cerca di fortuna, senza altra raccomandazione che una scrittura chiara e leggibile e qualche rudimento di disegno. Dir\u00e0 di s\u00e9 stesso: \"ero nella condizione di condurre uno studio di un amministratore o di un procuratore della corte\".\nArrivato a Parigi, Messier venne assunto dall'astronomo Joseph Nicolas Delisle (Parigi 1688-1768) possessore di un osservatorio privato, presso l'H\u00f4tel de Cluny. Messier fu incaricato di tenere i registri delle osservazioni, ma, innanzi tutto, di copiare una mappa della Grande muraglia cinese e una pianta di Pechino. Lavorando presso questo osservatorio, Messier si ricord\u00f2 del piacere che aveva provato nell'osservare la cometa del 1744, una delle pi\u00f9 curiose tra quelle dell'epoca, e l'eclisse di Sole del 1748, che fu fattore scatenante della vocazione di Lalande e Maskelyne (Londra 1732- Greenwich 1811). Cos\u00ec, seguendo gli insegnamenti di Delisle e di Libour, che lo inizi\u00f2 nell'uso degli strumenti astronomici e all'osservazione delle comete e delle eclissi, Messier cominci\u00f2 ad osservare il cielo.\nIn suo onore sono stati chiamati l'asteroide 7359 Messier e il cratere Messier sulla Luna.\nAlla ricerca della Cometa di Halley.\nSin dalla fine del 1753, scrive Messier nelle proprie memorie: \"iniziai ad essere ben esercitato in quel genere di lavori che pi\u00f9 mi si confacevano\", e ai quali avrebbe poi dedicato l'intera vita. In quel periodo l'attenzione degli astronomi era puntata sul primo ritorno di una cometa previsto da Halley per il 1758. Nelle \"Memorie della societ\u00e0 astronomica di Francia\" del 1760, vi \u00e8 un passo in cui Delisle, parlando a nome di Messier, racconta i preparativi fatti per individuare la cometa prima degli altri astronomi, vantandosi del successo. Nel 1531 la cometa era stata avvistata 18 giorni prima del perielio, nel 1607 si vide 33 giorni prima e, nel 1682, 24 giorni prima. In queste tre apparizioni della cometa nessuno la cercava e la si scopr\u00ec quando essa era gi\u00e0 molto luminosa e appariscente. Delisle ipotizz\u00f2 che con il telescopio si sarebbe potuta vedere almeno un mese prima del perielio. Per facilitare la ricerca egli calcol\u00f2, sulla base degli elementi orbitali determinati da Pingr\u00e9, il percorso che avrebbe seguito in cielo. Messier realizz\u00f2 una carta celeste in cui riport\u00f2 i due percorsi estremi previsti per la cometa e con tale schema a disposizione avrebbe potuto scoprirla per primo.\nJean Sylvain Bailly, nella sua \"Storia dell'astronomia moderna\" (Parigi 1782) descrisse cos\u00ec gli eventi di quegli anni di febbrile attesa:\nMessier mostr\u00f2 in quella occasione una grande volont\u00e0, trascorrendo le notti di quasi 18 mesi nell'alto della torre dell'osservatorio in cerca della cometa in una zona di cielo in cui la stessa non poteva esserci (la sua carta era semplicemente sbagliata). Messier, nelle memorie del 1760, continua cos\u00ec:\nEgli non dice che senza la minima fatica un contadino Sassone di nome Palitzsch, nella notte di Natale del 1758, quasi un mese prima di lui, vide casualmente ad occhio nudo la cometa e che alcuni giorni dopo la si osserv\u00f2 anche in Germania. Solo per un insieme di circostanze, e per fortuna di Messier, la notizia non arriv\u00f2 sino in Francia. Nonostante la scoperta, come ricordava il pronipote dell'astronomo, Delisle per una sua bizzarra forma di gelosia imped\u00ec all'allievo di divulgare la notizia del ritorno di un astro cos\u00ec importante, atteso con trepidazione da tutta la comunit\u00e0 scientifica. Messier successivamente scrisse:\nCosa incomprensibile, dato che Nicolas Louis de Lacaille (Rumigny, Champagne, 1713 - Parigi 1762) e gli altri astronomi di Francia non avevano motivo per essere gelosi di Delisle, poich\u00e9 avevano gi\u00e0 il loro bel da fare per poter permettersi, privi di aiuto com'erano, di perdere le notti di un intero anno per cercare una cometa che magari non sarebbe tornata affatto. Probabilmente gli astronomi di Francia, tacitamente, avevano gi\u00e0 affidato a Delisle il compito della ricerca e i meriti dell'eventuale scoperta. In effetti, una simile attivit\u00e0 si adattava perfettamente al figura di Messier che sino ad allora non aveva avuto modo di farsi apprezzare dagli accademici. Cos\u00ec, inevitabilmente, la notizia del ritorno della cometa si diffuse anche in Francia.\nFu Johann Tobias Mayer (Marbech, W\u00fcrttemberg, 1723 - Gottinga 1762) a scrivere a La Caille e allo stesso Delisle che la cometa era stata vista e \"calcolata\" in Germania; solo allora Delisle si decise a divulgare la scoperta di Messier. Gli altri astronomi a quel punto inorridirono, parecchi di loro non credettero nemmeno alle osservazioni del Messier e \"si scrisse contro il sig. Delisle su tutti i giornali\". Dal canto suo, Delisle non credette alla notizia del \"paesano Sassone che casualmente scopre la cometa\"! Non dimentichiamo che Messier aveva seguito in precedenza, su indicazione di Dresde, la cometa del 1758. Ma inutilmente, perch\u00e9 anche in questo caso le osservazioni protrattesi dal 15 agosto al 2 novembre, non furono mai divulgate. Lo stesso inspiegabile silenzio fu imposto a Messier anche per la cometa che scopr\u00ec il 2 gennaio 1760. Il comportamento di Delisle \u00e8 ancora pi\u00f9 incomprensibile se si pensa che l'astronomo non us\u00f2 in alcun modo le osservazioni di Messier. In ogni campo \u00e8 sempre difficile per le nuove leve emergere, e cos\u00ec \u00e8 stato anche per Messier che anni dopo ricorder\u00e0 cos\u00ec l'episodio:\nL'inizio del catalogo e la caccia alle comete.\nLa cometa del 1758 \u00e8 importante per un fatto curioso che sar\u00e0 determinante per la successiva attivit\u00e0 astronomica di Messier e per la sua fama futura. La notte del 28 agosto accadde infatti che la cometa:\nMessier scopr\u00ec quella notte la nebulosa del Granchio che sar\u00e0 poi catalogata come M1, ossia, il 12 settembre dello stesso anno, diverr\u00e0 il primo oggetto del catalogo di oggetti non stellari a cui il francese deve la sua fama tra i posteri.\nIn quegli anni, possiamo dire per fortuna, l'ormai vecchio Delisle decise di rinunciare alla carriera di astronomo del collegio reale, per dedicarsi interamente ad attivit\u00e0 caritatevoli. Non si deve infatti credere che Delisle sia stato un individuo avaro e individualista il cui unico interesse fosse ammassare libri e raccogliere testi e osservazioni pi\u00f9 per il gusto della rarit\u00e0 che per il loro valore scientifico. Nell'arco della sua vita ebbe modo di svolgere una grossa mole di lavori e di essere maestro tra gli altri, niente meno che di Lalande il quale, sebbene probabilmente esagerando, parla cos\u00ec dell'insegnante:\nProbabilmente a causa di alcuni approfittatori che abusarono della sua bont\u00e0, Delisle fin\u00ec la propria vita in miseria tanto che quando mor\u00ec l'undici settembre 1768, gli amici dovettero far colletta per assicurargli un funerale decente. Messier abbandonato a s\u00e9 stesso pot\u00e9 finalmente dedicarsi con profitto all'attivit\u00e0 di ricerca che pi\u00f9 prediligeva ed i risultati furono davvero notevoli: per quindici anni scopr\u00ec praticamente tutte le comete apparse nel cielo di Parigi e le segu\u00ec accuratamente.\nAlcune scoperte furono propiziate dal caso come avvenne per le comete del 1766. In \"Connaissance des Temps\" scrive:\nMa questi colpi di fortuna non potevano certamente essere la norma! Messier scrutava il cielo tutte le notti serene, sistematicamente e con competenza. Non dimentichiamo infatti che Messier non era all'epoca l'unico astronomo in attivit\u00e0 e anche altri studiosi sorvegliavano attentamente il cielo da ogni parte del mondo, cercando a loro volta di scoprire per primi le comete. Le continue scoperte di Messier ci fanno capire quanto assiduamente e con quale abilit\u00e0 egli doveva osservare. A proposito della cometa scoperta nel 1769 scrive:\nAlle volte per\u00f2, la dea bendata era capace di giocargli brutti scherzi. Scrive Messier a proposito della cometa del 1787:\nIl sistematico lavoro di osservazione seguito da Messier, gi\u00e0 di per s\u00e9 duro, doveva essere veramente difficile durante l'inverno parigino. I mezzi a disposizione degli astronomi non erano neanche minimamente paragonabili a quelli di oggi. L'osservazione si svolgeva similmente a come si svolge oggi quella degli astrofili: si doveva rimanere all'aperto per l'intera notte con l'occhio all'oculare, manualmente si puntava il telescopio e si eseguiva la compilazione del registro delle osservazioni nonch\u00e9 i disegni, ovviamente tutto al lume di candela o di lampada a petrolio.\nScrive ancora:\nNel suo diario personale egli ricorda ancora che l'inverno del 1788-1789 fu terribilmente rigido, la Senna gel\u00f2 ed:\nArrivano i riconoscimenti.\nNonostante i disagi Messier osservava costantemente anche durante questi periodi di freddo intenso e le scoperte gli permisero di ottenere rapidamente fama ed onori in ogni parte del mondo. Egli abitualmente riportava il percorso dell'astro su opportune mappe celesti realizzate con estrema cura e precisione, mentre per il calcolo dell'orbita egli aveva creato una specie di societ\u00e0 con il presidente dell'Accademia delle scienze Bochart de Saron (1730-1794), suo amico. Uomo di profonda cultura, il Saron si era specializzato nel calcolo delle orbite cometarie; Messier dunque passava al collega le osservazioni dell'astro appena scoperto ed egli molto rapidamente ne determinava gli elementi orbitali, informando l'astronomo del cammino seguito dalla cometa dopo il ritorno dall'immersione nei raggi solari, agevolando in tal modo il riavvistamento. La Harpe ci informa del fatto che Luigi XVI chiamava Messier \"il furetto delle comete\" per la sua innata abilit\u00e0 nello scoprirle.\nL'invio della mappa di una delle tante comete da lui scoperte al re di Prussia gli valse la nomina a membro\ndell'Accademia di Berlino. La raccomandazione di La Harpe in Russia ebbe lo stesso successo e Messier divenne membro dell'Accademia di Pietroburgo, mentre gi\u00e0 dal 1758 era membro della Societ\u00e0 Reale di Londra. L'aumento di notoriet\u00e0 port\u00f2 a Messier anche maggior agiatezza dal punto di vista economico dato che venne nominato astronomo della marina. Quasi ogni nuova scoperta gli valeva l'ammissione ad una Accademia straniera mentre in patria le cose non andavano cos\u00ec bene. La nomina a membro dell'accademia delle scienze di Parigi non gli veniva affatto concessa. Gli si rimproverava di essersi dedicato troppo esclusivamente all'osservazione, trascurando completamente la teoria. Nel resto d'Europa non lo si giudicava cos\u00ec severamente e dopo la morte di La Caille, Messier divenne per tutti il primo astronomo di Francia. Il tempo gli rese comunque giustizia e a\npoco a poco gli accademici, abituatisi all'idea di conferire il titolo ad un semplice osservatore, si convinsero ammettendolo infine tra loro nel 1770. D'altro canto, egli aveva fatto tutto ci\u00f2 che umanamente gli era possibile con i modesti mezzi di cui disponeva. Una buona vista, un eccellente telescopio, un orologio a pendolo e poco altro. Ebbene, osserv\u00f2 tutte le comete, le eclissi, i passaggi sul disco del sole di Mercurio e Venere, e li osserv\u00f2 bene!\nIl primo lavoro che egli present\u00f2 agli accademici di Francia, inserito nel volume delle Memorie dell'Accademia Reale delle scienze del 1771, \u00e8 dedicato proprio al catalogo intitolato: \"Catalogo di Nebulose e ammassi di stelle che si sono scoperti tra le stelle fisse sull'orizzonte di Parigi\". Lo present\u00f2 cos\u00ec:\nQuesta prima versione del catalogo conteneva 45 oggetti di cui gli ultimi due, il presepio (M44) e le Pleiadi (M45), essendo gi\u00e0 ben noti, furono probabilmente inseriti per arrivare ad un numero tondo.\nMessier segu\u00ec con attenzione anche i pianeti esterni e quando venne informato da Maskelyne della scoperta di Urano, avvenuta il 13 marzo 1781 da parte di Herschel (Hannover 1738, Slough Buckinghamshire 1822), ne osserv\u00f2 attentamente il cammino tra le stelle comunicando tempestivamente le posizioni a Saron. Fu quest'ultimo che fece la grande scoperta. Non si trattava di una cometa come si era creduto in un primo momento, bens\u00ec di un nuovo pianeta, pi\u00f9 distante di tutti quelli sino allora conosciuti. Grande merito ad Herschel ma certamente anche ai due francesi. L'osservazione del nuovo pianeta lo tenne occupato per quasi un anno sino a quando non gli accadde un grave incidente. Era il 6 novembre 1781. Recatosi ai giardini di Monceaux con il presidente Saron e figli, Messier entr\u00f2 in una grotta che casualmente aveva attirato la sua attenzione. All'interno di questa, nell'oscurit\u00e0, distrattamente varc\u00f2 una porta che apparentemente doveva portarlo in un'altra grotta: era una ghiacciaia. L'astronomo cadde da un'altezza di circa 8 metri su un blocco di ghiaccio. Nell'urto si spezz\u00f2 entrambe le braccia, un femore, due costole e si fer\u00ec alla testa. Malgrado l'abilit\u00e0 del chirurgo suo collega all'accademia che lo cur\u00f2, la guarigione fu lenta. Tutti gli accademici, di ogni grado, presero parte al suo dolore preoccupandosi di non fargli mancare nulla; successivamente gli fecero anche avere una pensione di mille livree e una gratificazione di 2400. Un anno e tre mesi dopo la caduta, Messier pot\u00e9 rimettere piede sulla torre dell'osservatorio per osservare il passaggio di Mercurio sul disco solare del 12 novembre 1782.\nGli anni della Rivoluzione.\nArriv\u00f2 la rivoluzione, Parigi era in subbuglio e i soldi per mantenere gli accademici e i ricercatori in genere sembravano mal spesi. L'Accademia delle Scienze venne soppressa nel 1793 su decreto della Convenzione. I \"moderni ciarlatani\" - cos\u00ec gli accademici venivano definiti in uno scritto di Marat - venivano privati dei loro privilegi. Agli occhi dei giacobini l'Accademia era solo un centro di corruzione e parassitismo, di intrighi e servilismo verso l'Ancien R\u00e9gime.\nMessier nel giro di pochi giorni si vide togliere la pensione e lo stipendio che riceveva dall'osservatorio della marina che, al tempo stesso, smise di pagare l'affitto del palazzo sede dell'osservatorio dell'H\u00f4tel de Cluny. Messier perse anche l'importante opportunit\u00e0 di essere incaricato di far parte dell'\u00e9quipe, presieduta da Giuseppe Luigi Lagrange, che doveva uniformare e razionalizzare il sistema di pesi e misure. Il ministro Turgot pens\u00f2 infatti di sostituire le vecchie unit\u00e0 di lunghezza con una nuova: l'unit\u00e0 di lunghezza doveva essere quella del pendolo il cui periodo di oscillazione \u00e8 di un secondo esatto. Questa unit\u00e0 ha il vantaggio di poter essere determinato con l'esperimento piuttosto che per confronto con un campione prestabilito, evitando i fastidiosi spostamenti necessari per recarsi ove il campione stesso \u00e8 conservato. L'idea di Turgot era quella di incaricare Messier per questo importante lavoro ma sfortunatamente, il materiale necessario per gli esperimenti non era pronto e quando lo fu, Turgot non era pi\u00f9 ministro.\nPer nulla turbato dalla gravosa situazione economica, Messier decise di non cambiare nessuna delle sue abitudini, malgrado l'imbarazzo della posizione in cui si venne a trovare. Furono anni difficili per Messier e per la scienza francese in genere. Ci\u00f2 nonostante, l'astronomo mise mano ai propri risparmi nella certezza che le pur modeste risorse gli sarebbero bastate per sopravvivere, grazie anche alla parsimonia di cui era capace. Certamente dovette attraversare momenti duri e molte volte fu costretto a chiedere aiuto all'amico Lalande, anche solo per rifornire di olio la lampada che usava la notte per le osservazioni. Nel settembre 1793 Messier scopr\u00ec una nuova cometa in Ophiuco. Gli astronomi parigini erano dispersi, rimaneva solo Saron, ma in prigione. Messier riusc\u00ec ugualmente a far pervenire le osservazioni al collega il quale, pochi giorni prima di essere ghigliottinato dai rivoluzionari, riusc\u00ec a calcolare l'orbita della nuova cometa.\nRicordiamo che la rivoluzione cost\u00f2 la vita ad altri cinque accademici: Lavoisier, Bailly, Malesherbes, il duca di Rochefoucauld e Condorcet. Pi\u00f9 tardi Lagrange scriver\u00e0 a proposito della decapitazione di Lavoisier:\nGli ultimi anni.\nPassata la bufera rivoluzionaria fortunatamente arrivarono giorni migliori. L'Istituto, il Bureau delle Longitudini e la Legion d'Onore, di cui venne successivamente membro, ripararono con abbondanza alle perdite subite e Messier pot\u00e9 usufruire di una serie di agevolazioni che sfrutt\u00f2 per far del bene alla propria famiglia. Dal matrimonio non aveva avuto figli e la moglie era scomparsa ormai molti anni prima, morirono anche il fratello e la sorella che aveva chiamato a vivere con s\u00e9; gli rimaneva soltanto una nipote, madame Bertrand. Fu lei che lo assistette negli ultimi diciannove anni della sua lunga vita.\nMessier continu\u00f2 ad osservare senza soste sino all'et\u00e0 di 82 anni, dopo di che la vista gli si abbass\u00f2 considerevolmente rendendogli impossibile l'osservazione. Gli divenne difficile anche leggere e scrivere in pieno giorno e fu questo fatto che probabilmente gli imped\u00ec di riordinare le proprie memorie. Colpito da idropisia, mor\u00ec nella notte dell'11 aprile 1817, all'et\u00e0 di ottantasei anni.\nGli \u00e8 stato dedicato un asteroide, 7359 Messier.\nIl Catalogo di stelle e nebulose.\nL'opera che gli ha dato fama duratura \u00e8 il catalogo di nebulose e ammassi di stelle. Tuttavia la realizzazione del catalogo non \u00e8 vissuta da Messier come un'opera importante. Egli \u00e8 un cercatore di comete e non di ammassi stellari o altro, sebbene abbia svolto molte osservazioni slegate dalle ricerche cometarie, quali ad esempio le osservazioni planetarie. Tale \u00e8 l'ostinazione che egli mostra nel ricercare le comete che non \u00e8 chiaro quale sia stato lo stimolo che l'ha spinto alla stesura del catalogo di 110 oggetti. Un'ipotesi plausibile \u00e8 che lo spunto si debba proprio a questo suo maniacale interesse per le comete. Durante le osservazioni gli accadeva infatti di imbattersi in oggetti nebulosi\ndi modeste dimensioni che, con i piccoli telescopi da lui usati, apparivano del tutto uguali ad una cometa, perch\u00e9:\n\u00c8 possibile che riportasse su una lista tutti gli oggetti che potevano sembrare delle comete in modo da non essere pi\u00f9 tratto in inganno.\nTuttavia nel presentare il catalogo agli accademici egli espressamente dice:\nMessier presenta dunque all'accademia un lavoro che era bene si facesse, a prescindere da un eventuale uso legato alla ricerca delle comete.\nNelle \"Memorie dell'Accademia Reale delle Scienze\" egli descrive un fatto, parlando della cometa da lui scoperta nel marzo del 1766, che \u00e8 molto significativo:\nQui Messier cerca ugualmente l'improbabile nuova cometa, anche se la posizione suggerisce fortemente che l'oggetto osservato sia una nebulosa gi\u00e0 nota. Almeno in questo caso particolare \u00e8 palese che egli \u00e8 talmente ossessionato dal desiderio di scoprire nuove comete che non si fida del catalogo, vuole comunque sincerarsi della vera natura dell'oggetto osservato. Inoltre, citando s\u00e9 stesso, egli dice: \"ho lavorato alla ricerca delle stelle nebulose\", indicando chiaramente che almeno negli anni a cavallo del 1764 egli ha volutamente cercato le \"stelle nebulose\".\nIl catalogo di Messier non \u00e8 il primo catalogo di oggetti non stellari che sia stato stilato, ma \u00e8 per la sua ottima fattura che esso \u00e8 stato tramandato sino a noi. Per esempio, William Herschel, che oper\u00f2 pochi anni dopo Messier e che catalog\u00f2 da solo migliaia di oggetti, evit\u00f2 attentamente di dare un nome e nuova catalogazione\nagli oggetti contenuti nel catalogo di Messier, a riprova della stima e della considerazione che aveva per l'astronomo francese.\nComete scoperte.\nIn totale gli viene attribuita la scoperta (o co-scoperta) di 13 comete:"}
{"id": "1480", "revid": "1529788", "url": "https://it.wikipedia.org/wiki?curid=1480", "title": "Nerone", "text": "Nerone fu un principe molto controverso nella sua epoca; ebbe alcuni innegabili meriti, soprattutto nella prima parte del suo impero, quando governava con la madre Agrippina e con l'aiuto di Seneca, filosofo stoico, e di Afranio Burro, prefetto del pretorio, ma fu anche responsabile di delitti e atteggiamenti dispotici.\nAccusati sommariamente di congiure contro di lui o di crimini vari, caddero vittime della condotta repressiva la stessa madre, la prima moglie e lo stesso Seneca, costretto a suicidarsi, oltre a vari esponenti della nobilt\u00e0 romana, e molti cristiani. Per la sua politica assai favorevole al popolo, di cui conquist\u00f2 i favori con elargizioni e istituendo spettacoli pubblici gratuiti, e il suo disprezzo per il Senato romano, fu - come era gi\u00e0 stato per lo zio Caligola - molto inviso alla classe aristocratica (tra i quali i suoi principali biografi, Svetonio e Tacito).\nL'immagine di tiranno che di lui \u00e8 stata tramandata viene parzialmente rivista dalla maggioranza degli storici del XX secolo i quali ritengono che non fosse n\u00e9 pazzo - come lo descrissero alcune fonti - n\u00e9 particolarmente crudele per l'epoca, ma che i suoi comportamenti autoritari fossero simili a quelli di altri imperatori non ugualmente giudicati. Negli ultimi anni della sua vita la paranoia di Nerone si accentu\u00f2 ed egli si rinchiuse in se stesso e nei palazzi dedicandosi all'arte e alla musica, in pratica lasciando il governo nelle mani del prefetto del pretorio, il sanguinario Tigellino.\nAnche se il suo comportamento ebbe certamente eccessi violenti e stravaganze, si pu\u00f2 dire che non tutto ci\u00f2 che gli venne imputato dagli storici coevi sia vero: ad esempio fu accusato del grande incendio di Roma, con l'obiettivo di ricostruire la citt\u00e0 ed edificare la propria maestosa residenza, la \"Domus Aurea\"; di tale fatto tuttavia gli studiosi moderni tendono a discolparlo. Nerone accus\u00f2 dell'incendio i cristiani, che furono arrestati e condannati in massa. Infine, qualche anno dopo, abbandonato anche dai pretoriani e dall'esercito, venne deposto dal Senato (che riconobbe il generale Galba come nuovo \"princeps\") e, dopo un primo tentativo di fuga, alla fine, vistosi perduto, si tolse la vita nei pressi di Roma, nella villa di uno dei suoi liberti.\nLe fonti storiografiche.\nNerone fu considerato un tiranno e un folle, ma a differenza di imperatori come Commodo e Caligola, non pare verosimile che avesse problemi mentali, n\u00e9 che fosse particolarmente crudele, o perlomeno era assai simile ai predecessori Tiberio e Claudio, molto severi con gli oppositori. Furono Tacito, senatore e nemico di Nerone, Svetonio e gli storici cristiani a rivestirlo della \"leggenda nera\" che ancora lo accompagna, soprattutto quella che lo vuole folle incendiario. \u00c8 innegabile che fu responsabile di gravi persecuzioni, ma in maniera simile ad altri governanti. Nella dinastia giulio-claudia erano all'ordine del giorno gli omicidi fra parenti.\nSui delitti di Nerone molto si \u00e8 detto: spesso si tratta di falsi storici, delitti ed esecuzioni volti a difendere la propria persona da possibili congiure, assassinii voluti da altri in nome suo.\nBiografia.\nOrigini familiari e anni giovanili (37-48).\nNato ad Anzio il 15 dicembre 37, da Agrippina Minore e Gneo Domizio Enobarbo, il futuro imperatore Nerone era discendente diretto di Augusto e della Gens Giulia (dal lato materno e anche dal lato paterno, dato che il padre era un pronipote di Augusto tramite la sorella di quest'ultimo, Ottavia), e della famiglia di Tiberio, la Gens Claudia. Il padre apparteneva alla famiglia dei Domizi Enobarbi, una stirpe considerata di \"nobilt\u00e0 plebea\", (cio\u00e8 recente), mentre la madre era figlia dell'acclamato condottiero Germanico, nipote di Marco Antonio, di Agrippa e di Augusto, nonch\u00e9 sorella dell'imperatore Caligola che quindi era suo zio materno.\nNel 39 sua madre, amante del potere e descritta da molti come spietatamente ambiziosa, fu scoperta coinvolta in una congiura contro il fratello Caligola e venne quindi mandata in esilio nell'isola di Pandataria nel mar Tirreno, nell'arcipelago pontino. In quegli anni il piccolo Lucio visse con la zia Domizia Lepida, che egli am\u00f2 pi\u00f9 della madre e dalla quale avrebbe imparato l'amore per lo spettacolo e per la danza. L'anno seguente il marito di lei Gneo mor\u00ec e il suo patrimonio venne confiscato da Caligola stesso.\nLucio nel frattempo fu affidato alle cure della zia e alle nutrici Egogle ed Alessandria. Essendo la zia di non elevata condizione economica, in questi primi anni i precettori furono un barbiere ed un ballerino, i quali anch'essi aiutarono Lucio a coltivare l'amore per le arti e la cultura. Nel 41 Caligola venne assassinato, cos\u00ec Agrippina pot\u00e9 ritornare a Roma ad occuparsi del figlio dell'et\u00e0 di quattro anni, attraverso il quale aveva intenzione di attuare la propria opera di rivalsa. Lucio venne affidato a due liberti greci, Aniceto e Berillo, per poi proseguire gli studi con due sapienti dell'epoca, Cheremone d'Alessandria e Alessandro di Ege, grazie ai quali il giovane allievo svilupp\u00f2 il proprio filoellenismo.\nCarriera politica e ascesa al potere (49-54).\nNel 49 Agrippina Minore spos\u00f2 l'imperatore Claudio, che era suo zio, ed ottenne la revoca dell'esilio di Seneca, allo scopo di servirsi del celebre filosofo quale nuovo precettore del figlio. Inoltre, visto che il giovane Lucio dimostrava maggior affetto verso la zia Domizia Lepida, Agrippina, per gelosia, la fece accusare di avere complottato contro l'imperatore, ottenendone da Claudio la condanna a morte. Nell'occasione, l'undicenne Lucio fu minacciato e costretto dalla madre a testimoniare contro la zia. Poco dopo, gli fu imposto il fidanzamento con Ottavia, figlia di Claudio, di otto anni.\nNerone fu adottato ufficialmente da Claudio, il quale mor\u00ec nel 54 per un avvelenamento da funghi, forse ordinato da Agrippina stessa, e poco dopo la stessa sorte sarebbe toccata al figlio Britannico (nato, come Ottavia, dal suo precedente matrimonio con Valeria Messalina), affetto da epilessia e per questo forse escluso dalla successione dal suo stesso padre. Nerone divenne quindi imperatore all'et\u00e0 di quasi 17 anni, inizialmente sotto la tutela della madre e di Seneca, con Sesto Afranio Burro, pragmatico e abile politico, come prefetto del pretorio.\nIl principato (54-68).\nNerone sale al potere nel 54 d.C., a diciassette anni. Il suo principato prende il nome di Principatus Claudius.\nMatrimoni e condanne.\nIl primo scandalo del regno di Nerone coincise col suo primo matrimonio, considerato incestuoso, con la cugina di secondo grado Claudia Ottavia, figlia di suo prozio Claudio; Nerone pi\u00f9 tardi divorzi\u00f2 da lei quando s'innamor\u00f2 di Poppea. Questa, descritta come una donna notevolmente bella, sarebbe stata coinvolta, prima del matrimonio con l'imperatore, in una storia d'amore con Marco Salvio Otone, amico di Nerone stesso, suo compagno di feste e bagordi, e futuro imperatore. Otone spos\u00f2 Poppea per ordine di Nerone, ma poi rifiut\u00f2 che il suo matrimonio fosse solo di facciata e Nerone li fece divorziare.\nCongiure e lotte di potere.\nNel 59 Poppea fu sospettata d'aver organizzato l'omicidio di Agrippina e di esserne la vera mandante, mentre Otone venne inviato come governatore in Lusitania, l'odierno Portogallo. La madre di Nerone era stata condannata a morte e uccisa da sicari, che precedentemente avevano tentato di simulare incidenti e suicidio, a causa delle sue trame: forse intendeva far uccidere il figlio, per poi mettere sul trono un futuro suo marito e diventarne la co-imperatrice; la condanna venne approvata anche da Seneca e da Burro, il quale ne incaric\u00f2 Aniceto. Questi, alla fine, la fece pugnalare, raccontando poi che lei stessa si era uccisa, dopo la scoperta della sua congiura contro Nerone.\n\u00c8 possibile che determinante fosse stato l'odio di Poppea per la futura suocera, che secondo Tacito aveva tentato anche l'incesto con Nerone, pur di estrometterla dal potere, e garantirlo a se stessa. Nerone l'aveva cos\u00ec allontanata dalla corte, e, alla fine aveva approvato anche l'omicidio. Dopo un funerale nascosto e una sepoltura in un luogo non completamente noto del corpo di Agrippina, tuttavia, Nerone manifest\u00f2 rimorso per la morte della madre, approvata a causa della debolezza del suo carattere e dell'ascendente che Poppea aveva su di lui. Conferm\u00f2, con una lettera al Senato, \"che avevano scoperto, con un'arma, il sicario Agermo, uno dei liberti pi\u00f9 vicini ad Agrippina, e che lei, per rimorso, come se avesse preparato il delitto, aveva scontato quella colpa\". L'imperatore fu perseguitato da incubi su Agrippina per molto tempo. Nel 62, infine, Nerone spos\u00f2 Poppea dopo aver ripudiato Claudia Ottavia per sterilit\u00e0 e averla relegata in Campania. Alcune manifestazioni popolari in favore della prima moglie, convinsero l'imperatore delle necessit\u00e0 di eliminarla, dopo averla accusata di tradimento, costringendola al suicidio.\nLo stesso anno Burro mor\u00ec, forse avvelenato per ordine di Nerone (secondo Svetonio) o di malattia secondo altri storici, e Seneca per un lungo periodo si ritir\u00f2 a vita privata, a causa dei primi dissapori con Nerone e dell'odio del popolo che lo accusava della morte di Agrippina, che era rispettata dalla plebe e dai pretoriani in quanto figlia dell'amato Germanico. La carica di prefetto del Pretorio venne assegnata a Tigellino (gi\u00e0 esiliato da Caligola per adulterio con Agrippina), uomo senza scrupoli, che non era nemmeno cauto come Burro nel nascondere i delitti di Stato.\nTigellino, di umili origini, divenne quindi molto ricco e potente. Contemporaneamente vennero introdotte una serie di leggi sul tradimento, che provocarono l'esecuzione di numerose condanne capitali. Nel 63 Nerone e Poppea ebbero una figlia, Claudia Augusta, che tuttavia mor\u00ec ancora in fasce. Nel 65-66, come scrive Tacito, Poppea, in attesa del secondogenito di Nerone, mor\u00ec, a Roma oppure nella sua villa di Oplontis, alle falde del Vesuvio, a causa di incidente di gravidanza, e non a causa di un calcio sferratole dal marito come \u00e8 opinione comune: difatti a quel tempo Poppea era ammalata.\nSecondo altri, invece, Nerone l'avrebbe ripudiata per sposare Statilia Messalina e Poppea, ritiratasi nella sua villa del Vesuviano, sarebbe morta nel 79 durante l'eruzione del Vesuvio. Svetonio lo accusa anche di numerosi altri crimini e depravazioni (come lo stupro della vestale Rubria, un crimine passibile di pena capitale) che molti storici moderni hanno ritenuto invenzioni propagandistiche. Dopo la morte di Poppea, nel 66 Nerone spos\u00f2 Statilia Messalina, la sua terza e ultima moglie. Lo storico delle \"Vite dei Cesari\" attribuisce a Nerone anche alcune relazioni omosessuali.\nSecondo Cassio Dione (\"Epitome\" LXII, 12-13) e altri autori contemporanei, Nerone avrebbe contratto due matrimoni con maschi: il primo, con un liberto di nome Pitagora. Il secondo, con un liberto di nome Sporo, fatto castrare e sposato dopo la morte della moglie Poppea proprio perch\u00e9 straordinariamente somigliante all'imperatrice. Il matrimonio sarebbe avvenuto in Grecia e Nerone avrebbe affidato il giovincello alle cure di Calvia Crispinilla, come dama di camera. Secondo i contemporanei, \"Pitagora sarebbe stato per lui un marito, Sporo sarebbe stato per lui una moglie\". A Nerone sono anche attribuite frequentazioni di prostitute, tra cui Caelia Adriana, donna di cui fu perdutamente innamorato, e feste con grande dispendio di denaro pubblico, derivata dalla tassazione aumentata.\nAmministrazione interna e provinciale.\nIl grande incendio di Roma.\nAllo scoppio del grande incendio di Roma del 64, l'imperatore si trovava ad Anzio, ma raggiunse immediatamente l'Urbe per conoscere l'entit\u00e0 del pericolo e decidere le contromisure, organizzando in modo efficiente i soccorsi, partecipando in prima persona agli sforzi per spegnere l'incendio. Nerone mise sotto accusa i Cristiani residenti a Roma, per evitare dicerie che lo accusassero direttamente.\nDai duecento ai trecento cristiani vennero messi a morte. Tra i cristiani uccisi il 64-65 e il 67 ci furono anche san Pietro e san Paolo: Nerone avrebbe ordinato la decapitazione di Paolo di Tarso e, pi\u00f9 tardi (o prima), secondo la tradizione cattolica, anche la crocifissione di Pietro.\nPer quanto oramai gli studiosi siano abbastanza concordi nel ritenere che il grande incendio di Roma dell'anno 64 d.C. non fu causato da Nerone, che anzi si diede molto da fare per prestare soccorso alla popolazione colpita dalla tragedia e che in seguito si occup\u00f2 personalmente della ricostruzione, la falsa immagine iconografica dell'imperatore che suona la lira dal punto pi\u00f9 alto del Palatino mentre Roma bruciava \u00e8 ancora assai radicata nell'immaginario collettivo. \nL'imperatore apr\u00ec addirittura i suoi giardini per mettere in salvo la popolazione e si attir\u00f2 l'odio dei patrizi facendo sequestrare imponenti quantitativi di derrate alimentari per sfamarla. Gli storici antichi lo accusano o restano incerti, o criticano comunque il suo comportamento nell'accusare e punire i cristiani, pur essendo questi una setta detestata dall'opinione popolare e aristocratica:\nIn occasione dei lavori di ricostruzione, Nerone dett\u00f2 nuove e lungimiranti regole edilizie, destinate a frenare gli eccessi della speculazione (molto probabilmente furono proprio gli speculatori a causare l'incendio, forse alimentando un precedente incendio accidentale) e tracciare un nuovo impianto urbanistico, sul quale \u00e8 tuttora fondata la citt\u00e0. In seguito all'incendio egli recuper\u00f2 una vasta area distrutta, facendo realizzare il faraonico complesso edilizio noto come \"Domus Aurea\", la sua residenza personale (sostituendo la \"Domus Transitoria\"), che giunse a comprendere il Palatino, le pendici dell'Esquilino (Oppio) e parte del Celio, per un'estensione di circa 2,5\u00a0km quadrati (250 ettari). Ci\u00f2 non pu\u00f2 essere un possibile movente, in quanto egli avrebbe potuto requisire comunque i terreni necessari e gi\u00e0 molti erano in suo possesso.\nLa congiura di Pisone.\nNel 65 venne scoperta la congiura di Pisone (cos\u00ec chiamata da Gaio Calpurnio Pisone) e i cospiratori, alcuni dei quali, secondo la tesi avanzata in passato dallo storico Giuseppe Caiati e ripresa da Dimitri Landeschi, avevano avuto una qualche parte anche nell'incendio dell'anno precedente, vennero costretti al suicidio: il pi\u00f9 celebre tra loro era senza dubbio Lucio Anneo Seneca. La stessa sorte tocc\u00f2 anche a Gneo Domizio Corbulone. Le motivazioni che portarono alla congiura furono per lo pi\u00f9 rancori personali dei singoli membri verso Nerone, dovuti principalmente ai suoi eccessi o ai suoi atti crudeli, mentre molti personaggi avevano visioni politiche diverse riguardo alle sorti dell'impero (anche una restaurazione della repubblica), ma alla fine si accordarono per far eleggere imperatore Pisone stesso.\nI congiurati, almeno 41 persone, tra cui senatori, cavalieri, militari e letterati, miravano a uccidere l'imperatore Nerone. Nel 65 il gruppo si riun\u00ec a Baia, nella villa di Pisone, e l\u00ec stabilirono che, durante i giochi dedicati a Nerone al Circo Massimo, il console designato Plauzio Laterano si sarebbe dovuto gettare ai piedi dell'imperatore da supplice, accoltellandolo durante l'azione; gli altri complici sarebbero intervenuti in seguito, in modo che avvenisse un'esecuzione plateale, al pari dei grandi spettacoli popolari che lo stesso Nerone era uso organizzare.\nMorto l'Imperatore, Gaio Calpurnio Pisone sarebbe stato proclamato nuovo \"princeps\" dalla Guardia pretoriana, grazie all'appoggio di Fenio Rufo (forse il vero capo della congiura), allora Prefetto del pretorio congiuntamente a Tigellino, del tribuno militare Subrio Flavio e del centurione Sulpicio Aspro. Grazie ad alcune delazioni la congiura fu scoperta e furono attuate dure repressioni.\nViaggio in Grecia: l'eliminazione del governo provinciale.\nNel 67, l'imperatore viaggi\u00f2 fra le isole della Grecia, a bordo di una lussuosa galea sulla quale divertiva gli ospiti (fra questi anche tutti gli stupefatti notabili delle citt\u00e0 visitate, compresa Atene) con prestazioni artistiche, mentre a Roma Ninfidio Sabino (collega di Tigellino, che aveva preso il posto dei congiurati pisoniani) andava procurandosi il consenso di pretoriani e senatori, partecipando anche ai giochi olimpici. Proprio alle Olimpiadi fu protagonista di una vittoria falsata: mentre partecipava alla corsa dei carri venne sbalzato fuori dal cocchio e rimase indietro; tuttavia gli avversari, probabilmente per paura di ripercussioni future, fecero fermare i cavalli per permettere all'imperatore di rialzarsi, lasciandogli poi vincere la gara.\nPrima di lasciare la Grecia, diede nuovamente prova della sua predilezione per la cultura ellenica, annunciando personalmente - ponendosi al centro dello stadio d'Istmia, presso Corinto, prima della celebrazione dei giochi panellenici - la decisione di restituire la libert\u00e0 alle polis, eliminando il governo provinciale di Roma, un fatto che provoc\u00f2 nuovi malumori dei nobili, soprattutto per la perdita dei tributi:\nPolitica estera.\nNerone era poco interessato alle campagne militari: se ne occup\u00f2 lo stretto necessario (prese parte solo ad una spedizione in Armenia), e non fu mai molto popolare nei ranghi dell'esercito.\nSotto Nerone, l'Imperatore Partico Vologese I pose sul trono del regno d'Armenia il proprio fratello Tiridate, sul finire del 54. Questo avvenimento convinse Nerone che fosse necessario avviare preparativi di guerra in vista di un'imminente campagna.\nDomizio Corbulone fu inviato a sedare le continue scaramucce tra le popolazioni locali e sparuti gruppi di romani. In realt\u00e0 non vi fu una vera guerra fino al 58 d.C. Dopo la conquista di Artaxata nel 58 e della citt\u00e0 di Tigranocerta nel 59, pose sul trono dei parti re Tigrane VI, nel 60. Vologese, in preda all'ira, pretendendo che il trono fosse restituito a suo fratello, mosse guerra ai romani, i quali per\u00f2 riuscirono a prevalere ottenendo nel 66 la sottomissione di Tiridate come re cliente. Si spense cos\u00ec l'ultimo focolaio di guerra nell'Impero e Nerone pot\u00e9 fregiarsi del titolo di \"Imperator (Pacator)\" invitando a Roma il re Tiridate I.\nInaugur\u00f2, nel contempo, solenni festeggiamenti per la ricorrenza del trecentesimo anniversario della prima chiusura delle porte del tempio di Giano Gemino (236 a.C.) per celebrare la \"pace ecumenica\" raggiunta, volendo emulare Alessandro Magno, e, ancora, per far dimenticare al popolo il disastroso incendio della citt\u00e0 del mese di luglio. Per le ingenti spese sostenute, Nerone attu\u00f2 riforma del conio ed emise una nuova moneta sulla quale, nel dritto, appare la sua figura con il capo incoronato e l'aspetto fiero con la scritta: \"IMP NERO CAESAR AVG GERM\" e, sul rovescio, il tempio di Giano \"a porte chiuse\" con la scritta: \"PACE P R UBIQ PARTA IANVM CLVSIT - S C -\" (senatus consulto).\nPer la prima volta, dunque, a Roma un comandante si fregi\u00f2 del titolo ufficiale di Imperatore. Il re Tiridate, timoroso del mare, arriv\u00f2 a Roma dopo un viaggio durato ben otto mesi nell'inverno del 65 e nella primavera del 66 furono ripetuti i festeggiamenti alla presenza del popolo e dell'esercito. Nerone tolse la tiara dal capo di Tiridate, incoronandolo Re con un diadema e facendolo sedere alla sua destra. Nel corso del suo principato continu\u00f2 la conquista della Britannia, anche se negli anni 60-61 fu interrotta da una rivolta capeggiata da Budicca, la regina della trib\u00f9 degli Iceni. Infine, nonostante in patria fosse tollerante con gli ebrei ortodossi, su richiesta della filosemita Poppea invi\u00f2 Vespasiano, che l'aveva seguito nel viaggio in Grecia e con cui aveva avuto malumori, e il figlio di questi, Tito, a sedare le prime rivolte ebraiche nazionaliste in Giudea, convinto che solo lui ne avesse le capacit\u00e0.\nPolitica sociale e opere pubbliche.\nL'imperatore Claudio fu il primo a far costruire un nuovo porto a circa 4 km (o 2,5 miglia) a nord di Ostia, detto appunto \"Portus\", su di un'area di circa 70 ettari, dotato di due lunghi moli aggettanti sul mar Tirreno, con un'isola artificiale ed un faro. La costruzione di questo faro si attu\u00f2 con il riempimento di una grossa nave che aveva trasportato dall'Egitto un grande obelisco utilizzato per decorare il circo vaticano. Fu portato a termine dal figlio adottivo, Nerone, il quale ne celebr\u00f2 la fine dei lavori con la monetazione. Nerone diede il nome di \"Portus Augusti\" al nuovo porto.\nFu fatto costruire un arco trionfale in onore dell'imperatore Nerone, decretato dal Senato nel 58, in occasione della vittoria contro i Parti, sebbene sia stato effettivamente costruito solo nel 62. Era collocato sulla via di accesso al Campidoglio, ma venne distrutto probabilmente poco dopo, o per la \"damnatio memoriae\" o nell'incendio del colle del 69. Le raffigurazioni sulle monete lo mostrano ad un solo fornice, con colonne corinzie libere al di sopra di piedistalli sporgenti dalla facciata che sorreggevano statue e una ricca decorazione scultorea.\nNel 64, sotto il suo regno, uno spaventoso incendio quasi rase al suolo l'intera citt\u00e0, distruggendo interamente tre delle zone augustee e danneggiandone gravemente sette, lasciandone integre solo quattro. Per favorire un'ordinata ricostruzione e impedire il diffondersi di nuovi incendi, venne emanato un nuovo piano regolatore, attuato per\u00f2 solo in parte, come riporta Tacito, tramite la realizzazione di strade pi\u00f9 larghe, affiancate da portici, senza pareti in comune tra gli edifici, di altezza limitata e con un uso quasi bandito di materiali infiammabili, sostituiti da pietra e mattoni. Approfittando della distruzione Nerone costru\u00ec la sua \"Domus Aurea\", che occup\u00f2 gli spazi compresi tra Celio, Esquilino (Oppio) e Palatino con un'enorme villa, segno tangibile delle mire autocratiche dell'imperatore.\nLe enormi spese per la ricostruzione della citt\u00e0 e della dimora imperiale causarono il quasi fallimento dello Stato a cui l'imperatore cerc\u00f2 di rimediare ricorrendo tra l'altro a strumenti spregiudicati quali imporre alle pi\u00f9 ricche famiglie romane la redazione di un testamento che nominasse lo Stato quale unico erede del patrimonio familiare e che veniva reso subito esecutivo con il suicidio forzato dei possidenti. \u00abDi Nerone si diceva che, condannando a morte sei individui, fece sua mezza Africa.\u00bb\nAltri edifici pubblici neroniani furono il mercato del Celio (\"Macellum Magnum\") e le Terme di Nerone del Campo Marzio, la cui pianta regolare e simmetrica fece da modello per tutti gli edifici termali futuri, inaugurando la tipologia di terme \"imperiali\". Si ipotizza anche una ricostruzione dopo il grande incendio del 64, contemporaneamente allo spostamento e ingrandimento della casa delle Vestali: il tempio venne infatti rappresentato in monete dell'epoca di Nerone e dei successivi imperatori Flavi. E ancora a Nerone si deve:\nFurono importanti anche le riforme in favore del popolo, come quella monetaria, e la distribuzione di generi alimentari, le elargizioni di denaro togliendo fondi per l'organizzazione di giochi del circo ai governatori provinciali. Riguardo alla riforma monetaria di Nerone, l'aureo, secondo quanto afferma Plinio il Vecchio:\nfu deprezzato, passando nel tempo, poco a poco, da un peso teorico di 1/40 di libbra (epoca di Cesare) a 1/45 sotto Nerone, con una svalutazione dell'11%. Il denario che, sotto Cesare ed Augusto, aveva un peso teorico di circa 1/84 di libbra, ridotto da Tiberio ad 1/85, fu svalutato da Nerone fino ad 1/96 (pari ad una riduzione del peso della lega del 12,5%). Contemporaneamente, oltre alla riduzione del suo peso, vi era anche una riduzione del suo titolo (% di argento presente nella lega), che pass\u00f2 dal 97-98% al 93,5% (per una riduzione complessiva del solo argento del 16,5% ca).\nIn sostanza il sistema che si andava cos\u00ec creando sui metalli \"nobili\" (oro e argento), andava a vantaggio di quest'ultimo. Secondo il Mazzarino, Nerone voleva cos\u00ec favorire gli strati sociali medio-bassi (come equites e liberti), che insieme al popolo costituivano la sua principale fonte di consenso. Secondo Plinio il Vecchio, invece, il prezzo dell'oro sarebbe sceso (a vantaggio di quello dell'argento), grazie alla scoperta di una miniera d'oro in Dalmazia che produceva ben 18.250 libbre del prezioso metallo all'anno, pari a quelle presenti nella Spagna romana.\nPresunta conversione all'ebraismo.\nSecondo la tradizione ebraica Nerone fece un viaggio a Gerusalemme e l\u00ec si convert\u00ec all'ebraismo. Comunque nessuna fonte antica romana riporta questo fatto.\nCaduta, morte e sepoltura.\nNel frattempo, Gaio Giulio Vindice, governatore della Gallia Lugdunense, si ribell\u00f2 dopo il ritorno dell'imperatore a Roma, e questo spinse Nerone ad una nuova ondata repressiva: fra gli altri ordin\u00f2 il suicidio al generale Servio Sulpicio Galba, allora governatore nelle province ispaniche: questi, privo di alternative e non intenzionato ad eseguire l'ordine, col sostegno del suo esercito, dichiar\u00f2 la sua fedelt\u00e0 al Senato ed al popolo romano, non riconoscendo pi\u00f9 l'autorit\u00e0 di Nerone.\nSi ribell\u00f2 quindi anche Lucio Clodio Macero, comandante della III legione \"Augusta\" in Africa, bloccando la fornitura di grano per la citt\u00e0 di Roma. Nimfidio corruppe i pretoriani, che si ribellarono a loro volta a Nerone, con la promessa di somme di denaro da parte di Galba. Infine il Senato lo depose ufficialmente e Nerone fugg\u00ec dal suo palazzo dove era rimasto solo e senza protezione, e si suicid\u00f2 il 9 giugno 68, nella villa suburbana del liberto Faonte, pugnalandosi alla gola con l'aiuto del suo segretario Epafrodito. Prima di morire, secondo Svetonio, pronunci\u00f2 la frase \"Qualis artifex pereo!\" (\"Quale artista muore con me!\").\nL'antichista Dimitri Landeschi fa notare, richiamandosi ad un interessante studio dello storico inglese Edward Champlin, che, diversamente da quanto affermato da alcuni storici moderni, Nerone non sub\u00ec la cosiddetta damnatio memoriae, di cui non si trova traccia in alcuna opera antica, tant'\u00e8 vero che furono permesse le esequie private, alla presenza di pochi fedelissimi rimasti, tra i quali l'ex amante e concubina Claudia Atte, liberta della famiglia dell'imperatore, e le sue due nutrici Egloge e Alessandria.\nNel XII secolo, Papa Pasquale II (1099\u00a0\u2013 1118), superstizioso e suggestionato dai corvi che volteggiavano sul noce vicino al sepolcro, convinto di vedere in Nerone l\u2019Anticristo descritto dalle profezie, ne fece disperdere le ceneri; in seguito, davanti alle proteste dei romani, fece diffondere la notizia di aver fatto trasferire i resti all\u2019interno di un sarcofago lungo la Via Cassia in una zona che, da allora, prese il nome di \u201cTomba di Nerone\u201d. \nLa plebe, favorita da Nerone, rimase in balia dell'aristocrazia fondiaria, dei ricchi finanzieri e dei militari, al punto che molti cittadini indigenti sperarono che Nerone non fosse morto e fosse fuggito lontano da Roma: nacquero delle leggende sul suo prossimo ritorno come difensore del popolo e dei poveri (ad esempio anche l'imperatore Otone fu acclamato come Nerone redivivo).\nEcco le parole di Svetonio, che pure gli era ostile, sulla morte di Nerone:\nCon la sua morte termin\u00f2 la dinastia giulio-claudia.\nSuccessione.\nNon essendoci pi\u00f9 discendenti di Cesare, Augusto e Tiberio, n\u00e9 parenti stretti di Nerone, si accese la lotta per la successione. Il Senato, con l'appoggio dei pretoriani, nomin\u00f2 Galba, l'anziano generale che aveva guidato la rivolta, come nuovo imperatore. L'anno successivo fu per\u00f2 deposto e ucciso in una congiura militare, che port\u00f2 al potere Otone, ex marito di Poppea e amico dell'imperatore defunto, che tent\u00f2 ulteriormente di accreditarsi come il vero erede di Nerone cercando di sposare l'ultima moglie di questi, Statilia Messalina, la quale rifiut\u00f2, e richiamando al palazzo imperiale numerosi cortigiani e collaboratori del precedente imperatore. Otone si suicid\u00f2 dopo la sconfitta militare subita da parte del generale Vitellio, un altro pretendente. L'imperatore Vitellio, infine, venne sconfitto e ucciso dalle truppe di Vespasiano, generale delle Province orientali, che divenne principe e inizi\u00f2 una nuova dinastia, i Flavii."}
{"id": "1484", "revid": "122902389", "url": "https://it.wikipedia.org/wiki?curid=1484", "title": "Citt\u00e0 dell'Argentina", "text": "Il titolo di citt\u00e0, nel sistema istituzionale argentino, \u00e8 conferito ai comuni (\"municipios\") con popolazione pari ad almeno 5.000 persone.\nVi sono poi comuni che hanno facolt\u00e0 di redigere un proprio statuto (\"Carta Org\u00e1nica\"), al ricorrere di requisiti demografici diversificati a seconda della provincia.\nLa citt\u00e0 autonoma di Buenos Aires si suddivide ulteriormente in 15 municipi (\"comuna\"), ciascuno dei quali comprende, a sua volta, uno o pi\u00f9 quartieri (\"barrios\"), per un totale di 48 quartieri.\nLe principali citt\u00e0 sono le seguenti."}
{"id": "1486", "revid": "474175", "url": "https://it.wikipedia.org/wiki?curid=1486", "title": "Provincia del Chaco", "text": "Il Chaco \u00e8 una provincia dell'Argentina, estesa per 99.633\u00a0km\u00b2, con \ncapoluogo Resistencia.\nGeografia fisica.\nSituata nella parte nord-est del Paese, essa confina, partendo da nord e proseguendo in senso orario, con le province di Salta, Santiago del Estero, Formosa, Corrientes e Santa Fe.\nSi estende nella pianura del Chaco Austral, a sud del fiume Bermejo.\nBasa la propria economia su agricoltura e allevamento.\nNel nord-ovest di questa provincia si trova la zona quasi vergine chiamata El Impenetrable (l'Impenetrabile).\nDipartimenti.\nLa provincia \u00e8 divisa in 25 dipartimenti:\nOgni dipartimento della provincia ha un valore puramente simbolico, poich\u00e9 non elegge nessun rappresentante nel governo provinciale. Essi sono suddivisi in comuni (\"municipios\"), che, a seconda del numero di abitanti, si distinguono in comuni di prima, seconda o terza categoria. Esistono inoltre delegazioni municipali create direttamente dal governo della provincia del Chaco."}
{"id": "1487", "revid": "767487", "url": "https://it.wikipedia.org/wiki?curid=1487", "title": "Dipartimento del Chaco", "text": "Il dipartimento del Chaco \u00e8 stato, dal 1973 al 1992 un dipartimento situato nell'omonima regione del Paraguay.La sua superficie era pari a 36.367\u00a0km\u00b2 e aveva 700 abitanti (dati del censimento 1972), il capoluogo era Mayor Pablo Lagerenza.\nIn seguito alla riforma amministrativa approvata l'11 giugno 1992 venne unito al dipartimento dell'Alto Paraguay."}
{"id": "1489", "revid": "8", "url": "https://it.wikipedia.org/wiki?curid=1489", "title": "Costantino I il grande", "text": ""}
{"id": "1493", "revid": "5", "url": "https://it.wikipedia.org/wiki?curid=1493", "title": "Casuarinacee", "text": ""}
{"id": "1499", "revid": "2912", "url": "https://it.wikipedia.org/wiki?curid=1499", "title": "Charles Chaplin", "text": ""}
{"id": "1500", "revid": "26630", "url": "https://it.wikipedia.org/wiki?curid=1500", "title": "Charlie Chaplin", "text": "Carriera.\nIl personaggio attorno al quale costru\u00ec larga parte delle sue sceneggiature, e che gli diede fama universale, fu quello del \"vagabondo\" noto al pubblico italiano come Charlot (in realt\u00e0 il personaggio non aveva nome, e in inglese era chiamato semplicemente \"The Tramp\"). La rivolta umanistica, talora nostalgica e sentimentale, talora comica e beffarda, contro le ingiustizie della societ\u00e0 capitalistica moderna fece della maschera di Charlot l'emblema dell'alienazione umana (in particolare delle classi sociali pi\u00f9 emarginate) nell'era del progresso economico e industriale.\nChaplin fu una delle personalit\u00e0 pi\u00f9 creative e influenti del cinema muto. La sua vita lavorativa nel campo dello spettacolo ha attraversato oltre 76 anni. Fu influenzato dal comico francese Max Linder, a cui dedic\u00f2 uno dei suoi film. Star mondiale del cinema, fu oggetto di adulazione e di critiche serrate, anche a causa delle sue idee politiche. Nei primi anni cinquanta, durante le persecuzioni del cosiddetto Maccartismo, le sue idee di forte stampo progressista furono infatti avversate dalla maggior parte della stampa; fu inviso anche al governo federale statunitense. In viaggio con la famiglia verso Londra (settembre 1952), dove si sarebbe tenuta la prima mondiale di \"Luci della ribalta\" e successivamente un periodo di vacanza, fu raggiunto dalla notifica del procuratore generale degli Stati Uniti in base alla quale gli veniva annullato il permesso di rientro negli USA: visse il resto della sua esistenza in Svizzera, nella tenuta de \"Manoir de Ban\", nel comune di Corsier-sur-Vevey, fra Losanna e Montreux, sul lago di Ginevra.\nFu riabilitato dall'opinione pubblica americana solo all'inizio degli anni settanta. Nel 1972 torn\u00f2 nella sua patria di adozione per ritirare il secondo Oscar onorario. L'anno successivo entr\u00f2 nuovamente nella storia dell'Academy, vincendo l'Oscar alla migliore colonna sonora (drammatica) per \"Luci della ribalta\", realizzato vent'anni prima ma rimasto di fatto inedito sul suolo americano a causa del boicottaggio politico. Fu il primo caso (e tuttora unico) di Oscar retroattivo e Chaplin, che pure non si present\u00f2 alla cerimonia, era l'unico ancora in vita dei tre premiati (le statuette di Raymond Rasch e Larry Russell furono ritirate dai figli).\nTra gli attori pi\u00f9 famosi dalla nascita dell'industria hollywoodiana, l'American Film Institute lo ha inserito al decimo posto tra le pi\u00f9 grandi star della storia del cinema.\nBiografia.\nL'infanzia e gli inizi.\nCharles Chaplin nacque il 16 aprile 1889 a East Street, nel sobborgo londinese di Walworth. Nei registri del comune di Londra non c'\u00e8 traccia della sua nascita, ma solo la notifica della sua presenza nel 1891, due anni dopo la nascita. Nel 2011 venne ritrovata una lettera a lui indirizzata, datata 1970, che ipotizza la sua venuta al mondo in un carro di rom accampato nei pressi di Birmingham. I suoi genitori erano Charles Chaplin Senior, un attore di variet\u00e0 di discreto talento e successo ma compromesso dal vizio dell'alcol, e Hannah Harriette Hill, un'attrice conosciuta come Lily Harley, di altrettanto talento, ma minor fortuna. La coppia aveva gi\u00e0 un figlio, Sydney, nato quattro anni prima dalla relazione con un uomo molto pi\u00f9 anziano di lei, con cui era fuggita in Africa.\nCol piccolo Charlie in fasce e suo padre in tourn\u00e9e in America, Hannah allacci\u00f2 una relazione con un cantante all\u2019epoca piuttosto in voga, Leo Dryden, dal quale ebbe un figlio, Wheeler Dryden (dell'esistenza di questo fratellastro Chaplin verr\u00e0 a conoscenza molto pi\u00f9 tardi). Il matrimonio gi\u00e0 in crisi sub\u00ec un colpo definitivo dal tradimento: la separazione avvenne l'anno successivo la nascita di Charles. Il padre cerc\u00f2 di tenere con s\u00e9 (per la verit\u00e0 senza troppa convinzione) e con la sua nuova compagna sia il piccolo Charles sia suo fratello Sydney, ma il tentativo fall\u00ec e i due bambini andarono a vivere con la madre, cui furono concessi dieci scellini la settimana per il mantenimento di entrambi.\nPer le precarie condizioni finanziarie della famiglia, Charles e suo fratello trascorsero due anni fra collegi e istituti per orfani a Lambeth. Il talento innato e la frequentazione dei teatri al seguito della madre forgiarono il piccolo Chaplin, sedimentando i primi rudimenti artistici appresi proprio dalla madre nel canto e nella recitazione. I primi passi sul palcoscenico li mosse assieme a lei a sette anni. Nel 1896, durante una recita in un teatro di variet\u00e0, Hannah, a causa di un improvviso abbassamento di voce, fu fischiata e costretta ad abbandonare il palcoscenico; l'impresario mand\u00f2 a sostituirla in scena proprio il piccolo Charlie, che ottenne un discreto successo cantando una canzone popolare dell'epoca, \"'E Dunno Where 'E Are\".\nLa famigliola si trasfer\u00ec nel 1898 a Manchester, nei pressi di Belle Vue. Qui Charlie frequent\u00f2 la scuola per tre anni. Grazie ad alcuni conoscenti del padre, entr\u00f2 a far parte di una vera compagnia, gli \"Eight Lancashire Lads\", formata tutta da \"enfants prodige\", sotto la guida di William Jackson. Gli otto bambini si esibivano in un ballo con gli zoccoli. Nel 1900 l'undicenne Charlie, grazie al fratello Sydney, ottenne un ruolo comico nella parte di un gatto nella pantomima \"Cinderella\" (Cenerentola), rappresentata all\"'Hyppodrome\" di Londra, nella quale recitava anche il famoso clown Marceline. Nello stesso anno Sydney si imbarc\u00f2 su una nave come trombettista: Charlie rimase solo a sostenere la madre, la cui salute, sia fisica che mentale, cominciava a manifestare segni di cedimento. L'anno successivo vide la perdita del padre.\nLe faticose vicissitudini quotidiane segnarono Hannah, obbligandola ad un primo ricovero ospedaliero a seguito di una importante forma depressiva a cui non era probabilmente estranea una condizione di denutrizione. Nel 1903 Charles ottenne una piccola parte in \"Jim, the Romance of a Cockney\" e la sua prima personale recensione favorevole sulla stampa; di l\u00ec a poco ebbe il primo ruolo fisso in teatro: quello dello strillone Billy in \"Sherlock Holmes\" (per la regia di Quentin McPherson), portato a lungo in tourn\u00e9e. Intanto il fratello era tornato a Londra e aveva cominciato anche lui a lavorare in teatro. Grazie alla migliorata situazione finanziaria, i due riuscirono a far dimettere Hannah dall'ospedale, prendendosene cura, ma per poco tempo: una ricaduta ne determin\u00f2 un nuovo internamento. La madre trascorrer\u00e0 poi gli ultimi sette anni di vita in California, nella villa donatale dai figli, dove morir\u00e0 nel 1928.\nIl variet\u00e0 con Fred Karno.\nFra il 1906 e il 1907 Chaplin lavor\u00f2 ne \"Il Circo di Casey\", misto di variet\u00e0 e numeri circensi. L'esperienza gli permise di familiarizzare con il mondo del circo e di entrare nella compagnia di Fred Karno, anche grazie al fratello Sydney che gi\u00e0 vi lavorava. La paga era di 3 sterline a settimana e il debutto avvenne nel 1906 con \"L'incontro di calcio\", in cui Charles interpretava la parte di un individuo senza scrupoli che tenta di drogare il portiere avversario prima dell'incontro. Il fratello maggiore ideava le pantomime e Charlie le doveva interpretare: cos\u00ec Chaplin impar\u00f2 l'arte di esprimersi senza parole.\nBen presto il giovane Chaplin divenne, insieme a Stanley Jefferson (meglio conosciuto come Stan Laurel) uno degli attori pi\u00f9 apprezzati della compagnia. Oltre al teatro Chaplin si dedicava al podismo: era iscritto al club podistico di Kennington e si allenava sulle distanze lunghe; nel 1908 prese anche in considerazione l'idea di iscriversi alla maratona delle Olimpiadi di Londra, ma proprio in quel periodo si ammal\u00f2. Nel 1909 la compagnia di Karno inizi\u00f2 le tourn\u00e9e all'estero: dapprima a Parigi e, due anni dopo, negli Stati Uniti. Chaplin era il capocomico in \"A Night in an English Music Hall\", atto unico di pantomima.\nL'esperienza americana non fu particolarmente felice; ciononostante la compagnia ritorn\u00f2 oltreoceano anche l'anno successivo e questa volta le cose andarono diversamente: il successo fu grande grazie anche al giovane Charles, entrato da poco ma gi\u00e0 elemento di punta della compagnia. Chaplin fu notato dal produttore Mack Sennett, che nel novembre 1913 lo mise sotto contratto per la casa cinematografica Keystone. Era il primo contratto di Chaplin per una casa cinematografica. Il compenso fu di 175 dollari la settimana.\nDa capocomico a celebrit\u00e0 del cinema muto (1914-1919).\nNel 1914 Chaplin esord\u00ec nell'ancora acerbo mondo del cinema con il cortometraggio \"Charlot giornalista\", prodotto dalla Keystone. In questo film, uscito il 2 febbraio di quell\u2019anno, non indossava ancora i panni del personaggio che lo avrebbe in seguito reso universalmente celebre ed immortale. Saranno i due cortometraggi usciti quasi contemporaneamente, \"Charlot ingombrante\" (uscito il 7 febbraio) e \"Charlot all'hotel\" (9 febbraio), a far conoscere al pubblico la maschera di Charlot quale anche noi la conosciamo: bombetta, baffetti e bastone da passeggio, pantaloni e scarpe sformati e consunti, bench\u00e9 interpretando il ruolo di un comune ubriaco. Il personaggio universalmente conosciuto come \"Il vagabondo\" si definir\u00e0 pienamente soltanto nell'aprile del 1915, quando Chaplin interpret\u00f2 il cortometraggio \"Il vagabondo\". Inizi\u00f2 in quel febbraio 1914 la rapida e travolgente ascesa di Chaplin: nell'arco di cinque anni conquist\u00f2 un posto d'onore nella storia della settima arte. Prima di Chaplin, un altro comico aveva creato il personaggio del \"vagabondo\": Lew Bloom (1859-1929); a lui si ispirarono decine di altri comici, e Chaplin tra loro. Ma, fra tutti i \"vagabondi\" proposti in quel periodo, ad emergere fu soltanto \"Charlot\".\nIl periodo Keystone.\nPer la californiana Keystone, nel solo 1914 Chaplin recit\u00f2 in trentacinque cortometraggi. Da virtuoso della pantomima, comunicava al pubblico una vasta gamma di emozioni, in particolare col volto, dei cui muscoli facciali padroneggiava appieno il controllo. Il suo personaggio era anticonvenzionale e a tratti sprezzante.\nIl periodo Essanay.\nNel dicembre 1915 si trasfer\u00ec a Chicago, dove lavor\u00f2 per la Essanay in altre quattordici produzioni. La Essanay se lo aggiudic\u00f2 offrendogli uno stipendio settimanale di 1.250 dollari.\nIl periodo Mutual.\nCon cachet adeguati a una popolarit\u00e0 sempre pi\u00f9 grande, Chaplin approd\u00f2 alla Mutual Film, firmando altri dodici corti: Charlot fu di volta in volta cameriere, milionario, muratore e sfaccendato. Il pubblico lo stimava per la grossa carica di umanit\u00e0 che emanava attraverso le sue storie, disseminate di amore e di insidie. Nel 1916 Charlie Chaplin era gi\u00e0 un attore da oltre 600.000 dollari l'anno, una cifra mai vista per un artista fino ad allora, quando scrittur\u00f2 la diciannovenne Edna Purviance, facendone la sua primadonna in ben 35 film fra il 1916 e il 1923. Dal momento della firma del suo nuovo contratto, Chaplin disponeva anche di uno studio personale con relativo staff, una sala per le proiezioni, uffici ed alloggi per gli attori.\nI due vissero anche un intenso e travagliato legame affettivo, che si mantenne in amicizia anche dopo la fine della passione (1918) e della carriera artistica di lei (accelerata dagli eccessi dell'alcol): Chaplin continuer\u00e0 a corrispondere con Edna fino alla sua morte, oltre a passarle una paga salariale da attrice. Con la Mutual Film realizz\u00f2 dodici film nel periodo 1916-1917 (uno dei pi\u00f9 felici della sua carriera). Chaplin, non ancora trentenne, recit\u00f2 e diresse quasi cento corti nell'arco di cinque anni.\nChaplin non progettava mai su carta nessuna delle sue gag, n\u00e9 tanto meno sceneggiava l'intreccio delle sue comiche. Riusciva a tenere a mente un intero film per poi spiegarlo agli attori sul set man mano che lo girava. Nel 1918 decise di mettersi in proprio e pass\u00f2 alla First National, con cui fece dieci film, fino al 1923. Fu proprio la First National\u00a0\u2013 grazie anche all'interessamento del fratello Sydney, ormai suo procuratore \u2014 a corrispondergli il favoloso ingaggio di un milione di dollari, \"cachet\" mai guadagnato prima da un attore.\nLa United Artists.\nNel 1919 Charlie Chaplin, insieme ad alcuni colleghi (fra cui Mary Pickford, Douglas Fairbanks e David Wark Griffith), fond\u00f2 la United Artists Corporation. Da allora in poi curer\u00e0 da solo ogni fase della sua produzione cinematografica, attorniato da un gruppo di fedelissimi quanto preziosi e competenti collaboratori, tra cui spicca Alfred Reeves, inglese come lui, gi\u00e0 manager della compagnia di Karno, che all'UAC assunse il ruolo di direttore di produzione.\nA un periodo professionalmente felice non corrispose, per\u00f2, una vita privata altrettanto serena. Nel 1918 aveva infatti sposato la giovane Mildred Harris, che credeva incinta di lui (la gravidanza si rivel\u00f2 per\u00f2 falsa). Harris rimase incinta poco dopo il matrimonio e diede alla luce un bambino gravemente malformato, Norman Spencer, che sopravvisse solo tre giorni. I due divorziarono nel 1920.\nI grandi successi (1920-1946).\nIl monello.\nNel 1921 Chaplin lavor\u00f2 ad una pellicola che lo consacr\u00f2 definitivamente come \"star\" affermata. Dopo diversi travagli che funestarono le riprese e la fase di post-produzione, nel gennaio del 1921 ebbe luogo la prima proiezione ufficiale de \"Il monello\", che Chaplin diresse e interpret\u00f2 e nel quale fece debuttare il \"piccolo-grande\" attore Jackie Coogan.\nNello stesso anno Chaplin si imbarc\u00f2 sull\"'Olympic\" e torn\u00f2 nella madrepatria dopo undici anni di assenza. A Londra fece una visita nei quartieri di Lambeth, Kennington ed Elephant and Castle per rivedere i luoghi che gli furono familiari da bambino.\nDal 1923 al 1952 Chaplin lavor\u00f2 costantemente per la \"United Artists\" e gir\u00f2 otto film, tra i pi\u00f9 importanti della sua carriera. Il primo lavoro fu \"La donna di Parigi\" nel 1923, primo film nel quale non figur\u00f2 come interprete (si ritagli\u00f2 una piccola comparsa nel ruolo di facchino).\nIl film, pur ampiamente apprezzato dalla critica, non ebbe l'atteso successo di pubblico, ma i capolavori successivi lo proiettarono nel firmamento della cinematografia.\nLa febbre dell'oro.\n\"La febbre dell'oro\" del 1925 \u00e8 considerato da molti una delle sue opere meglio riuscite. La produzione del film successivo, \"Il circo\" (1928), fu per\u00f2 travagliata a causa dei problemi sorti nella vita privata: in quel periodo divorzi\u00f2 dalla seconda moglie, l'attrice Lita Grey, che aveva sposato nel 1924. La coppia aveva avuto due figli: Charles Jr. (1925) e Sydney (1926).\nL'affermazione del sonoro (a partire dal 1927) colse in contropiede Chaplin, che aveva pensato e costruito Charlot solo per il cinema muto. Chaplin decise di andare avanti proponendo il suo personaggio. Nel 1929, l'assegnazione del suo primo Premio Oscar alla carriera lo consacr\u00f2 come la prima \"star\" a vincere tale premio (rimane il pi\u00f9 giovane regista nel XX secolo ad averlo vinto).\nLuci della citt\u00e0.\nQuando nel 1929 Charlie Chaplin cominci\u00f2 a interessarsi al suo nuovo film, il sonoro era diventato ormai pressoch\u00e9 irrinunciabile per qualsiasi regista dell'epoca. Sydney, fratello e manager di \"Charlot\", non esit\u00f2 a proporgli l'idea di una pellicola sonorizzata, ma Charlie era molto scettico rispetto alla nuova invenzione e tent\u00f2 in tutti i modi di restare alla pantomima che lo aveva reso celebre. Chaplin gir\u00f2 nel 1931 \"Luci della citt\u00e0\", film muto accompagnato dalla musica. Fu il primo film di Chaplin con sonoro e musiche sincronizzate.\nAll'inizio del film la voce delle persone \u00e8 resa con il suono degli strumenti musicali. Questa volta la protagonista femminile sarebbe stata Virginia Cherrill: la graziosa ventiduenne bionda avrebbe impersonato una fioraia cieca. Chaplin raccont\u00f2 di averla conosciuta ad un incontro di pugilato nel 1928 e di averla scritturata immediatamente per il suo imminente lavoro. Varie vicissitudini coinvolsero Charlie durante la realizzazione di \"Luci della citt\u00e0\". Una tra le pi\u00f9 importanti: la fioraia avrebbe dovuto scambiare il piccolo vagabondo per un milionario, ma Chaplin non sapeva come ottenere tale risultato. Prima di trovare una soluzione rifece la scena svariate volte, provando i pi\u00f9 svariati espedienti.\nTale scena alla fine \u00e8 divenuta la pi\u00f9 ripetuta nella storia del cinema, per un totale di 342 ciak.\nAlbert Einstein and\u00f2 alla prima del film negli Stati Uniti in compagnia dello stesso Chaplin: quando gli spettatori li videro, si alzarono in piedi, applaudendoli calorosamente. Allora pare che Chaplin abbia mormorato ad Einstein: \u00abVede, applaudono me perch\u00e9 mi capiscono tutti; applaudono lei perch\u00e9 non la capisce nessuno\u00bb.\nTempi moderni.\nNello stesso anno l'attore/regista ricevette l'onore dell'attribuzione della Legione d'onore francese. Cinque anni dopo gir\u00f2 un altro capolavoro del cinema muto, \"Tempi moderni\". Ecco come Chaplin descriveva il suo personaggio nel 1931:\nNel 1932 aveva conosciuto l'attrice Paulette Goddard, che aveva gi\u00e0 avuto qualche esperienza marginale nel cinema in parti minori. I due s'innamorarono e Paulette recit\u00f2 con Charles in \"Tempi moderni\" (1936), l'ultimo film in cui compare Charlot. Si sposarono nel 1936 e divorziarono nel 1942. Tuttavia, esistono ancora dubbi se fra i due ci sia stato un effettivo matrimonio: entrambi rifiutavano di concedere dichiarazioni al riguardo e la Goddard, in lizza per ottenere il ruolo di Rossella O'Hara in \"Via col vento\", perse per un soffio contro Vivien Leigh perch\u00e9 non fu in grado di dimostrare ai produttori di essere realmente sposata con Chaplin. Chaplin raccontava pubblicamente che si erano sposati in Cina e che avevano divorziato in Messico, ma con gli amici e la famiglia sosteneva che non erano sposati.\nPer realizzare i suoi successivi film Chaplin decise di abbandonare il personaggio che gli aveva donato la popolarit\u00e0.\nIl grande dittatore.\n\"Il grande dittatore\" (1940) fu il primo film completamente sonoro di Chaplin, girato e distribuito negli Stati Uniti poco prima dell'entrata nella Seconda guerra mondiale. Nel film Chaplin interpreta due personaggi: Adenoid Hynkel, il dittatore di Tomania, esplicitamente ispirato ad Adolf Hitler, e un barbiere ebreo perseguitato dai nazisti. Dopo la guerra, quando l'internamento e lo sterminio degli ebrei furono noti, Chaplin dichiar\u00f2 nella sua autobiografia che non avrebbe realizzato il film se solo avesse potuto immaginare cosa sarebbe accaduto nei campi di concentramento, asserendo che \u00abnon avrebbe potuto prendere in giro la follia omicida dei nazisti\u00bb. Il film ebbe cinque candidature agli Oscar, come miglior attore protagonista e miglior sceneggiatura, ma non vinse alcuna statuetta. Fu l'ultima apparizione del vagabondo.\nIl film era anche una sfida coraggiosa al pi\u00f9 potente dittatore dell'epoca, Adolf Hitler, dal quale Chaplin era diviso anagraficamente da soli quattro giorni. L'imitazione caricaturale sottolineava i toni e gli atteggiamenti del F\u00fchrer, come nel discorso alla folla, completamente improvvisato e girato in un'unica scena. Memorabile, oltre che fortemente rappresentativa, la scena nella quale il dittatore danza con il mappamondo sulla musica del preludio del Lohengrin di Richard Wagner.\nLa scelta del luogo di presentazione della pellicola al pubblico fu ponderata. Si punt\u00f2 su New York, meno influenzata dal clima di destra col quale anche gli Stati Uniti dovevano confrontarsi. La realizzazione del film fu accompagnata dallo sfiorire del rapporto sentimentale tra Chaplin e Paulette Goddard, in procinto di chiedere il divorzio. Durante la lavorazione, nel dicembre del 1939, Chaplin fu anche raggiunto dalla comunicazione della morte improvvisa dell'amico Douglas Fairbanks, che soltanto un mese prima gli aveva fatto visita sul set. Ne fu sconvolto e la perdita del \u00absolo vero amico che abbia mai avuto\u00bb, come ebbe a dire Chaplin, rimarr\u00e0 una profonda ferita per l'attore. Dopo questo film Chaplin interruppe la sua attivit\u00e0 cinematografica per circa sette anni.\nTra il 1942 e il 1943 ebbe una breve relazione con Joan Barry. Nell'ottobre del 1943 la Barry ebbe una figlia, Carol Ann, presunta figlia di Chaplin. Dopo le analisi del sangue, la corte stabil\u00ec che la bambina non poteva essere sua figlia. Dopo due difficili processi che approdarono all'accusa di \"turpitudine morale\" da parte del procuratore, Chaplin fu dichiarato esserne il padre. Il giudice rifiut\u00f2 di accettare le prove mediche (soprattutto il differente gruppo sanguigno) che avrebbero scagionato l'attore. Oggi \u00e8 universalmente riconosciuto che fu un errore giudiziario. Carol Ann ricevette un assegno di mantenimento mensile dall'attore fino al compimento dei 21 anni.\nNel 1942 conobbe la diciassettenne Oona O'Neill, figlia del celebre drammaturgo Eugene O'Neill, che divenne sua moglie nel 1943, creando scandalo per la grande differenza d'et\u00e0. La coppia ebbe otto figli, quattro nati negli Stati Uniti e quattro in Svizzera: Geraldine (1\u00ba agosto 1944), Michael (7 marzo 1946), Josephine (28 marzo 1949), Victoria (19 maggio 1951), Eugene (23 agosto 1953), Jane (23 maggio 1957), Annette (3 dicembre 1959) e Christopher (8 luglio 1962). Nel 1947 usc\u00ec un nuovo film, \"Monsieur Verdoux\" ispirato alla famosa storia di Henri Landru, da un'idea suggerita a Chaplin da Orson Welles.\nIl presunto antiamericanismo e il trasferimento in Europa (1947-1977).\nLe sue simpatie politiche non furono da lui mai rivelate esplicitamente. Si ritiene fosse un progressista, ma non socialista o comunista, oltre che (cosa da lui invece rivelata) un pacifista. Di certo, in molti suoi film aveva analizzato la realt\u00e0 cupa dei lavoratori, dei poveri e degli emarginati (\"Tempi moderni\", del 1936, ne pu\u00f2 essere un chiaro esempio) ed aveva messo in piena luce le contraddizioni della societ\u00e0 statunitense. Bench\u00e9 vivesse negli Stati Uniti da molti anni e vi pagasse le tasse, Chaplin non aveva mai chiesto la cittadinanza statunitense.\nGi\u00e0 all'uscita di \"Monsieur Verdoux\" (1947) venne pubblicamente accusato di filocomunismo e nel 1949 divenne uno dei bersagli del movimento innescato dal senatore Joseph McCarthy. Chaplin neg\u00f2 sempre, con veemenza. Disse anche che era stanco di rispondere sempre alla stessa domanda, affermando che la propria ideologia non era altro che quella professata dal suo \"omino\": \u00abAvere un tetto sulla testa, lavorare liberamente e formarsi una famiglia. Questo \u00e8 un ideale democratico, non gi\u00e0 comunista\u00bb. Nel 1951 inizi\u00f2 a girare quello che sarebbe stato il suo film d'addio: \"Luci della ribalta\", tratto da un suo romanzo, \"Footlights\", mai pubblicato. Fu il suo ultimo film prodotto a Hollywood e anche l'unico che interpret\u00f2 assieme ad un altro mattatore del cinema muto, Buster Keaton. In questo film debutt\u00f2 la figlia Geraldine Chaplin.\nLa condanna decisiva nei suoi confronti arriv\u00f2 nel settembre del 1952 per \u00abgravi motivi di sfregio della moralit\u00e0 pubblica e per le critiche trasparenti dai suoi film al sistema democratico del Paese che pure accogliendolo gli aveva dato celebrit\u00e0 e ricchezza\u00bb. Chaplin e la sua nuova famiglia si erano imbarcati per l'Europa per la prima mondiale a Londra di \"Luci della ribalta\"; successivamente aveva previsto un periodo di vacanza della durata di sei mesi. Mentre si trovavano ancora in navigazione, il ministro della giustizia statunitense dispose per pubblico decreto che a Chaplin, in quanto cittadino britannico, non sarebbe stato permesso di rientrare nel paese a meno che non avesse convinto i funzionari dell'immigrazione di essere idoneo. Avutane notizia, Chaplin decise di stabilirsi in Europa, fissando la sua residenza in Svizzera. Nella primavera del 1953 restitu\u00ec il permesso di rientro, che pure gli era stato rilasciato all'atto della sua partenza dalle stesse autorit\u00e0 americane. Nel luglio dello stesso anno Chaplin presenzi\u00f2 allo spettacolo del grande clown svizzero Grock, di stanza col proprio circo nel contiguo comune di Vevey. I due si omaggiarono e si abbracciarono, riconoscendo la reciproca grandezza nell'arte mimica.\nNel 1957 Chaplin ritorn\u00f2 dietro la macchina da presa per girare di nuovo un film, \"Un re a New York,\" il cui tema principale \u00e8 proprio il maccartismo. Fu il suo penultimo film, tra l'altro anche l'unico in cui recit\u00f2 assieme a suo figlio Michael. Il film and\u00f2 bene in Europa, mentre negli Stati Uniti la sua distribuzione fu ostacolata con ogni mezzo, pregiudicandone severamente il buon esito commerciale. Dal 1959 e per pi\u00f9 di una decina d'anni successivi, Chaplin usava villeggiare, con la famiglia, nella cittadina irlandese di Waterville, paese all'interno del Ring of Kerry, nell'omonima contea. Una statua in onore del celebre attore \u00e8 stata collocata sul lungomare. Nel 1964, dopo circa un anno di lavoro, scrisse un'autobiografia (nella quale non vi \u00e8 menzione del film \"Il circo\", che probabilmente preferiva non ricordare per le tristi circostanze nelle quali fu girato). Nel 1966 si cal\u00f2 per l'ultima volta nei panni di regista per girare \"La contessa di Hong Kong\": fu il suo ultimo film, nonch\u00e9 l'unico a colori; in esso lavor\u00f2 assieme a due star del cinema mondiale, Marlon Brando e Sophia Loren.\nGrazie alla sua genialit\u00e0 di compositore, proprio in quegli anni produsse la versione sonora di alcuni suoi capolavori: \"Il circo\" nel 1969, \"Il monello\" nel 1971, e infine nel 1975 \"La donna di Parigi\". Nel 1972, riconciliatosi con l'opinione pubblica statunitense, ritorn\u00f2 negli Stati Uniti per ritirare il suo secondo premio Oscar alla carriera, assegnatogli \u00abper aver fatto delle immagini in movimento una forma d'arte del XX secolo\u00bb. In tale occasione fu protagonista della pi\u00f9 lunga ovazione nella storia dell'Academy Awards. L'anno successivo vinse il Premio Oscar alla migliore colonna sonora per il film \"Luci della ribalta\", che in realt\u00e0 era stato realizzato vent'anni prima ma che, a causa delle idee politiche di Chaplin, era stato boicottato e di fatto non aveva mai esordito in America. La sua statuetta fu ritirata da Candice Bergen.\nIl 4 marzo 1975, dopo molti anni di esilio volontario dal suo Paese d'origine, Chaplin fu nominato Cavaliere di Sua Maest\u00e0 dalla regina Elisabetta II. L'onorificenza era gi\u00e0 stata proposta nel 1956, ma - in piena \"guerra fredda\" - non era stata concessa per il veto imposto dal Foreign Office britannico, sempre a causa delle presunte \"simpatie comuniste\" di Chaplin.\nMorte.\nCharlie Chaplin mor\u00ec a Corsier-sur-Vevey (Vaud), in Svizzera, la notte di Natale del 1977. Il pomeriggio inoltrato della vigilia, Chaplin chiese alla moglie Oona di spalancare le porte della camera affinch\u00e9 dalla hall sottostante potessero salire le note dei \"Christmas carol\", come da rituale che si ripeteva da oltre vent'anni il 24 dicembre nella loro residenza. Quella stessa notte, intorno alle 4, mor\u00ec nel sonno. Fu sepolto nel piccolo cimitero della cittadina svizzera ed al suo fianco lo raggiunger\u00e0 la moglie nel 1991. Gli sopravvissero dieci figli, ma soprattutto vive la sua immortale creatura Charlot e i suoi film. Nei giorni successivi la sua scomparsa, personalit\u00e0 del mondo dello spettacolo rilasciarono, sulla stampa di tutto il mondo, oltre al cordoglio anche impressioni e ricordi a lui legati:\nTre mesi dopo la sua morte, la notte del 1\u00ba di marzo 1978, le sue spoglie furono trafugate a scopo di estorsione da due profughi, un operaio bulgaro e un disoccupato polacco, da tempo residenti in Svizzera dove avevano ricevuto asilo politico. Un milione di franchi svizzeri fu la richiesta di riscatto. La fermezza della moglie Oona e il suo rifiuto a voler trattare con i colpevoli fecero fallire il piano criminale; 75 giorni dopo furono catturati, la salma localizzata e recuperata nei pressi del comune di Noville, sul lago di Ginevra, e interrata nuovamente nel paesino svizzero.\nNell'annunciarne la morte, il \"Corriere della Sera\" deline\u00f2 l'aspetto psicologico di Chaplin e del personaggio di Charlot:\nVita privata.\nChaplin era ateo. La figlia Geraldine rilasci\u00f2 in proposito una lunga intervista a Maria Pia Fusco per il settimanale \"La Domenica di Repubblica\", pubblicata il 20 maggio 2007. Nella stessa intervista disse che fece comunque studiare i figli in collegi cattolici e lui stesso dichiar\u00f2: \u00abVorrei tanto poter credere, sarebbe bello se qualcuno mi convertisse\u00bb. Alcuni critici, come il drammaturgo Diego Fabbri, per\u00f2 ipotizzano una religiosit\u00e0 pi\u00f9 complessa.\nEredit\u00e0 artistica.\nUn film biografico su Chaplin, intitolato \"Charlot\", \u00e8 stato girato nel 1992 dal regista Richard Attenborough, interpretato da Robert Downey Jr. (nel ruolo di Chaplin), Dan Aykroyd, Geraldine Chaplin, Anthony Hopkins, Milla Jovovich, Moira Kelly, Kevin Kline, Diane Lane, Penelope Ann Miller, Paul Rhys, Marisa Tomei, Nancy Travis e James Woods.\nIl 16 aprile 2016, al termine di 15 anni di progettazione e lavori, \u00e8 stato inaugurato, a Corsier-sur-Vevey, il \"Chaplin's World\", museo dedicato all'artista, nel medesimo luogo dove tutta la famiglia Chaplin visse e risiedette dal 1953 fino alla morte di Oona O'Neill. Visita alle sale della \"Manoir de Ban\", villa residenziale contenente gli arredi, fotografie, documenti, oggetti, appartenuti a Chaplin. In un nuovo edificio, gli Studios, adiacente alla villa, sono state allestite riproduzioni in 3D dei set, con i protagonisti dei suoi film.\nNel 2019, per commemorare il 130\u00ba anno dalla nascita dell'artista, gli U2 hanno dedicato a Chaplin l'EP \"The Europa EP\"."}
{"id": "1501", "revid": "827882", "url": "https://it.wikipedia.org/wiki?curid=1501", "title": "Titolo di citt\u00e0 in Giappone", "text": "Il titolo di citt\u00e0 in Giappone () spetta agli enti che concorrono una delle quattro suddivisioni amministrative che, nel loro insieme, sono chiamate . \nLe altre suddivisioni sono:\nLa suddivisione amministrativa del Giappone \u00e8 stata ufficializzata dalla legge di Autonomia Locale del 1947 e successive modifiche. La legge per la fusione delle municipalit\u00e0, promulgata nel 2004, favorisce la formazione di nuove citt\u00e0 mediante la fusione di cittadine e villaggi, o l'ingrandimento delle grandi citt\u00e0 esistenti con l'assorbimento delle cittadine e dei villaggi circostanti. Lo scopo \u00e8 di ridurre a il numero delle municipalit\u00e0 che, a tutto il 1\u00ba agosto del 2011, era di .\nLa capitale Tokyo non viene considerata una citt\u00e0 ma una ed \u00e8 chiamata ufficialmente T\u014dky\u014d-to. Ognuno dei 23 quartieri speciali in cui \u00e8 suddivisa ha un'amministrazione autonoma equiparabile a quella delle citt\u00e0.\nCriteri per l'assegnazione dello status di citt\u00e0.\nLo status di citt\u00e0 (shi) viene assegnato alla municipalit\u00e0 dal governo della prefettura in cui si trova, in base ai seguenti criteri:\nVi sono casi in cui, per esigenze speciali di una prefettura, i suddetti requisiti subiscono sensibili variazioni. Ad esempio, nella sottoprefettura di Sorachi, in Hokkaid\u014d, vi \u00e8 sia la meno popolosa citt\u00e0 del paese, Utashinai, che conta appena abitanti, sia la cittadina di Otofuke, che ne ha . Con il decreto nr. 59 del 2004 per le , la soglia minima di abitanti per avere lo status di citt\u00e0 \u00e8 stata portata a nel caso in cui tale numero di abitanti sia frutto di una fusione di cittadine e villaggi. La risoluzione \u00e8 stata presa allo scopo di ridurre il numero delle municipalit\u00e0 giapponesi ed i costi che esse comportano.\nSuddivisione delle citt\u00e0.\nLa legge di Autonomia Locale del 1947 prevede una suddivisione delle citt\u00e0 giapponesi con un numero di abitanti superiore ai :\nLista delle citt\u00e0 del Giappone suddivise per isole di appartenenza.\nHokkaid\u014d.\nCitt\u00e0 di .\nHonsh\u016b.\nLa capitale Tokyo (\u6771\u4eac), che \u00e8 anche il pi\u00f9 grande centro abitato di Honsh\u016b, non viene considerata una citt\u00e0 ma una .\nCitt\u00e0 dell'.\nShikoku.\nCitt\u00e0 del .\nKy\u016bsh\u016b.\nCitt\u00e0 del ."}
{"id": "1507", "revid": "1156024", "url": "https://it.wikipedia.org/wiki?curid=1507", "title": "Combinazione", "text": "Nel calcolo combinatorio, dati formula_1 e formula_2 due interi non negativi, si definisce combinazione di un insieme di formula_1 elementi \"presi\" formula_2 \"alla volta\" (oppure \"di classe\" formula_2, o a formula_2 a formula_2) ogni multiinsieme di formula_2 elementi che appartengono all'insieme (detti anche \"estratti\" \"dall'insieme\") di quegli formula_1 elementi. Una combinazione \u00e8 detta semplice, o \"senza ripetizioni\", se e solo se ogni suo membro ha molteplicit\u00e0 1 (ossia non ci sono elementi che si ripetono), e combinazione con ripetizione altrimenti. Una combinazione semplice di formula_1 elementi di classe formula_2 \u00e8 perci\u00f2 equivalente a un sottoinsieme, di cardinalit\u00e0 formula_2, dell'insieme degli formula_1 elementi dai quali \u00e8 estratta, dunque in questo caso formula_14.\nIn entrambi i casi, estrazioni di elementi uguali a meno dell'ordine generano comunque la stessa combinazione. Ad esempio, prendendo alcune combinazioni di classe 3 dell'insieme {\"p,q,r,s,t\"}, le estrazioni rappresentate dalle terne ordinate (\"p,r,s\"), (\"p,s,r\"), (\"r,p,s\"), (\"s,p,r\"), (\"r,s,p\") e (\"s,r,p\") indicano \"la stessa combinazione\" in quanto formate dagli stessi elementi, cio\u00e8 corrispondono tutte all'insieme (non ordinato per definizione) {\"p,r,s\"} sottoinsieme di {\"p,q,r,s,t\"}. D'altra parte, (\"p,r,s\") e (\"s,r,q\") indicano \"due diverse combinazioni\" perch\u00e9 corrispondono agli insiemi {\"p,r,s\"} e {\"s,r,q\"} che differiscono per almeno un elemento, e l'estrazione (\"p,p,r,s\") identifica una combinazione diversa da (\"r,p,s,s\") perch\u00e9 le molteplicit\u00e0 di \"p\" e \"s\" differiscono, mentre identifica la stessa combinazione di (\"p,r,s,p\") perch\u00e9 formate dagli stessi elementi con le stesse molteplicit\u00e0.\nCombinazioni semplici.\nDato un insieme \"A\" di cardinalit\u00e0 \"n\", il numero dei sottoinsiemi di \"A\" di cardinalit\u00e0 \"k\" \u2264 \"n\", vale a dire le combinazioni di \"n\" elementi presi a \"k\" a \"k\", si ottiene dividendo il numero di tutti i possibili sottoinsiemi ordinati di cardinalit\u00e0 \"k\" in \"A\" (disposizioni di \"n\" elementi di classe \"k\") per il numero delle permutazioni di \"k\" elementi:\nIl simbolo formula_16 viene detto coefficiente binomiale.\nGiustificazione della formula.\nSi considerino i sottoinsiemi di cardinalit\u00e0 4 dell'insieme {\"a,b,c,d,e,f\"}. Avremo che:\nNella fattispecie, i 15 gruppi sono:\nIl risultato pu\u00f2 essere ottenuto col seguente ragionamento. Immaginiamo di mettere in un sacchetto le 6 lettere \"a,b,c,d,e,f\" ed estraiamo a caso la prima che pu\u00f2 essere indifferentemente una delle 6: abbiamo quindi 6 possibilit\u00e0 di estrazione. Ora passiamo ad estrarre la seconda lettera: poich\u00e9 nel sacchetto ne sono rimaste 5, abbiamo 5 possibilit\u00e0 di estrazione. Passiamo quindi ad estrarre la terza lettera: poich\u00e9 nel sacchetto ne sono rimaste 4, abbiamo 4 possibilit\u00e0 di estrazione. Infine, reiterando ancora il ragionamento, quando andremo ad estrarre la quarta lettera ne saranno rimaste 3 nel sacchetto e avremo quindi 3 possibilit\u00e0 di estrazione. Se moltiplichiamo tutte le possibilit\u00e0 fra loro, avremo 6\u00d75\u00d74\u00d73 = 360 possibili gruppi.\nIl valore ottenuto di 360 \u00e8, in realt\u00e0, il numero delle disposizioni semplici di 6 oggetti di classe 4 nelle quali \"l'ordine \u00e8 rilevante\". Ad esempio, le lettere successivamente estratte potrebbero essere \"a,b,c,d\", ma anche \"d,c,b,a\". Le due sequenze rappresentano \"la stessa combinazione\" in quanto differiscono solo nell'ordine ma \"non negli elementi che le costituiscono\". In generale, le quattro lettere \"a,b,c,d\" possono presentarsi in 24 modi diversi da considerarsi per\u00f2 equivalenti ai fini delle combinazioni:\nNon essendo interessati all'ordine di estrazione, dobbiamo dividere 360 per il numero delle sequenze che si possono formare con le stesse 4 lettere, cio\u00e8 per il numero delle permutazioni di 4 elementi, dato da 4! = 24. Il risultato finale \u00e8:\nGeneralizzando, se abbiamo \"n\" elementi da raggruppare a \"k\" a \"k\", dobbiamo effettuare il seguente rapporto:\nSe moltiplichiamo numeratore e denominatore per \"(n-k)!\" otteniamo, come volevasi dimostrare:\nFacciamo un ulteriore esempio per ribadire la differenza tra combinazione e disposizione. Se si vuole conoscere il numero di comitati di 3 membri che si possono formare scegliendo tra 6 persone, interessa solo sapere in quanti modi si possono scegliere i membri del comitato indipendentemente da chi venga scelto per primo o per ultimo: in tal caso stiamo considerando le combinazioni e il numero dei comitati possibili \u00e8 dato da \"C\"6,3 = 20. Se invece volessimo sapere in quanti modi possono presentarsi i primi 3 classificati tra 6 concorrenti, l'ordine sarebbe rilevante: in quest'altro caso stiamo considerando le disposizioni e quindi le possibili classifiche sarebbero date da \"D\"6,3 = 120.\nOrdine lessicografico.\nAl fine di evitare di considerare erroneamente come valida una combinazione semplice che in realt\u00e0 \u00e8 gi\u00e0 stata precedentemente presa in considerazione con un altro ordine, si pu\u00f2 ricorrere a quest'altra definizione di combinazione.\nSi consideri un insieme \"S\" di \"n\" elementi, preventivamente ordinati e si consideri un intero naturale \"k\" tale che 0\u2264k\u2264n. Si dice combinazione di elementi di \"S\" di lunghezza \"k\" ogni sequenza di \"k\" elementi di \"S\" che sia crescente in base all'ordine preventivamente prefissato.\nAd esempio, le combinazioni di lunghezza 4 degli elementi di {\"a,b,c,d,e,f\"}, preventivamente ordinati secondo il tradizionale ordine alfabetico, sono le seguenti 15:\nSi pu\u00f2 notare come le combinazioni rispettino l'ordine lessicografico, in conformit\u00e0 con l'ultima definizione data. Attenendosi all'ordine, si evita di fare confusione considerando come diverse due combinazioni che in realt\u00e0 non lo sono, tratti in inganno dall'ordine diverso con il quale si presentano i suoi elementi.\nCriptomorfismo.\nRifacendoci all'esempio di prima, si possono codificare le combinazioni semplici che abbiamo ottenuto con delle sequenze binarie. Nel nostro caso particolare tali sequenze binarie sono di lunghezza 6 e peso 4 e presentano lo stesso contenuto informativo delle combinazioni indicate nell'esempio. Nella fattispecie, usando numeri binari di 6 cifre, di cui la prima sia 1 se compare la \"a\" e zero in caso contrario, la seconda sia 1 o 0 secondo che compaia o meno la \"b\" ecc., abbiamo:\nSi noti come queste sequenze siano presentate in ordine antilessicografico.\nIn generale, quindi, tra le combinazioni semplici di \"n\" elementi di lunghezza \"k\" e le sequenze binarie di lunghezza \"n\" e peso \"k\" si ha un criptomorfismo e risulta equivalente operare con le combinazioni o con le sequenze binarie. Poter operare in modo equivalente con le sequenze binarie si rivela molto utile in ambito informatico.\nCombinazioni con ripetizione.\nNelle combinazioni con ripetizione di lunghezza \"k\", ogni elemento pu\u00f2 essere ripetuto fino a \"k\" volte.\nIl loro numero \u00e8:\nTale risultato pu\u00f2 essere dimostrato in diversi modi.\nPrima dimostrazione.\nDato un qualsiasi insieme finito di \"n\" elementi, questo pu\u00f2 essere posto in corrispondenza biunivoca con l'insieme {1, 2, ... , \"n\"}.\nPer calcolare formula_22 si considerano le sequenze non decrescenti, di lunghezza \"k\", di interi appartenenti a {1, 2, ... , \"n\"}. Consideriamo una di queste sequenze:\ne associamole la sequenza:\nLa nuova sequenza \u00e8 strettamente crescente, non presenta ripetizioni e quindi individua una combinazione semplice di lunghezza \"k\" degli interi in {1, 2, ... , \"n\"+\"k\"\u20131}. La precedente associazione pone in corrispondenza biunivoca le combinazioni con ripetizioni di lunghezza k degli elementi di {1, 2, ... , \"n\"} con le combinazioni semplici di lunghezza \"k\" degli interi in {1, 2, ... , \"n\"+\"k\"-1}. Quindi il numero delle combinazioni con ripetizioni di lunghezza \"k\" dei primi \"n\" interi positivi coincide con il numero delle combinazioni semplici di lunghezza \"k\" dei primi \"n\"+\"k\"-1 interi positivi:\nUn esempio pu\u00f2 aiutare a comprendere meglio la dimostrazione. Dato l'insieme {1,2}, associamo a ciascuna delle sue combinazioni con ripetizione di classe 3 una sequenza definita come sopra:\nA ciascuna delle combinazioni con ripetizione corrisponde una ed una sola delle combinazioni semplici di classe 3 dell'insieme {1, ... , (2+3-1)} = {1, 2, 3, 4} e viceversa. Il numero delle prime \u00e8 quindi uguale al numero delle seconde, che \u00e8 \"C\"2+3\u20131,3.\nSeconda dimostrazione.\nIl numero delle combinazioni di \"n\" elementi di classe \"k\" \u00e8 uguale al numero delle funzioni crescenti da un insieme \"A\" di cardinalit\u00e0 \"k\" in un insieme \"B\" di cardinalit\u00e0 \"n\".\nUna qualsiasi di tali funzioni \u00e8 un insieme di coppie (\"a\"i,\"b\"j), in cui \"a\"i \u00e8 un elemento di \"A\" (con \"i\" = 1,2...,\"k\") e \"b\"j \u00e8 un elemento di \"B\" (con \"j\" = 1,2...,\"n\"). In tale insieme, vi sono tante coppie quanti sono gli elementi di \"A\" e nessun elemento di \"A\" compare in pi\u00f9 di una coppia. Gli elementi di \"B\", inoltre, possono ciascuno comparire in nessuna o pi\u00f9 coppie.\nSi considerano rilevanti, in una prima fase, le sequenze di coppie; ad esempio, individuate due coppie in cui sia presente al secondo membro un dato elemento \"b\", la sequenza (\"a\"1, \"b\"), (\"a\"2, \"b\") \u00e8 diversa dalla sequenza (\"a\"2, \"b\"), (\"a\"1, \"b\").\nSi indicano inoltre con \"F\"k l'insieme delle funzioni da \"A\" in \"B\", con \"F\"k-1 l'insieme delle funzioni da un sottoinsieme di cardinalit\u00e0 \"k\"\u20131 di \"A\" in \"B\", in entrambi i casi considerando distinte, provvisoriamente, funzioni diverse solo per la sequenza delle coppie che condividono il secondo membro.\nSia |\"F\"k-1| il numero delle funzioni dell'ultimo tipo. Vi sono \"n\"+\"k\"\u20131 modi di estendere ciascuna di tali funzioni a tutto \"A\". Infatti, scelto un qualsiasi elemento \"b\"j di \"B\", se questo \u00e8 gi\u00e0 presente in altre \"m\"j coppie (quelle, appunto, il cui secondo membro \u00e8 \"b\"j), la nuova coppia (\"a\"k, \"b\"j) potr\u00e0 essere posta in sequenza con le altre in \"m\"j+1 modi diversi: prima della prima, oppure dopo una qualsiasi delle \"m\". Considerando che:\ne che la nuova coppia pu\u00f2 avere al secondo membro un qualsiasi elemento di \"B\", si ha:\nLa cardinalit\u00e0 dell'insieme \"F\"k pu\u00f2 quindi essere calcolata per ricorrenza:\nSi pu\u00f2 osservare che si tratta del numero di disposizioni semplici di (\"n\"+\"k\"\u20131) elementi di classe \"k\".\nPer ottenere il numero delle funzioni crescenti, \u00e8 sufficiente eliminare la distinzione prima introdotta tra funzioni diverse solo per la sequenza delle coppie, quindi scegliere una sola delle \"k\"! permutazioni delle coppie (che sono tante quante gli elementi di \"A\"). Si ottiene cos\u00ec:\nAnche qui pu\u00f2 essere utile un esempio. Siano \"A\" = {\"a\"1,\"a\"2,\"a\"3} e \"B\" = {\"b\"1,\"b\"2}. L'insieme \"F\"1 contiene solo due funzioni: (\"a\"1,\"b\"1) e (\"a\"1,\"b\"2).\nAggiungiamo ora le coppie che hanno \"a\"2 come primo elemento e consideriamo distinte le funzioni con diverse sequenze delle coppie che condividono il secondo membro. Otteniamo le funzioni in \"F\"2:\nSi ha quindi:\nSi tratta delle 6 disposizioni semplici di (2+2-1) = 3 elementi di classe 2. I tre elementi sono i due elementi di \"A\" finora considerati ed un \"elemento di separazione\" che consenta di distinguere quali sono associati a \"b\"1 e quali a \"b\"2. Indicando tale elemento con una barra verticale, le sei funzioni sono:\nPer ottenere il numero delle funzioni crescenti, quelle cio\u00e8 tali che se \"i\" &lt; \"j\" allora \"f\"(\"a\"i) \u2264 \"f\"(\"a\"j), basta dividere per il numero delle permutazioni dei due elementi di \"A\", che sono 2! = 2. Si ottiene cos\u00ec che le funzioni crescenti sono 6/2 = 3 (sono quelle al primo, terzo e quinto posto dell'elenco).\nPer estendere le funzioni a tutto \"A\", aggiungiamo le coppie che hanno \"a\"3 come primo elemento:\nper un totale di 24 coppie. Si ha quindi:\nQuesto \u00e8 il numero delle disposizioni semplici di (2+3-1) = 4 elementi di classe 3, dove i quattro elementi sono \"a\"1, \"a\"2, \"a\"3 e l'\"elemento separatore\" che consente di distinguere se sono associati a \"b\"1 oppure a \"b\"2. Il numero delle funzioni crescenti si ottiene dividendo per il numero delle permutazioni dei tre elementi di \"A\": 24/3! = 24/6 = 4. Le funzioni crescenti sono, infatti:\nTerza dimostrazione.\nLa precedente dimostrazione pu\u00f2 essere semplificata come segue. Dato un insieme \"A\" di \"k\" elementi, vogliamo ripartire i suoi elementi in \"n\" gruppi, ciascuno contenente da 0 a \"k\" elementi di \"A\". Rappresentiamo gli elementi di \"A\" con asterischi, i gruppi con \"n\"\u20131 barre verticali; ad esempio, se \"n\" = 4 e \"k\" = 6, possiamo avere ripartizioni come le seguenti (tra parentesi il numero di elementi in ciascun gruppo):\noppure:\no anche:\nIn ciascuna rappresentazione abbiamo una sequenza di \"n\"+\"k\"\u20131 simboli. Dal momento che non interessa l'ordine, si tratta solo di vedere in quanti modi si possono scegliere \"n\"\u20131 di tali simboli per farne delle barre. In altre parole, si tratta di trovare tutte le possibili permutazioni di \"n\"+\"k\"\u20131 simboli, considerando che \"k\" sono uguali tra loro (gli asterischi) e lo stesso vale per le \"n\"\u20131 barre verticali. Si ha quindi, per una propriet\u00e0 del coefficiente binomiale e tenendo conto della formula per permutazioni con ripetizioni:\nEsempi.\nLe combinazioni con ripetizione di lunghezza 2 dei primi 5 interi positivi sono:\ne precisamente: 11, 12, 13, 14, 15, 22, 23, 24, 25, 33, 34, 35, 44, 45, 55.\nSi pu\u00f2 per\u00f2 anche avere \"k\" &gt; \"n\": ad esempio, le combinazioni di lunghezza 5 dei primi 2 interi positivi sono:\nossia: 11111, 11112, 11122, 11222, 12222, 22222.\nNumero di soluzioni intere di un'equazione.\nIl calcolo delle combinazioni con ripetizione consente di trovare il numero delle soluzioni intere non negative di un'equazione in \"n\" variabili del tipo:\nIn questo caso \"k\" pu\u00f2 essere visto come il numero delle unit\u00e0 che si possono ripartire in \"n\" gruppi diversi, anche vuoti, quindi come il numero degli asterischi della terza dimostrazione, svolgendo i \"+\" il ruolo delle barre. Ad esempio, l'equazione:\nammette, tra le altre, le seguenti soluzioni (tra parentesi la rappresentazioni con sequenze di \"1\" e \"+\"):\nTrovare il loro numero equivale a trovare il numero delle combinazioni con ripetizione di \"n\" elementi di classe \"k\". Nel caso dell'equazione data, il numero \u00e8:\nPer un caso pi\u00f9 semplice, le soluzioni intere non negative dell'equazione\nsono:\nossia le quattro coppie (0,3), (1,2), (2,1), (3,0).\nSi pu\u00f2 anche calcolare il numero delle soluzioni intere positive di un'equazione (detto \"numero delle composizioni di \"k\" in \"n\" parti\"). Data un'equazione del tipo:\nbasta trasformarla in:\nponendo \"y\"i = \"x\"i\u20131. Si ottiene cos\u00ec:\nNel caso dell'equazione \"x\"1+\"x\"2 = 3, il numero delle soluzioni intere positive (il numero delle composizioni di 3 in 2 parti) \u00e8:\nossia le due coppie (1,2) e (2,1).\nMultiinsiemi.\nIl numero delle combinazioni con ripetizione di \"n\" elementi di classe \"k\" \u00e8 il numero dei multiinsiemi di cardinalit\u00e0 \"k\" con sostegno un insieme di cardinalit\u00e0 \"n\".\nSi usa, al riguardo, la definizione di multiinsieme come funzione \"m\"U: \"U\" \u2192 {0,1,2...}. Ad esempio, dato l'insieme \"U\" = {\"a\",\"b\",\"c\"}, un multiinsieme di cardinalit\u00e0 3 \u00e8 {(\"a\",0), (\"b\",2), (\"c\",1)}, ossia, nella notazione esponenziale, \"a\"0 \"b\"2 \"c\"1. La sua cardinalit\u00e0 \u00e8 la somma dei secondi membri delle coppie, o degli esponenti nella seconda notazione. Tale multiinsieme pu\u00f2 essere rappresentato come una delle possibili combinazioni con ripetizione di classe 3 dei 3 elementi di \"U\": \"bbc\".\nIl numero delle combinazioni con ripetizione di classe 3 dei 3 elementi di \"U\" \u00e8 (3+3\u20131)!/(2!3!) = 10; le combinazioni sono:\nQuesto \u00e8 anche il numero dei multiinsiemi di cardinalit\u00e0 3 di \"U\", che sono:\nSi pu\u00f2 notare che il loro numero \u00e8 anche uguale a quello delle soluzioni intere non negative dell'equazione:"}
{"id": "1509", "revid": "640277", "url": "https://it.wikipedia.org/wiki?curid=1509", "title": "Daucus carota", "text": "La carota (Daucus carota ) \u00e8 una pianta erbacea dal fusto di colore verde appartenente alla famiglia delle Apiaceae; \u00e8 anche uno dei pi\u00f9 comuni ortaggi, e il suo nome deriva dal latino tardo \"car\u014dta\", a sua volta dal gr. \u03ba\u03b1\u03c1\u03c9\u03c4\u03cc\u03bd (\"kar\u014dton\"). La carota spontanea \u00e8 diffusa in Europa, in Asia e nel Nord Africa. Ne esistono molte e diverse cultivar che sono coltivate in tutte le aree temperate del globo. Allo stato spontaneo \u00e8 considerata pianta infestante e si trova facilmente in posti assolati ed in zone calde e sassose.\nDescrizione.\n\u00c8 una specie erbacea biennale, alta fino a 100\u00a0cm, che nel secondo anno sviluppa un fusto eretto e ramificato con foglie verdi profondamente divise e villose. Ha grandi ombrelle di forma globulare composte da ombrellette. Queste sono a loro volta formate da fiori piccoli bianchi a cinque petali; il fiore centrale \u00e8 rosso scuro, un carattere selezionato dalla pianta per indirizzare gli insetti impollinatori ad esso, in modo da poter portare il polline in altri fiori. L'infiorescenza presenta grandi brattee giallastre simili alle foglie. Sono fiori visitati dalle api per il polline ed il nettare.\nNei fiori sono appunto presenti delle piccole ghiandole profumate che attirano gli insetti. Le infiorescenze dopo la fecondazione dei fiori si chiudono a nido d'uccello. Fiorisce in primavera da maggio fino a dicembre inoltrato. I frutti sono dei diacheni irti di aculei che aiutano la disseminazione da parte degli animali. La radice \u00e8 lunga a fittone di colore giallastro, a forma cilindrica, lunga 18\u201320\u00a0cm con diametro intorno ai 2\u00a0cm. Nel gergo comune si \u00e8 soliti riferirsi alla carota come alla parte edibile, di colore arancione, che \u00e8 la radice.\nAvversit\u00e0.\nLe pi\u00f9 importanti avversit\u00e0 che colpiscono la carota sono la mosca della carota (\"Psila rosae\") e i funghi \"Sclerotinia sclerotiorum\" e \"Rhizoctonia solani\".\nUso.\nLa carota \u00e8 coltivata a fittone radicale di colore bianco nelle variet\u00e0 da foraggio ed arancio nelle variet\u00e0 da ortaggio (cristalli di caroteni nei cromoplasti delle cellule parenchimatiche).\nLa carota \u00e8 ricca di vitamina A (Betacarotene), B, C ed E, nonch\u00e9 di sali minerali e zuccheri semplici come il glucosio. Per questo motivo il suo consumo favorisce un aumento delle difese dell'organismo contro le malattie infettive. \nComposizione e valore energetico(in percentuale per 100 gr. di Carote crude \u2013 Fonte \nIstituto nazionale di ricerca per gli alimenti e la nutrizione):\nLa parte edibile della carota \u2013 che si coltiva due volte l'anno \u2013 \u00e8 la radice (sviluppata a cono rovesciato): le carote precoci vengono raccolte dopo circa quattro mesi mentre le tardive ne richiedono circa sei. In base al tempo di coltivazione la loro lunghezza pu\u00f2 variare da un minimo di 3\u00a0cm a un massimo di 20\u00a0cm.\nL'uso in cucina della carota \u00e8 svariato; pu\u00f2 essere utilizzata per preparare puree, succhi, \nminestre, dolci ecc., ma anche cruda in insalata. Ad una temperatura di 0\u00a0\u00b0C ed un'umidit\u00e0 percentuale tra 90-95 si pu\u00f2 conservare per diversi mesi mantenendo inalterate tutte le sue propriet\u00e0 organolettiche. Se cotta al vapore o consumata cruda conserva ugualmente ogni sua propriet\u00e0.\nLa parte centrale color porpora del fiore bianco viene usata dagli artigiani della miniatura. Dai suoi semi si ricava un olio aromatico che viene usato per la produzione di liquori.\nLa carota \u00e8 molto usata in cosmesi perch\u00e9 antiossidante e ricca di betacarotene, perci\u00f2 stimola l'abbronzatura prevenendo la formazione di rughe e curando la pelle secca e le sue impurit\u00e0; la sua polpa \u00e8 un ottimo antinfiammatorio adatto a curare piaghe, sfoghi cutanei e screpolature della pelle.\nL'assimilazione di carotenoidi nelle carote crude \u00e8 del 4-5%. Aumenta fino a 5 volte in presenza di acidi grassi omega-9 (come nell'avocado), e in presenza di una cottura non prolungata (come invece \u00e8 quella a vapore).\nRicette.\nLe carote si possono cucinare in vari modi, sia grattugiate con il succo di limone per contrastare con la sua acidit\u00e0 la dolcezza della carota. Si possono anche cucinare al vapore. Vengono talvolta usate per accompagnare il soffritto con il sedano e le cipolle. Inoltre, le carote si prestano per preparazioni dolci, come le famose torte di carote, che vengono a volte mangiate insieme alle mandorle, e i \"pudding\".\nGrazie al suo gusto dolce e zuccherino per la presenza del fruttosio contenuto in essa, la radice della carota \u00e8 usata per fare il succo di frutta alla carota e confettura di carote: la produzione di quest'ultima in Spagna ha permesso all'Unione Europea di considerare la carota come se fosse un frutto, in quanto una Direttiva dell'Unione europea prescrive che la confettura si possa fare solo con la frutta, quindi, al pari dell'anguria e del melone, la radice della carota \u00e8 un ortaggio nella produzione e un frutto nella consumazione.\nLa \"pastinaca\" nel Meridione.\nIn alcuni dialetti del meridione viene fatto uso del termine \"pastinaca\" per indicare la carota. Nel Basso Salento (Tricase,Specchia) e nel Barese (Triggiano), ad esempio, si coltiva la \"pestanaca\" di Sant'Ippazio.\nLa pestanaca di S. Ippazio non appartiene al genere Pastinaca, ma \u00e8 una carota a radice lunga: \"Daucus carota L. var. sativus\" cultivar \"Santu Pati\". La pestanaca di Sant'Ippazio ha colori che vanno, a seconda della maturazione, dal giallo chiaro al viola scuro. \u00c8 croccante e molto fragile, ha gusto fresco e succoso ed \u00e8 l'unica carota conosciuta ad aver conservato la capacit\u00e0 di produrre cianidine.\nTale radice \u00e8 protagonista di una rinomata fiera associata al culto di Sant'Ippazio, patrono di Tiggiano, che si tiene il 19 gennaio.\nUn tipo di carota dal colore e nome simile viene coltivata in Calabria, di certo nel promontorio del Poro; il nome in dialetto \u00e8 \"prestinaca\" ed \u00e8 di colore viola (o bianco prima della maturazione). Spesso viene consumata bollita con aceto; essendo pi\u00f9 dura e flessibile della carota arancione, \u00e8 leggermente meno facile consumarla cruda, e non si presta come ingrediente per altre pietanze pi\u00f9 complesse. Per tali motivi \u00e8 sempre pi\u00f9 rara e poco commercializzata (anche mancando una festa come quella salentina di Sant'Ippazio che dia impulso alla sua coltivazione)."}
{"id": "1510", "revid": "1652134", "url": "https://it.wikipedia.org/wiki?curid=1510", "title": "Cassano d'Adda", "text": "Cassano d'Adda (\"Cassan su l'Ada\" in dialetto milanese, \"Cass\u00e0\" in dialetto bergamasco) \u00e8 un comune italiano di abitanti collocato sulla riva destra del fiume Adda. Fa parte della citt\u00e0 metropolitana di Milano in Lombardia, del territorio della Martesana-Adda e, in parte, della Gera d'Adda, nonch\u00e9 del Parco dell'Adda Nord.\nLa citt\u00e0 di Cassano d'Adda \u00e8 celebre per le numerose battaglie combattute al valico sull'Adda che divideva il ducato di Milano dalla Repubblica di Venezia: da qui, infatti, passarono personalit\u00e0 importanti fra le quali il Barbarossa (1158), Eugenio di Savoia (1705) e il generale Suvarov (1799), ma anche Napoleone e Napoleone III.\nGeografia fisica.\nTerritorio.\nIl territorio cassanese \u00e8 diviso in due parti dal solco del fiume Adda, caratterizzate da un dislivello di 20-25 metri. Il fiume che a Vaprio scorre ancora incassato in un solco profondo, nella valle di Cassano si allarga in un ampio letto nel quale le acque si dividono in numerosi rami, separati da isolotti ghiaiosi e boscosi.\nQui, mentre la sponda destra rimane alta ancora 15-20 metri, la sinistra si fa pianeggiante. L'altitudine del terreno cassanese varia da metri 144 (Groppello) a metri 115. La suddivisione geofisica del territorio comunale, che assomma a 18,51\u00a0km\u00b2, pu\u00f2 riassumersi secondo la seguente ripartizione.\nLa parte orientale \u00e8 formata da:\nLa parte occidentale si pu\u00f2 dividere in:\nLa zona a sinistra dell'Adda ricadeva, un tempo, nel lago Gerundo. Questa zona ha uno spessore coltivabile assai limitato e per la sua origine recente e per il perdurare su di essa di acque stagnanti. Lo scheletro del sottosuolo \u00e8 pi\u00f9 grossolano di quello di destra, essendo costituito quasi esclusivamente da grossi ciottoli calcarei misti a sabbia e ghiaia.\nLa zona a destra dell'Adda ha il terreno sensibile pi\u00f9 imbrunito della presenza, in quantit\u00e0 pi\u00f9 rilevante, di sostanze organiche, e ha particelle terrose miste a parti grossolane.\nQuesto terreno \u00e8 formato da argilla, sabbia, calcare e humus.\nCassano \u00e8 posta quasi al centro della Lombardia, nell'alta pianura padana. Nei giorni sereni da Cassano si possono vedere il Monte Rosa, i Corni di Canzo, le Grigne, il Resegone, la Presolana, la grande cerchia delle montagne comasche, lecchesi e bergamasche.\nQuesto comune \u00e8 attraversato sia dal canale Muzza che dal naviglio Martesana.\nOrigini del nome.\nIn origine, si pensa che il nome fosse semplicemente Cassano, probabilmente derivante dal nome gentilizio romano \"Cassius.\"\nNel tempo fiorirono anche altre versioni etimologiche del nome:\nStoria.\nOrigini.\nAnticamente il territorio di Cassano era coperto dalle acque del Mediterraneo, poi con il progressivo ritiro del mare e dei ghiacciai durante i secoli, la grande pianura fertile del fiume Po ha visto il progressivo insediamento di popoli di diversa origine (soprattutto Liguri, Galli Insubri, Etruschi, Romani). Da , passava la \"via Mediolanum-Brixia\", che collegava \"Mediolanum\" (Milano) con \"Brixia\" (Brescia).\nDopodich\u00e9, con la caduta dell'Impero Romano (476 d.C.) transitarono da una sponda all'altra dell'Adda diverse trib\u00f9 di barbari e infine vi si stabilirono prima i duchi Longobardi e poi i Franchi di Carlo Magno con i suoi discendenti. Il borgo (sempre molto legato a quasi tutte le vicende storiche di Milano) si pensa abbia avuto origini da un antico \"oppidum\" gallico: \"Cassanum\", nome derivato dalla radice \"kas\" che nella lingua celto-ligure indicava un tipo di quercia assimilabile al cerro (\"quercus cerris\") e di cui erano ricoperte quasi tutte le foreste della pianura Padana.\nA tal proposito va ricordato che l'oggetto pi\u00f9 antico ritrovato nel territorio di Cassano \u00e8 una \"cattabrega\", una rituale spada celtica di bronzo (datata XIII sec. a.C.) scoperta lungo le sponde di un canale dell'Adda a 6,5 metri di profondit\u00e0. Successivamente al villaggio gallico si sovrappose la costruzione di un \"castrum\" romano (Polibio, 210 d.C.) messo a controllo e difesa di uno dei pochi valichi sul fiume \"Abduam\". Con le prime casupole di sassi, legno e fango costruite intorno al castello, il borgo inizi\u00f2 ad assumere sempre pi\u00f9 le caratteristiche di un centro fortificato con tanto di porto fluviale e dal XIII sec. d.C. anche del primo ponte a un solo arco sul fiume.\nMedioevo.\nTutto questo accadde prima che questo borgo avesse avuto la sua prima testimonianza scritta, tramite il Diploma del Re Carlomanno di Baviera (figlio di Ludovico il Germanico e pronipote di Carlo Magno) che, venuto a Pavia nell'877 d.C. a prendere anche la Corona di Re d'Italia, divenne in seguito Imperatore. L'Imperatore Carlomanno soggiorn\u00f2 con la sua corte nel castello e il suo esercito a \"Cassanum\" e firm\u00f2 questo Atto nel monastero che esisteva presso la chiesa di S.Ambrogio, concedendo alla cognata Angilberga, vedova di suo cugino Ludovico II, un altro monastero da lei fondato a Piacenza e una residenza con chiesa e terreni nel luogo chiamato Capo Trebbia. Per la sua particolare posizione geografica e grazie al valico che lo rendeva un importante luogo di passaggio per l'attraversamento del fiume Adda, Cassano cominciava pure a maturare la sua vocazione altamente strategica: il castello, roccaforte gi\u00e0 presente come riferimento urbano, andava acquisendo sempre maggiore importanza. Difatti tra l'XI e il XII secolo Cassano d'Adda, si presentava ormai come un borgo che aveva gi\u00e0 preso una certa confidenza con la Storia e gli abitanti si erano dovuti abituare all'andirivieni di genti ed eserciti dalla pi\u00f9 svariata provenienza, perch\u00e9 vi furono un susseguirsi di lotte e conquiste di questo importante punto di transito e del suo territorio.\nTra l'altro, in questi anni Cassano iniziava a essere ancora pi\u00f9 legata a Milano, con la quale condivideva sempre pi\u00f9 ordini e disordini. Nel 1158 a \"Cassanum\" giunse l'Imperatore Federico Barbarossa il quale, alla testa di un potente esercito (nella sua seconda discesa in Italia), si recava ad assediare il capoluogo lombardo. I Milanesi tentarono di fermarlo al ponte sull'Adda, ma dovettero ritirarsi. Le truppe imperiali transitarono sul ponte ma questo, dato l'eccessivo peso, croll\u00f2 e il passaggio del fiume fu trovato in un guado pi\u00f9 a valle di Albignano. Tra il XIII e il XIV secolo, Cassano d'Adda spicca nelle cronache di quell'epoca come luogo di scontri sanguinosi in un periodo in cui le lotte per il potere si erano fatte particolarmente violente anche a livello locale.\nRe Enzo, figlio dell'Imperatore tedesco Federico II, nell'estate 1245 venne mandato dal padre a riassoggettare la sempre ribelle Milano. Enzo transit\u00f2 col suo esercito sulla 'tagliata' dell'Adda (il Traversino), per poi passare il ponte di \"Cassanum\" e dirigersi a Gorgonzola dove, dopo un cruento scontro, venne catturato.\nEzzelino III da Romano, condottiero Ghibellino nominato Vicario dell'Imperatore Federico II, che il 16 settembre 1259 venne ferito gravemente dai suoi oppositori Guelfi mentre, alla testa dei suoi cavalieri, tentava di forzare il passaggio del ponte di Cassano d'Adda. Nella seconda met\u00e0 del XIII secolo iniziarono anche gli scontri per il controllo del territorio di Milano tra i Della Torre (o Torriani) e i Visconti i quali, disputandosi ripetutamente il castello, portarono la guerra fin nel borgo di \u201c\"Cass\u00e0an\"\u201d (come viene chiamata in dialetto dai suoi abitanti). Nel XIV secolo i Visconti, vinte le dispute e creata una Signoria, risistemarono e ampliarono l'antico Castello di \u201cCasano\u201d (come si legge in una mappa di quel periodo nel Museo Civico di Crema), che raggiunse il suo massimo splendore. In questo periodo Cassano era pure uno dei luoghi pi\u00f9 fortificati dell'Adda.\nEt\u00e0 moderna.\nTra il XV e il XVI secolo i Visconti furono sconfitti e andarono al potere gli Sforza, il castello di Cassano ricevette rimaneggiamenti di carattere militare. In questo periodo c'\u00e8 anche un importantissimo personaggio: Leonardo da Vinci, impegnato nell'opera di progettazione dei navigli lombardi. Nel cinquecento a Cassano il castello aveva perduta la sua importanza militare mentre si impostava una nuova disciplina amministrativa giuridica e politica con l'avvento del marchesato. Il borgo in sostanza era costituito da un ponte sul fiume, dal castello con il ricetto, protetto dalle poderose mura, la chiesa di S. Zeno, S. Dionigi, S. Ambrogio, S. Pietro in Bergias. Grande importanza ebbero i navigli per l'irrigazione della campagna gi\u00e0 ricca di cascinali. Anche in questo periodo i furono diverse guerriglie in questo piccolo borgo sul fiume Adda.\nDiventato marchesato, iniziarono a crearsi padroni, che imponevano tasse e dazi a loro piacimento, i marchesi pi\u00f9 importanti che ebbe Cassano furono: Giovan Battista Castaldo, i D'Adda e i Bonelli. Tra il XVII e il XVIII secolo inizi\u00f2 il declino di Cassano. Le battaglie iniziarono a essere fatte pi\u00f9 lontano dalle rive dell'Adda, quindi lontane da Cassano. Con il nuovo assetto politico, Milano venne assoggettata agli spagnoli e l'introduzione delle armi da fuoco, portarono l'abbandono del castello perch\u00e9 sostituito dalle cittadelle che potevano fornire ai soldati cannoni e mura. L'unica cosa che teneva viva l'importanza di questo borgo era il valico dell'Adda che serviva come salvaguardia milanese.\nNel Seicento le tasse continuarono ad aumentare, per le spese dei soldati spagnoli ormai governatori di quelle terre. Il Settecento fu per questo borgo un secolo denso di eventi, ci furono delle battaglie, iniziarono a essere costruite sulle sponde dei suoi corsi ville sfarzose e iniziarono a esserci personaggi sempre pi\u00f9 illustri a partire da Napoleone nel 1796. Un episodio macabro successe nel 1703 quando i soldati francesi lasciarono morire 4500 soldati piemontesi nel castello di Cassano.\nUna delle battaglie pi\u00f9 famose di questo borgo fu nell'anno 1705 in cui Eugenio principe di Savoia sub\u00ec a Cassano una brutta sconfitta da parte del duca di Vendome, dove si contarono all'incirca 8000 morti e 6000 feriti. Un'altra battaglia importante fu nel 1799 in cui i francesi comandati dal generale Moreau, subirono una sconfitta da parte dell'esercito austro-russo comandati da Suvorov.\nEt\u00e0 contemporanea.\nTra il XIX e il XX secolo ci furono grandi cambiamenti politici, economici, sociali, culturali e religiosi. Il territorio divent\u00f2 austriaco. La seconda met\u00e0 dell'Ottocento ci fu la rivoluzione industriale, Cassano, per le sue caratteristiche fluviali, per la vicinanza a Milano, viene individuata come stabilimento per un Linificio Canapificio Nazionale, che tuttora esiste seppur abbandonato. In questo secolo personaggi rilevanti passarono per Cassano; uno di questi fu Napoleone III che soggiorn\u00f2 in Villa Brambilla per due giorni, si pensa, con Vittorio Emanuele II per fare un consiglio di guerra. Con l'arrivo del novecento iniziarono a sorgere le prime Unioni rurali; il castello divent\u00f2 sede del carcere.\nL'economia del paese si svilupp\u00f2 con la costruzione del Caminone della centrale, che insieme al Linificio diedero lavoro ai cassanesi. Sul piano religioso a Cassano vennero costruite in questo periodo diverse chiese oltre a quelle preesistenti: Annunciazione e Cristo Risorto. Con l'arrivo della prima guerra mondiale ci fu la costruzione a Cassano di una polveriera e la Villa Borromeo divent\u00f2 comando militare e fu spogliata dei suoi beni di valore; con la fine della guerra si inizi\u00f2 ancora l'incremento economico costruendo degli alberghi e dei luoghi di ritrovo. La seconda guerra mondiale, port\u00f2 tasse per le spese di guerra, e bombardamenti nel paese di Cassano d'Adda. Con la fine di questa guerra e l'arrivo degli anni sessanta, ci fu il boom economico e con l'arrivo di immigrati dal meridione italiano in cerca di lavoro, Cassano iniziava a ingrandirsi; nasce il giornale parrocchiale: \u201cil portavoce\u201d. Con lo sviluppo economico degli anni ottanta, nacque la centrale termoelettrica vicino alla stazione di Cassano e al fiume Adda. Con l'avvento degli anni novanta ci fu una crisi comunale, soprattutto per quanto riguarda l'ospedale, che alla fine port\u00f2 a una convivenza tra conservatori e innovatori. Con l'arrivo del terzo millennio ci fu uno sviluppo demografico, economico e sociale che port\u00f2 il paese di Cassano, l'8 aprile 2009, a diventare citt\u00e0.\nSimboli.\nLo stemma civico di Cassano d'Adda \u00e8 \"d'argento, a tre casette di rosso, murate di nero, due una\". La sua derivazione va individuata nello stemma dell'antica famiglia lombarda dei da Cassan, che, con molta probabilit\u00e0, ha tratto nome e origine dalla terra di questo Comune.\nNel 2009, con l'attribuzione del titolo di Citt\u00e0 a Cassano d'Adda \u00e8 stato ufficializzato lo stemma comunale a sfondo argento, proprio di quello riconosciuto con decreto del capo del governo del 15 ottobre 1935 e che conferma l'assenza delle onde a ricordo del fiume Adda.\nIl gonfalone, concesso con decreto del Presidente della Repubblica dell'8 aprile 1977, \u00e8 costituito da un drappo rosso riccamente ornato di ricami d'argento e caricato dello stemma comunale con l'iscrizione centrata in argento: .\nOnorificenze.\nFu con il decreto del Presidente della Repubblica dell'8 aprile 2009 che Cassano d'Adda entr\u00f2 nel novero delle Citt\u00e0 d'Italia, titolo puramente onorifico e senza alcuna implicazione di carattere giuridico concesso in virt\u00f9 del ricco patrimonio storico, artistico e culturale. I festeggiamenti ufficiali per tale riconoscimento si tennero in occasione della Sagra cittadina del 2009.\nMonumenti e luoghi d'interesse.\nArchitetture religiose.\nCampanile e chiesa di Santa Maria Immacolata e San Zeno.\nIl campanile di Cassano fu commissionato da Beatrice Regina della Scala nel 1381. Siamo nel momento di passaggio tra lo stile romanico lombardo e il gotico. Il campanile misura 42 metri di altezza ed \u00e8 un monumento nazionale. Originariamente serviva anche da vedetta sulla Gera d'Adda; per questo motivo era aperto in alto. Nel 1861 il prevosto don Milani dot\u00f2 il campanile del concerto di otto campane.\nChiesa di Sant'Antonio.\nOspita tele del Legnanino e l'altare ligneo di fra Francesco da Cedrate.\nChiesa di San Dionigi.\nAffrescata dai Fiammenghini e dal Cinisello.\nCappella del Revellino.\nLa cappella del Revellino fu edificata sulle tombe dei morti piemontesi (circa tremila) fatti prigionieri nel 1703. Una prima cappella era stata edificata nel 1705, ricostruita nel 1904 ed \u00e8 stata pi\u00f9 volte ristrutturata. \u00c8 solito celebrarvi messa l'ultima domenica di Settembre, in occasione della commemorazione storica dei fatti accaduti.\nArchitetture civili.\nCascina Binaga.\nLa Cascina Binaga era un'antica tenuta di campagna facente capo a un complesso, ridotto rudere, edificato a fine Cinquecento e fu per lungo tempo posseduta dai Binaghi, una famiglia aristocratica milanese: il complesso appare caratterizzato da una costruzione in mattoni rossi, inusuale rispetto all'uso locale dei ciottoli di fiume, da grandi finestre sormontate da un architrave e ad arco ribassato, sempre in mattoni, e da un rosone decorativo sulla facciata, nobilitante l'ingresso.\nDa un punto di vista storico risulta che la cascina ai primi del Settecento era ancora di propriet\u00e0 dei Binaghi, i quali, pur risiedendo per lo pi\u00f9 a Milano in parrocchia di S. Nazaro, avevano consolidato la loro presenza nella Gera d'Adda, risultando proprietari di beni anche a Brignano in persona dei fratelli Diego e Livia Binaghi figli del fu Giovanni; in particolare Livia Binaghi and\u00f2 in sposa nel 1699 al nobile Giuseppe Maria Sessa, i cui figli Carlo e Giacomo Sessa nel 1734 acquistarono dai marchesi Visconti Ajmi la Cascina Ravajola ad Arzago d'Adda.\nPalazzo Cornaggia-Medici.\nSede del Municipio.\nPalazzo Berva.\nCostruzione di architettura ottocentesca, fatta edificare dall'omonima ricca famiglia cassanese Berva, con facciata che guarda verso il Belvedere. Dagli stati d'anime risulta che nel 1833 non era ancora stato edificato, anche se la famiglia Berva aveva gi\u00e0 acquistato i terreni. \u00c8 tra le edificazioni pi\u00f9 imponenti della citt\u00e0. Dalla parte opposta del Belvedere il palazzo confina con i caseggiati costruiti nella piazza Lega Lombarda; tramite un cortile, si pu\u00f2 accedere anche alla piazza San Zeno e quindi in via Veneto. \u00c8 sede della Banda cittadina, dell'ASL, dell'ANA e ospita numerose iniziative culturali e artistiche. Il primo piano \u00e8 ornato da graziosi affreschi.\nVilla Brambilla.\nSi tratta di uno dei pi\u00f9 antichi palazzi cassanesi, fatto edificare da don Matteo Rosales, marchese di Castelleone, nella seconda met\u00e0 del XVII secolo. Venne trasformata nel secolo successivo dal nobile milanese Giuseppe Pezzoli in dimora nobiliare per residenza di vacanza. A pianta semplice, \u00e8 un blocco unico con sviluppo lineare allungato di quasi 50 metri. Il retro su via Verdi \u00e8 piatto e privo di ornamenti mentre la facciata rivolta verso la Muzza presenta decorazioni e motivi ornamentali in stile Rococ\u00f2. Il corpo centrale della villa, a giochi chiaroscurali. I valori della leggerezza e della luminosit\u00e0 trovano riscontro nell'ampio spazio riservato alle aperture che, svuotando e alleggerendo le pareti con ampie sequenze di finestre, accentuano l'ariosit\u00e0 degli interni. La pianta della villa \u00e8 elegantemente articolata e aperta e si integra nel paesaggio rispettando i criteri di simmetria, proporzione, armonia, funzionalit\u00e0. Splendide le opere pittoriche realizzate al suo interno dai fratelli Galliari che crearono notevoli effetti di spazialit\u00e0 con inquadrature architettoniche di finte colonne e anche con il largo utilizzo del motivo con la conchiglia, assecondando la moda della decorazione a 'rocaille' adoperata per gli interni delle dimore patrizie cos\u00ec come delle chiese. Il salone posto al primo piano, ancora perfettamente conservato, \u00e8 un capolavoro d'arte: decorato da tele con motivi floreali, conchiglie, nastri e foglie; i due lati della sala sono inoltre impreziositi da due grandi paesaggi marini incorniciati; il restauro ha loro restituito luminosit\u00e0.\nVilla d'Adda - Borromeo.\nTra le pi\u00f9 suggestive ville del panorama architettonico locale, Villa d'Adda - Borromeo si staglia nell'abitato di Cassano d'Adda con estrema imponenza. Dotata di 142 stanze per un totale di 5000 metri quadrati e di un parco di 7 ettari, la residenza venne eretta dai marchesi d'Adda a met\u00e0 Settecento su progetto probabilmente di Francesco Croce e rimaneggiata nella seconda met\u00e0 dello stesso secolo da Giuseppe Piermarini.\nArchitetture militari.\nCastello di Cassano d'Adda.\nIl castello di Cassano d'Adda, la cui struttura \u00e8 conservata tuttora in ottimo stato, sorge in un luogo di importanza strategica per il controllo del valico dell'Adda, naturale baluardo che garantiva la difesa e il controllo del transito delle merci. Posto nel punto pi\u00f9 alto della bastionata, dove il fiume descrive un'ampia curva verso levante, lambito dalle acque del canale Muzza, derivato dal fiume nel 1220. Dal punto di vista stilistico, il castello riprende la filosofia sforzesca in quelli che sono i contrafforti (eretti da Bartolomeo Gadio), mentre risulta viscontea la parte che guarda sulla piazza.\nEsso costitu\u00ec la residenza degli arcivescovi di Milano fino al 1311, per poi passare ai Visconti (nel 1313) e, infine, agli Sforza (1447). Quando il 5 aprile 1454 l'Adda venne stabilito come limite tra lo stato di Milano e la Repubblica di Venezia, il castello di Cassano d'Adda divenne una fortezza di confine.\nTra gli eventi di cui il castello fu protagonista, ricordiamo l'imprigionamento (e conseguente morte per inedia) degli oltre tremila prigionieri piemontesi rinchiusi nelle segrete del castello a seguito della sfumata alleanza tra Vittorio Amedeo II di Savoia (Generalissimo degli eserciti francesi, spagnoli e piemontesi) e il re di Francia Luigi XIV: fu quest'ultimo a vendicarsi facendo prigionieri tutti coloro che si trovavano sul campo il 29 settembre 1703. Si tent\u00f2 di rimediare a tale atto con la costruzione della Chiesa del Revellino, ove due lapidi ricordano l'accaduto.\nAltro.\nFontana del Delfino.\nCreata al tempo del fascismo, ora in piazza Garibaldi. \u00c8 stata al centro di accurati restauri nel 1996, anno nel quale sono state collocate, a fianco del delfino, due statue rappresentanti il fiume Adda e il canale Muzza, al posto delle due anfore in terracotta.\nAlzabandiera.\nL'alzabandiera fu realizzata alla fine degli anni Trenta in Piazza Garibaldi (all'epoca Piazza Vittorio Emanuele II), assieme alla Fontana del Delfino. Essa sorge su un'imponente pedana in declivio, a cui \u00e8 possibile accedere tramite la gradinata presente sul lato della strada e inizialmente creata al fine di favorire le adunate militari e paramilitari, nonch\u00e9 per festeggiare le ricorrenze civili e patriottiche. Praticamente priva di una funzione ben definita, l'alzabandiera sopravvive tuttora.\nPortone del Ricetto.\nNel 1764 il procuratore generale del feudo di Cassano fece demolire il vecchio portone che immetteva in Ricetto, antico avanzo del ponte che permetteva l'ingresso al circondario del castello e fece erigere, a ornamento della piazza, la grandiosa porta con lo stemma della famiglia Bonelli. Un progetto che asseconda la mentalit\u00e0 secondo la quale si doveva aprire i chiusi delle mura medioevali, per aprire i borghi e accogliere nuove costruzioni. Cassano spost\u00f2 cos\u00ec l'asse del piano regolatore dal castello alla strada statale che porta a Milano. Nel 2002 \u00e8 stato al centro di un accurato restauro.\nBelvedere.\nSituato in via Giuseppe Verdi di fronte all'imponente Palazzo Berva, il Belvedere rappresenta un ampio spiazzo dal quale \u00e8 possibile godere di una piacevole vista che comprende, tra le altre cose, il giardino dell'adiacente Villa Brambilla e la campagna antistante Treviglio. Poco lontana \u00e8 situata la Casa di Riposo Belvedere, da cui \u00e8 possibile accedere ad una strada panoramica lungo il fiume che arriva fino al cancello del Dopolavoro.\nRuotone (\"Rudun\").\nSi tratta di una grande ruota fatta costruire a Groppello dal Cardinal Borromeo per il sollevamento dell'acqua del Naviglio e l'irrigazione delle propriet\u00e0 terriere. Ricostruito nel 1989, esso ha subito un ulteriore restauro alla fine del 2009: esso \u00e8 divenuto ormai simbolo dei Groppellesi.\nPiazze.\nLa piazza principale della citt\u00e0 di Cassano d'Adda \u00e8 sicuramente Piazza Garibaldi, ordinata nel 1782 su progetto dell'architetto Spontini. Tra le altre piazze figurano: piazza Castello, piazza Cavour, piazza Perrucchetti, piazza Matteotti, piazza del Popolo (in Ricetto e denominata San Cristoforo fino al 1900) e la piazzetta S. Antonio. Tra le pi\u00f9 recenti, invece, ricordiamo le piazze di Cristo Risorto, dell'Annunciazione, della Lega Lombarda e S. Zeno.\nA Groppello vi \u00e8, invece, la Piazza Caprara, mentre a Cascine essa \u00e8 intitolata a Beato Francesco Spinelli.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nAlbania 719 - 3,83%\nRomania 582 - 3,10%\nGeografia antropica.\nFrazioni e localit\u00e0.\nFanno parte di Cassano d'Adda, oltre al centro principale:\nAltre 3 situate oltre l'Adda, ovvero a est del centro principale:\nGroppello d'Adda e Cascine San Pietro sono frazioni, mentre Cascate e Taranta localit\u00e0.\nInfrastrutture e trasporti.\nLa stazione di Cassano d'Adda posta sulla ferrovia Milano-Venezia, \u00e8 servita dai treni delle linee S5 e S6 del servizio ferroviario suburbano di Milano operato da Trenord nell'ambito del contratto di servizio stipulato con la Regione Lombardia.\nFra il 1880 e il 1931 la localit\u00e0 ospit\u00f2 altres\u00ec una fermata dalla tranvia Fornaci-Treviglio-Caravaggio.\nAmministrazione.\nTra i precedenti sindaci del comune abbiamo:\nSport.\nNel territorio sono attive diverse societ\u00e0 sportive, tra le quali la ASD New Volley Adda, societ\u00e0 di pallavolo .\nEventi.\nIl 25 maggio 2016 Cassano d'Adda ha ospitato l'arrivo della 17\u00aa tappa del Giro d'Italia 2016, vinta dal tedesco Roger Kluge."}
{"id": "1514", "revid": "383359", "url": "https://it.wikipedia.org/wiki?curid=1514", "title": "Corona ceca", "text": "La corona ceca (\"Koruna \u010desk\u00e1\") \u00e8 la valuta della Repubblica Ceca dal 1\u00ba gennaio 1993, data della dissoluzione della Cecoslovacchia. La nuova moneta ha sostituito la corona cecoslovacca alla pari.\nIl nome ufficiale in ceco \u00e8 \"Koruna \u010desk\u00e1\" (il plurale \u00e8 \"Koruny \u010desk\u00e9\", ma sulle banconote si trova il genitivo plurale, \"korun \u010desk\u00fdch\"), il codice ISO 4217 \u00e8 CZK e la sigla locale \u00e8 K\u010d. Fino al 2008 una corona era divisa in 100 hal\u00e9\u0159\u016f (abbreviato in \"h\", singolare: \"hal\u00e9\u0159\"), mentre oggi la corona non ha pi\u00f9 alcuna suddivisione.\nLa Repubblica Ceca ha rinviato l'entrata nell'Area Euro a tempo indeterminato.\nMonete.\nEsistono monete da 1, 2, 5, 10, 20 e 50 corone. Le monete da 10 e 20 hal\u00e9\u0159\u016f sono state ritirate dalla circolazione il 31 ottobre 2003, mentre quella da 50 hal\u00e9\u0159\u016f \u00e8 stata ritirata il 31 agosto 2008.\nBanconote.\nEsistono banconote da 100, 200, 500, , e corone. La banconota da 20 corone \u00e8 stata ritirata il 31 agosto 2008, mentre la banconota da 50 corone \u00e8 stata ritirata il 1\u00ba aprile 2011; entrambe mantengono comunque corso legale."}
{"id": "1515", "revid": "6923", "url": "https://it.wikipedia.org/wiki?curid=1515", "title": "Corona estone", "text": "La kroon (\"corona\"; dato che non esiste un genere in estone, il femminile proviene dall'italiano); codice ISO 4217 EEK \u00e8 stata la valuta della Repubblica di Estonia dal 1928 al 1940 e poi ripristinata dal 1992 al 2010. \u00c8 stata sostituita dall'euro il 1\u00ba gennaio 2011. Una \"kroon\" era divisa in 100 senti.\nFu ideata dal Ministro delle finanze, Otto Strandman nel 1924.\nStoria.\nPrimo periodo kroon, 1928-1940.\nLa prima kroon \u00e8 stata introdotta nel 1928. Ha rimpiazzato il marco estone con un cambio di 100 Marchi estoni = 1 kroon.\nInizialmente la corona aveva un rapporto fisso pari a 100/248 grammi di oro. Durante la grande depressione, nel 1933 la corona estone abbandon\u00f2 il gold standard.\nRimasto in circolazione fino all'occupazione da parte dell'URSS nel 1940. Il kroon \u00e8 stato sostituito con il rublo sovietico ad un tasso di 1 rublo = 0,8 kroon.\nSecondo periodo kroon, 1992-2010.\nLa seconda kroon \u00e8 stata introdotta nel 1992 ed ha rimpiazzato il rublo sovietico ad un tasso di 1 kroon = 10 rubli. Inizialmente, il kroon estone era legato al marco tedesco ad un tasso di 8 EEK = 1 DEM. Dopo l'introduzione dell'euro, il tasso di cambio fisso di 1,95583 DEM per 1 EUR ha portato al tasso di cambio di 15,64664 corone per un euro.\nPassaggio all'euro.\nDal 28 giugno 2004 la corona \u00e8 stata agganciata all'Euro attraverso l'AEC 2, il meccanismo di cambio dell'UE., come gi\u00e0 visto, con un cambio di un euro pari a 15,6466 corone estoni.\nAnche in virt\u00f9 della precedente esperienza storica, in cui la corona era legata al marco tedesco, la Banca centrale \u00e8 riuscita a mantenere un tasso di cambio sostanzialmente fisso, per cui quasi tutti i negozi esponevano gi\u00e0 in precedenza i prezzi in euro, mentre i francobolli avevano il valore facciale espresso nella moneta unica.\nLe autorit\u00e0 economiche estoni si erano dichiarate sicure di poter portare i fondamentali dell'economia nazionale entro le caratteristiche contemplate dal Trattato di Maastricht entro la fine del 2006 e di sostituire la seconda corona con l'euro a partire dal 1\u00ba gennaio 2007. A causa dell'inflazione eccessiva, il 1\u00ba giugno 2006 il Governo tuttavia prefer\u00ec soprassedere e rimandare il passaggio.\nGrazie alla ripresa dell'economia estone, che ha soddisfatto tutti i criteri di convergenza di Maastricht, il 1\u00ba gennaio 2011 con l'entrata nella zona euro, \u00e8 avvenuta la sostituzione definitiva della corona estone.\nInfatti nel corso del 2010 sono stati compiuti tutti i passi necessari a sancire la piena adesione dell'Estonia all'Unione monetaria. Tra maggio e giugno, si sono espressi positivamente sia la Commissione europea (12 maggio), sia l'Ecofin (8 giugno) e il Consiglio europeo (17 giugno). Infine, in data 13 luglio, i Ministri dell'Economia dell'Ecofin hanno sancito definitivamente l'ingresso dell'Estonia nella Zona Euro a partire dal 1\u00ba gennaio 2011, con un tasso di cambio fissato irrevocabilmente a 1 euro contro 15,6466 corone.\nL'Estonia \u00e8 cos\u00ec il 17\u00ba Paese ad adottare la moneta unica europea.\nLa corona estone \u00e8 fuori corso dal 15 gennaio 2011.\nMonete (1992-2010).\nLe monete in circolazione dal 1992 al 2010 avevano i seguenti tagli: 5, 10, 20 e 50 senti, 1 e 5 corone.\nLa moneta da 5 senti non fu pi\u00f9 coniata a partire dal 1994, ma continu\u00f2 ad avere corso legale e venne coniata solo a scopo commemorativo per i collezionisti. Di conseguenza, le monete da 5 senti si trovavano raramente in circolazione.\nBanconote (1992-2010).\nLe banconote in circolazione dal 1992 al 2010 avevano i seguenti tagli: 1, 2, 5, 10, 25, 50, 100, 500 corone."}
{"id": "1516", "revid": "1543377", "url": "https://it.wikipedia.org/wiki?curid=1516", "title": "Corona svedese", "text": "La corona svedese (in svedese \"krona\", al plurale \"kronor\") \u00e8 la valuta monetaria utilizzata in Svezia. Una corona svedese \u00e8 divisa in 100 parti chiamate \"\u00f6re\", sia al singolare che al plurale. Il suo codice internazionale ISO 4217 \u00e8 SEK. La corona svedese non fa parte degli accordi europei di cambio II attualmente in vigore: la Svezia sarebbe comunque tenuta ad adottare l'euro.\nStoria.\nL'introduzione della corona, che ha rimpiazzato alla pari il riksdaler svedese come valuta nazionale, fu il risultato dell'Unione monetaria scandinava, che entr\u00f2 in vigore nel 1873 e dur\u00f2 fino alla prima guerra mondiale. Gli stati dell'unione erano i paesi scandinavi, dove il nome era \"krona\" in Svezia e \"krone\" in Danimarca e Norvegia, che letteralmente significa corona.\nLe tre valute seguivano il \"gold standard\" ed il valore della krona/krone era definito come 1/2480 di chilogrammo di oro puro.\nDopo lo scioglimento dell'unione monetaria, la Svezia, la Danimarca e la Norvegia decisero di mantenere il nome delle loro monete uguale, anche se distinte tra loro nella valutazione.\nMonete.\nPer tradizione, la moneta da una krona riporta la testa di un re svedese ed uno degli stemmi svedesi sul rovescio. Sulla moneta \u00e8 riportato anche il motto del re.\nLe monete in circolazione sono:"}
{"id": "1517", "revid": "124535422", "url": "https://it.wikipedia.org/wiki?curid=1517", "title": "Corona islandese", "text": "La corona islandese (in islandese \"kr\u00f3na\", plurale \"kr\u00f3nur\") \u00e8 la valuta utilizzata in Islanda. Il codice ISO 4217 \u00e8 ISK.\nLa corona islandese divenne una valuta distinta dalla corona scandinava in seguito alla dissoluzione dell'unione monetaria scandinava, avvenuta all'inizio della prima guerra mondiale. Dal 1961 la circolazione della corona islandese \u00e8 controllata dalla \"Se\u00f0labanki \u00cdslands\", la \"Banca centrale d'Islanda\". Nel 1980 la corona islandese \u00e8 stata rivalutata, col tasso di 100 vecchie kr\u00f3nur per una nuova kr\u00f3na. La corona islandese \u00e8 composta da 100 \"aurar\" (singolare \"eyrir\"), ma in pratica, monete con valore inferiore a 1 kr\u00f3na non sono in circolazione da molti anni.\nNel 2003, le seguenti banconote e monete (emesse dal 1980) hanno corso legale di:\nIn pratica, le banconote da 100 kr\u00f3nur o inferiori, e le monete inferiori a 1 kr\u00f3na sono fuori circolazione.\nNel settembre 2002 il primo ministro islandese Dav\u00ed\u00f0 Oddsson ha firmato due leggi che prevedono che tutti gli importi delle transazioni finanziarie ed economiche non devono riportare frazioni di corona e che tutte le monete con valore inferiore a 1 kr\u00f3na devono essere ritirate dalla circolazione. Dal 1\u00ba ottobre 2003, le banche islandesi non accettano pi\u00f9 le monete da 5, 10 e 50 aurar.\nDal 3 dicembre 2008 il commercio in corone islandesi \u00e8 stato ufficialmente sospeso per evitare un ulteriore aggravamento della situazione creatasi come conseguenza della crisi bancaria mondiale, che ha portato l'intera nazione islandese ad un passo dal fallimento.\nA causa della crisi e a fronte della conseguente necessit\u00e0 di introdurre una nuova moneta l'Islanda sta effettuando pressioni per potere anch'essa entrare a fare parte della zona euro, come \u00e8 definito l'insieme degli attuali 19 paesi dei 27 appartenenti all'Unione europea, che hanno introdotto l'euro come valuta nazionale."}
{"id": "1518", "revid": "775372", "url": "https://it.wikipedia.org/wiki?curid=1518", "title": "Corona norvegese", "text": "La corona norvegese o krone \u00e8 la valuta utilizzata in Norvegia. La forma plurale \u00e8 \"kroner\" e una \"krone\" \u00e8 divisa in 100 \"\u00f8re\" (singolare e plurale). Il codice ISO 4217 \u00e8 NOK.\nL'introduzione della corona come valuta legale in Norvegia, nel 1875, fu un risultato dell'Unione monetaria scandinava, che dur\u00f2 fino alla prima guerra mondiale. Gli aderenti all'unione monetaria erano gli stati scandinavi di Svezia e Danimarca, cui la Norvegia si aggiunse due anni dopo.\nIl nome della valuta era \"krone\" in danese e norvegese, e \"krona\" in svedese. Dopo la dissoluzione dell'unione monetaria tutti e tre gli stati decisero di mantenere invariato il nome delle rispettive valute che per\u00f2 adesso sono separate.\nLe monete e le banconote norvegesi sono distribuite dalla Banca centrale norvegese.\nMonete.\nNel 1875 le monete vennero introdotte (molte datate 1874) nei tagli da 10 e 50 \u00f8re, 1, 10 e 20 krone, le quali mantennero anche la precedente denominazione: 3, 15 e 30 \"skilling\" (unit\u00e0 della moneta scandinava), 2\u00bd e 5 \"specidaler\". Tra il 1875 e il 1878 il nuovo conio introdusse tutti i tagli e precisamente: 1, 2, 5, 10, 25 e 50 \u00f8re; 1, 2, 10 e 20 krone. Le 1, 2 e 5 \u00f8re erano in bronzo, le 10, 25 e 50 \u00f8re, 1 e 2 kroner erano in argento, infine le 10 e 20 kroner erano in oro.\nLe ultime monete d'oro furono emesse nel 1910, l'argento fu sostituito dal cupronichel a partire dal 1920. Tra il 1917 e il 1921 il ferro sostitu\u00ec temporaneamente il bronzo, il 1917 vide anche l'ultimo rilascio delle monete da 2 corone. Durante l'occupazione tedesca durante la seconda guerra mondiale, venne usato zinco al posto del cupronichel nei tagli da 10, 25 e 50 \u00f8re, con la produzione del taglio da una 1 corona sospesa.\nNel 1963 furono introdotte le monete da 5 corone. Nel 1972 cess\u00f2 la produzione delle monete da 1 e 2 \u00f8re. Nel 1973 la dimensione della moneta da 5 \u00f8re fu ridotta; la sua produzione fu abbandonata nel 1982, insieme a quella della moneta da 25 \u00f8re. La moneta da 10 corone fu introdotta nel 1983. Nel 1992 l'ultima moneta da 10 \u00f8re venne coniata. Tra il 1994 e il 1998 fu introdotto un nuovo conio composto da 50 \u00f8re, 1, 5, 10 e 20 corone, con la moneta da 20 corone introdotta nel 1994.\nLe monete da 10 e da 20 corone raffigurano l'effigie dell'attuale monarca. In precedenza le monete da 1 e da 5 corone presentavano anche l'effigie reale, ma adesso questi tagli hanno solo decorazioni in stile regale o con simboli nazionali. Il motto del re (Harald V \u00e8 \"Alt for Norge\", che significa \"Tutti per la Norvegia\") \u00e8 inciso sulla moneta da 10 corone.\nLe monete e le banconote sono distribuite dalla Banca Centrale della Norvegia.\nBanconote.\nNel 1877 la Norges Bank introdusse le banconote da 5, 10, 50, 100, 500 e le 1000 corone. Nel 1917 fu emessa la banconota da 1 corona, mentre quella da 2 corone fu emessa tra il 1918 e il 1922. A causa della carenza di metallo in quel periodo, le banconote da 1 e 2 corone vennero emesse anche tra il 1940 e il 1950. Nel 1963 le banconote da 5 corone vennero sostituite da monete, lo stesso accade per le banconote da 10 corone nel 1984; quelle da 200 corone invece vennero introdotte nel 1994.\nSintesi delle denominazioni.\n\"Risorse: , , , \"\nTassi di cambio.\nIl valore della corona norvegese rispetto ad altre valute varia considerevolmente da un anno all'altro, principalmente sulla base delle modifiche del prezzo del petrolio e dei tassi di interesse.\nNel 2002 la corona norvegese \u00e8 cresciuta raggiungendo alti tassi di cambio rispetto al dollaro statunitense e all'euro. Il 2 gennaio 2002, 100 NOK valevano circa 11 USD (1 USD = 9 NOK). Nel luglio 2002, ha raggiunto il suo massimo arrivando a 100 NOK = 13,7 USD (1 USD = 7,36 NOK). Inoltre il tasso di cambio \u00e8 aumentato ulteriormente il 4 luglio 2002, fino al 7 per cento, quando il prezzo del petrolio si \u00e8 alzato. La Norvegia, infatti, in quel periodo era la terza nazione al mondo per esportazione di petrolio.\nNel 2005 il prezzo del petrolio ha raggiunto livelli record di oltre 60 dollari al barile. Sebbene i tassi di interesse siano diminuiti di circa il 2 per cento, la corona norvegese \u00e8 cresciuta ulteriormente.\nAlla fine del 2007 e all'inizio del 2008 il dollaro ha subito un costante deprezzamento nei confronti di tutte le altre principali valute, mentre nello stesso periodo la corona norvegese ha guadagnato valore, di conseguenza, \u00e8 diventata sempre pi\u00f9 forte rispetto al dollaro, arrivando al tasso di cambio di circa 5 NOK per un USD nell'aprile 2008. Nell'ottobre del 2008 il dollaro ha recuperato valore, arrivando ad un tasso di cambio di circa 7 NOK per un USD."}
{"id": "1519", "revid": "1318658", "url": "https://it.wikipedia.org/wiki?curid=1519", "title": "Chiralit\u00e0 (chimica)", "text": "La chiralit\u00e0 (dal greco \u03c7\u03b5\u03af\u03c1, \"mano\") \u00e8 la propriet\u00e0 di un oggetto rigido (o di una disposizione spaziale di punti o atomi) di essere non sovrapponibile alla sua immagine speculare.\nIn chimica \u00e8 detta chirale una molecola non sovrapponibile alla propria immagine speculare nelle tre dimensioni. Al contrario, una molecola sovrapponibile alla propria immagine speculare nelle tre dimensioni (tramite rotazioni e traslazioni) \u00e8 detta achirale. \nChiralit\u00e0 delle molecole.\nEsempi macroscopici di oggetti chirali sono una mano - che pu\u00f2 essere destra o sinistra - o una vite, che pu\u00f2 avere un filetto che ruota in senso orario o antiorario. Un chiodo, invece, possedendo infiniti piani di simmetria lungo la propria lunghezza, \u00e8 identico e sovrapponibile alla propria immagine speculare, quindi non \u00e8 chirale.\n\u00c8 frequentissimo commettere l'errore di descrivere la chiralit\u00e0 come propriet\u00e0 puntuale: non esiste un atomo (o un punto) che sia chirale, bens\u00ec la chiralit\u00e0 \u00e8 una propriet\u00e0 appartenente alla molecola (o a un oggetto in generale). Ad esempio, citando un caso tipico in chimica organica, un carbonio che porti quattro sostituenti diversi, e faccia parte di una molecola chirale, \u00e8 correttamente definibile come carbonio stereogenico. In una molecola chirale tutti gli atomi che la costituiscono sono opportunamente definibili \"chirotopici\".\nUna molecola \u00e8 chirale se tra i suoi elementi di simmetria non vi \u00e8 alcun asse di rotazione improprio. Due molecole identiche in tutto, salvo l'essere una l'immagine speculare dell'altra tra loro non sovrapponibili, sono dette \"enantiomeri\". Possono essere un esempio di molecole chirali quelle che contengono un atomo di carbonio tetraedrico (ibridato sp\u00b3) legato a quattro sostituenti diversi.\nA volte per\u00f2, una molecola contenente pi\u00f9 di un atomo di carbonio chirotopico (ad esempio l'acido tartarico) oltre ad ammettere due forme enantiomere, ammette una terza forma achirale (quindi sovrapponibile alla propria immagine speculare), detta forma \"meso\" e la si indica col prefisso \"meso-\".\nEsempi di molecole chirali che non presentano stereocentri sono gli eliceni.\nPropriet\u00e0 delle molecole chirali.\nDue molecole tra di loro enantiomere possiedono le medesime propriet\u00e0 fisiche tranne il potere rotatorio (identico per intensit\u00e0 ma opposto di segno per ognuna di esse) e mostrano lo stesso comportamento chimico nei confronti di sostanze non chirali. Diversa \u00e8 invece la loro interazione chimica nei confronti delle altre molecole chirali (esattamente come una mano destra, stringendo un'altra mano riesce a distinguere una mano destra da una sinistra) in quelle reazioni che vengono dette stereospecifiche.\nUna miscela 1:1 di due enantiomeri viene detta \"racemo\". La miscela dei due enantiomeri non ha le stesse propriet\u00e0 dell'enantiomero puro, ad esempio varia il punto di fusione che raggiunge il minimo o, a volte, il massimo, in corrispondenza del racemo. Questo deriva dalla diversa organizzazione delle molecole nel cristallo e pu\u00f2 essere ricondotto all'esempio in cui una mano, stringendone un'altra riconosce se \u00e8 la destra o la sinistra.\nNella quasi totalit\u00e0 gli organismi biologici producono un solo enantiomero di una molecola chirale. Spesso nei sistemi viventi solo uno dei due enantiomeri di una coppia viene coinvolto nei cicli metabolici mentre l'altro viene ignorato o pu\u00f2 addirittura esercitare effetti dannosi. Alcuni esempi:"}
{"id": "1521", "revid": "1590006", "url": "https://it.wikipedia.org/wiki?curid=1521", "title": "Compilatore", "text": "Un compilatore \u00e8 un programma informatico che traduce una serie di istruzioni scritte in un determinato linguaggio di programmazione (codice sorgente) in istruzioni di un altro linguaggio (codice oggetto): il processo di traduzione si chiama compilazione mentre l'attivit\u00e0 inversa - ovvero passare dal codice oggetto al codice sorgente - \u00e8 chiamata decompilazione ed \u00e8 effettuata per mezzo di un decompilatore.\nSe tutti i compilatori aderissero esattamente alla specifica del linguaggio, lo stesso programma potrebbe essere compilato senza modifiche da ciascun compilatore, producendo risultati semanticamente uguali, ovvero programmi che producono lo stesso risultato se sottoposti agli stessi dati di ingresso. Nella realt\u00e0, molti compilatori implementano il linguaggio in modo incompleto o aggiungono estensioni proprietarie, creando quindi dei dialetti del linguaggio principale. Per i linguaggi che adottano uno standard nella decorazione dei simboli, il codice oggetto generato da compilatori differenti pu\u00f2 essere collegato assieme in un unico eseguibile.\nStoria.\nA partire dal 1950 vennero sviluppati diversi compilatori sperimentali (tra cui l'A-0 System di Grace Hopper), ma nel 1957 il team Fortran presso l'IBM, guidato da John Backus, fu il primo a realizzare un compilatore completo mentre, nel 1960, il COBOL fu uno dei primi linguaggi a essere compilato su pi\u00f9 architetture.\nL'idea della compilazione prese velocemente piede e molti dei principi di design dei compilatori vennero sviluppati negli anni sessanta. Un compilatore \u00e8 esso stesso un programma scritto in un qualche linguaggio e, i primi di essi vennero scritti in Assembly. Il primo compilatore auto-compilato, capace cio\u00e8 di compilare il suo stesso codice, fu creato per il linguaggio Lisp da Hart e Levin presso il MIT nel 1962. L'uso di linguaggi ad alto livello per scrivere i compilatori ebbe una accelerazione nei primi anni settanta quando i linguaggi Pascal e C furono usati per scrivere compilatori per loro stessi: ossia, ad esempio, furono scritti compilatori per il C scritti a loro volta in C.\nDescrizione.\nQuando un linguaggio di programmazione viene definito per la prima volta, sorge il problema di come realizzare il relativo compilatore. In questo caso esistono due approcci possibili:\nFunzionamento.\nIl compilatore prende in ingresso un programma, il codice sorgente, su cui esegue una serie di operazioni in modo da ottenere, in assenza di errori, il codice oggetto. In generale i compilatori sono in grado di riconoscere alcune classi di errori presenti nel programma, e in alcuni casi di suggerire in che modo correggerli.\nI compilatori attuali dividono l'operazione di compilazione in due stadi principali il \"front end\" e il \"back end\". Nello stadio di \"front end\" il compilatore traduce il sorgente in un linguaggio intermedio (di solito interno al compilatore); nello stadio di \"back end\" avviene la generazione del codice oggetto.\nStadio di \"front end\".\nQuesto stadio si suddivide in pi\u00f9 fasi:\nStadio di \"back end\".\nAnche lo stadio di \"back end\" si divide in pi\u00f9 fasi:"}
{"id": "1522", "revid": "3", "url": "https://it.wikipedia.org/wiki?curid=1522", "title": "Compiler", "text": ""}
{"id": "1523", "revid": "697352", "url": "https://it.wikipedia.org/wiki?curid=1523", "title": "Copenaghen", "text": "Copenaghen (: ; in danese \"K\u00f8benhavn\"; in latino \"Hafnia\"; in italiano arcaico \"Copen\u00e0ga\") \u00e8 la capitale e la citt\u00e0 pi\u00f9 popolosa della Danimarca con 638\u00a0117 abitanti nel Comune ( nell'area urbana al 2021). \u00c8 situata sulle isole Selandia e Amager, ed \u00e8 separata dalla citt\u00e0 svedese di Malm\u00f6 dall\u2019\u00d8resund. La citt\u00e0 ha ricevuto il premio capitale verde europea per il 2014.\nGeografia fisica.\nClima.\nIl clima di Copenaghen, citt\u00e0 di latitudine alta, \u00e8 di tipo oceanico (\"Cfb\" per la classificazione di K\u00f6ppen). Durante tutto l'anno il meteo \u00e8 influenzato dalla presenza di sistemi di bassa pressione provenienti dall'Atlantico, che portano a condizioni meteo sempre instabili. Le precipitazioni sono in genere moderate, ad eccezione dei mesi tra luglio e settembre, in cui la piovosit\u00e0 \u00e8 maggiore. Nei mesi pi\u00f9 freddi, tra fine dicembre e i primi di marzo, le precipitazioni possono essere sia nevose che piovose, con temperature intorno allo zero. In questi mesi le nevicate sono abbastanza frequenti, ma raramente abbondanti, e con scarsa durata del manto nevoso al suolo.\nIl mese pi\u00f9 soleggiato dell'anno \u00e8 giugno, con una media di 18 ore di sole giornaliere. Luglio invece \u00e8 il mese pi\u00f9 caldo, con una temperatura massima media di 22\u00a0\u00b0C. Al contrario, durante il mese di novembre le ore di soleggiamento giornaliere si riducono a due, e tra dicembre e febbraio sono in media meno di una al giorno. Febbraio \u00e8 il mese pi\u00f9 asciutto dell'anno, con una media di soli 30\u00a0mm di precipitazioni. In condizioni meteo eccezionali, su Copenaghen possono scendere fino a 50\u00a0cm di neve nell'arco di 24 ore nei mesi invernali, mentre le temperature estive hanno talvolta raggiunto i 33\u00a0\u00b0C.\nIl numero di ore di luce giornaliere varia notevolmente tra l'estate e l'inverno, a causa della latitudine alla quale si trova la citt\u00e0. Il giorno del solstizio d'estate, il sole sorge alle 04:26 e tramonta alle 21:58, per un totale di 17 ore e 32 minuti di luce. Durante il solstizio di inverno, le ore di luce sono 7, essendo l'alba alle 08:37 e il tramonto alle 15:38.\nOrigini del nome.\nIl nome danese \u00e8 una corruzione di \"K\u00f8pmann\u00e6hafn\", che significa \"Porto dei Mercanti\". Il nome inglese per la citt\u00e0, \"Copenhagen\" (notare la posizione dell'acca rispetto all'esonimo italiano), deriva dalla lingua basso-tedesca \"Kopenhagen\".\nStoria.\nXII-XVIII secolo.\nA partire dall'era vichinga, nel luogo dove oggi sorge la citt\u00e0 ebbe sede un villaggio di pescatori genericamente identificato con il nome di \"hafn\" (porto). Dalla met\u00e0 del XII secolo il villaggio crebbe di importanza, dopo l'entrata in possesso del vescovo Absalon che lo fece fortificare nel 1167, anno che appunto segna tradizionalmente la fondazione di Copenaghen. L'eccellente porto di Copenaghen ha incoraggiato la crescita fino a diventare un importante centro di commercio (da qui il suo nome\u00a0\u2013 la prima parte della parola indica commercio in lingua danese). Il villaggio \u00e8 stato ripetutamente attaccato dalla Lega anseatica. Nel 1254, ha ricevuto il suo statuto come citt\u00e0 dal vescovo Jakob Erlandsen.\nTra il 1658 e il 1659 la citt\u00e0 ha subito un grave assedio da parte del re di Svezia respinto con successo dai danesi comandati dal re Federico III e aiutati dalla flotta olandese, loro alleata.\nXIX secolo.\nNel 1801 l'ammiraglio Parker della flotta britannica combatt\u00e9 nel porto di Copenaghen contro la marina danese nella Battaglia di Copenaghen. Fu durante questa battaglia che Horatio Nelson pronunci\u00f2 la celebre frase \"mettere il telescopio davanti all'occhio cieco\" in modo da non vedere il segnale di cessate il fuoco dell'ammiraglio Parker.\nQuando una spedizione britannica bombard\u00f2 Copenaghen nel 1807 per acquisire il controllo della marina danese, la citt\u00e0 sub\u00ec gravi danni e molte vittime. Questa fu la prima volta in cui vennero utilizzate tattiche di terrore, colpendo direttamente la popolazione civile. Inoltre questa fu la prima occasione in Europa in cui vennero utilizzati razzi Congreve, lanciati sulla citt\u00e0.\nFino al 1850 furono i bastioni della citt\u00e0 aperta a consentire la costruzione di nuovi alloggi intorno ai laghi (Soerne). Questo drammatico aumento dello spazio rappresent\u00f2 per lungo tempo una causa del cattivo servizio igienico nella citt\u00e0 vecchia. Prima dell'apertura, il centro di Copenaghen era abitato da circa persone, fino a un massimo di nel 1870, mentre oggi ce ne sono circa .\nXX secolo.\nNel 1901, Copenaghen ha ulteriormente ampliato la popolazione con persone nel processo di integramento con Frederiksberg all'interno della capitale.\nDurante la seconda guerra mondiale, Copenaghen, come il resto del paese, fu occupata da truppe tedesche, dal 9 aprile 1940 fino al 4 maggio 1945. Nel mese di agosto 1943, quando il governo collaborazionista croll\u00f2, diverse navi danesi vennero affondate nel porto dalla Royal Navy in modo da impedire che esse potessero cadere in mano nemica ed essere utilizzate dai tedeschi. La citt\u00e0, dopo la guerra, \u00e8 cresciuta notevolmente: negli anni settanta, utilizzando il cosiddetto \"piano delle cinque dita\", sono state costruite delle linee ferroviarie per collegarla alle citt\u00e0 circostanti.\nNel 1962 fu la prima citt\u00e0 al mondo a vedere pedonalizzato il suo centro storico.\nXXI secolo.\nDall'estate del 2001, Copenaghen e la citt\u00e0 svedese di Malm\u00f6 sono collegate da un ponte a pedaggio: il Ponte sull'\u00d6resund, che permette ai passeggeri su strada o ferrovia di attraversare lo stretto. \u00c8 stato inaugurato nel luglio 2000 dal re Carlo XVI Gustavo di Svezia e dalla regina Margherita II di Danimarca. Come risultato, Copenaghen \u00e8 diventata il centro di una vasta area metropolitana che si estende su tutte e due le nazioni. La costruzione del ponte ha portato un grande numero di cambiamenti nel sistema del trasporto pubblico e un'estensiva ripianificazione dell'isola di Amager, a sud della citt\u00e0. Attualmente il ponte ha un traffico medio giornaliero di circa veicoli.\nEntro il 2025 sar\u00e0 la prima capitale al mondo a emissioni zero.\nMonumenti e luoghi d'interesse.\nAree naturali.\nCopenaghen e la regione circostante hanno 3 spiagge con un totale di circa 8\u00a0km di spiagge sabbiose che distano 30 minuti di bicicletta dal centro della citt\u00e0. La principale di queste \u00e8 \"Amager Strand\", aperta nel 2005: situata a dal centro di Copenaghen, ha un totale di di spiaggia; si tratta di una lunga isola artificiale lunga 2\u00a0km, che d\u00e0 origine a una laguna di circa 400\u00a0m di larghezza.\nSociet\u00e0.\nEvoluzione demografica.\nPoich\u00e9 l'esatto perimetro di Copenaghen \u00e8 mal definito, il numero di abitanti di Copenaghen \u00e8 approssimato. Le statistiche danesi utilizzano una misura approssimativa dell'area urbana della citt\u00e0. Questo significa che il numero delle comunit\u00e0 incluse in questa statistica astratta \u00e8 cambiato pi\u00f9 volte e, nell'ultimo censimento, \u00e8 arrivato a poco pi\u00f9 di 1,1 milioni\ndi abitanti ( nel 2009). Le statistiche della Danimarca non hanno mai dichiarato l'area geografica della citt\u00e0 di Copenaghen. Tuttavia sappiamo che comprende il comune di Copenaghen, Frederiksberg e 16 dei 20 comuni della vecchia contea di Copenaghen e Roskilde, anche se 5 di essi solo parzialmente.\nLa Statistica danese ha elaborato delle definizioni delle cosiddette terre (landsdele), una definizione utilizzata per soddisfare le esigenze statistiche su un livello inferiore a quello delle regioni. Da questo, la terra della citt\u00e0 di Copenaghen \u00e8 definita dai comuni di Copenaghen, Drag\u00f8r, Frederiksberg e T\u00e5rnby, con una popolazione totale di all'inizio del 2008. La periferia di Copenaghen comprende i comuni di Albertslund, Ballerup, Br\u00f8ndby, Gentofte, Gladsaxe, Glostrup, Herlev, Hvidovre, H\u00f8je-Taastrup, Ish\u00f8j, Lyngby-Taarb\u00e6k, R\u00f8dovre e Vallensb\u00e6k con una popolazione totale di (1\u00ba gennaio 2008). Questo d\u00e0 una popolazione totale di abitanti.\nDal 1\u00ba gennaio 2008 la popolazione dei 33 comuni \u00e8 di . Cos\u00ec la regione comprende il 6,3% del territorio e il 33,5% della popolazione della Danimarca. Questo d\u00e0 un totale di per la regione.\nEtnie e minoranze straniere.\nLe statistiche del terzo trimestre 2015 mostrano che (76,6%) abitanti della municipalit\u00e0 di Copenaghen erano di origine danese, immigrati e altri discendenti di immigrati. Dal 2009 al 2015 il numero di immigrati \u00e8 cresciuto di oltre ventimila unit\u00e0.\nAl terzo trimestre 2015, le comunit\u00e0 pi\u00f9 numerose sono quelle provenienti da:\nReligione.\nLa maggioranza degli abitanti di Copenaghen fa parte della Chiesa di Danimarca (cristiana luterana). Al 2015, il 60,2% degli abitanti risultava ufficialmente iscritto, contro il 77,8% di media nazionale. Questa percentuale \u00e8 in costante diminuzione da almeno due decenni. La seconda religione pi\u00f9 praticata in citt\u00e0 (e in tutta la nazione) \u00e8 l'Islam.\nCultura.\nIstruzione.\nBiblioteche e archivi.\nLa Biblioteca reale \u00e8 la biblioteca nazionale danese, utilizzata anche come biblioteca dell'Universit\u00e0 di Copenaghen. \u00c8 la pi\u00f9 grande biblioteca delle nazioni scandinave e possiede una collezione quasi completa di tutti i libri danesi stampati dal 1482. La biblioteca \u00e8 stata fondata nel 1650 dal re Federico III; attualmente \u00e8 dislocata in quattro siti, il principale dei quali si trova a Slotsholmen. Nel 1996 la biblioteca ospitava oltre 4.6 milioni di libri su circa lineari di scaffali. Nel 1999 il sito principale \u00e8 stato notevolmente ampliato con l'aggiunta di un nuovo edificio, chiamato \"Diamante Nero\" per le lastre di marmo nero che ne formano la copertura esterna, contiguo a quello preesistente.\nL'Archivio nazionale \u00e8 l'archivio di stato danese. Due gruppi di documenti conservati nell'Archivio sono stati inseriti nella Memoria del mondo dell'UNESCO. \nInnanzitutto gli archivi delle compagnie commerciali danesi: la Compagnia danese delle Indie Orientali e la sua continuazione, la \"Compagnia Asiatica\", la Compagnia danese delle Indie occidentali.\nInoltre l'Archivio conserva i registri del pedaggio per il transito nel Sund, che fornisce informazioni dettagliate su tutte le navi che sono passate dal Mar Baltico al Mare del Nord e viceversa a partire dal XV secolo.\nUniversit\u00e0 e ricerca.\nCopenaghen \u00e8 sede dell'Universit\u00e0 pi\u00f9 antica e pi\u00f9 grande di Danimarca, l'Universit\u00e0 di Copenaghen, fondata nel 1479. L'Universit\u00e0 comprende la facolt\u00e0 scienza, di salute, diritto, scienze sociali, di teologia e di scienze umane e fa parte della \"International Alliance of Research Universities\" (IARU), che \u00e8 una collaborazione tra le universit\u00e0 pi\u00f9 \"research-intensive\" del mondo tra cui Oxford, Cambridge, Yale e l'Universit\u00e0 di California a Berkeley. Al 2014 conta 40.882 studenti iscritti. Dall'Universit\u00e0 dipende l'Osservatorio di Copenaghen.\nAltri importanti poli universitari nella capitale danese sono la Copenhagen Business School, con 20.819 studenti, University College Capital, che conta pi\u00f9 di 10.000 studenti, e l'Universit\u00e0 Tecnica della Danimarca. Quest'ultima \u00e8 situata a Lyngby, alla periferia nord di Copenaghen, ed \u00e8 classificata tra le dieci migliori universit\u00e0 tecniche in Europa.\nPresso il palazzo di Charlottenborg \u00e8 inoltre presente la storica Accademia delle belle arti di Copenaghen, fondata nel 1754, che offre insegnamenti di architettura, design e conservazione dei beni culturali.\nUna sede moderna ha invece la Accademia Reale Danese di Musica.\nNei pressi di Copenaghen \u00e8 situato il Centro Nazionale Spaziale della Danimarca che si occupa di ricerca in astrofisica, fisica del sole, geologia e tecnologia spaziale.\nA Copenaghen ha sede anche la Regia accademia danese di scienze e lettere.\nMusica e Intrattenimento.\nFra le principali orchestre sinfoniche della citt\u00e0 bisogna ricordare l'Orchestra Reale Danese, risalente al 1448, l'Orchestra Filarmonica di Copenhagen e l'Orchestra Sinfonica Nazionale Danese.\nIl Copenhagen Jazz Festival, che si svolge in estate, \u00e8 un evento annuale che \u00e8 il risultato di una significativa scena jazz che \u00e8 esistita per molti anni. Si svilupp\u00f2 notevolmente quando un certo numero di musicisti jazz americani come Ben Webster, Thad Jones, Richard Boone, Ernie Wilkins, Kenny Drew, Ed Thigpen, Bob Rockwell, Link Wray andarono a vivere a Copenaghen nel 1960.\nPer il tempo libero si pu\u00f2 passeggiare per Str\u00f8get, via pedonale nel centro di Copenaghen, \u00e8 la pi\u00f9 lunga del suo tipo in tutto il mondo, in particolare tra Nytorv e H\u00f8jbro Plads la sera \u00e8 possibile assistere alle performance di musicisti, maghi, giocolieri e altri artisti di strada.\nLa citt\u00e0 ha ospitato nel 1964, nel 2001 e nel 2014 la pi\u00f9 grande manifestazione musicale europea, l'Eurovision Song Contest.\nCucina.\nCopenaghen offre una grande variet\u00e0 di ristoranti sia tradizionali che innovativi ed considerata una delle capitali del \"fine dining\" mondiale. Tra le specialit\u00e0 danesi, si segnala lo sm\u00f8rrebr\u00f8d.\nLa citt\u00e0 vanta un totale di 18 stelle Michelin assegnate a 15 ristoranti nel 2015. Il ristorante Noma \u00e8 stato votato il miglior ristorante del mondo secondo il periodico \"Restaurant\" nel 2010, 2011, 2012 e 2014.\nCopenaghen \u00e8 da sempre stata associata alla birra anche per la presenza sul territorio cittadino di due tra i pi\u00f9 conosciuti birrifici del mondo: Tuborg e Carlsberg (anno di fondazione 1847). Negli ultimi anni il numero di piccoli birrifici \u00e8 cresciuto enormemente, fino a raggiungere il centinaio in tutta la Danimarca. Uno di questi, il birrificio \"Amager Bryghus\", situato a Kastrup, \u00e8 stato insignito del premio per la produzione della miglior birra danese e una delle migliori birre al mondo.\nGeografia antropica.\nLa citt\u00e0 di Copenaghen, per ragioni storiche, \u00e8 divisa in diversi Comuni. La parte pi\u00f9 grande e centrale \u00e8 il Comune di Copenaghen, la seconda \u00e8 il Comune di Frederiksberg. Entrambe sono comprese nella regione di Hovedstaden, che contiene la maggior parte dell'area metropolitana della citt\u00e0.\nSuddivisione amministrativa.\nLa suddivisione dei quartieri, a partire dal centro, comprende:\nLa municipalit\u00e0 indipendente di Frederiksberg \u00e8 una enclave, incastonata tra i quartieri Vesterbro, N\u00f8rrebro e la citt\u00e0 di Valby e ha anch'essa connotazione borghese.\nEconomia.\nCopenaghen \u00e8 un centro di affari e di scienza non solo per la Danimarca ma anche per la Scandinavia e la regione dell'Oresund. Negli anni 2000 la capitale Copenaghen aveva sia il pi\u00f9 alto Prodotto interno lordo pro capite sia la pi\u00f9 alta crescita economica in tutta la Danimarca. In un sondaggio del 2006 Copenaghen si \u00e8 classificata 9\u00aa tra le citt\u00e0 pi\u00f9 ricche del mondo e con la capitale norvegese Oslo ha il primato degli stipendi lordi pi\u00f9 alti, ma le alte tasse li hanno ridotti di molto. Inoltre, Copenaghen \u00e8 stata classificata come una delle citt\u00e0 pi\u00f9 costose a livello globale. Diverse compagnie internazionali hanno stabilito la loro sede regionale a Copenaghen, come ad esempio la Microsoft Corporation. Maersk, la pi\u00f9 grande compagnia di navigazione di container, ha la sede principale a Copenaghen. Un numero sostanziale di industrie farmaceutiche come la Novo Nordisk, la Ferring Pharmaceuticals e la Bavarian Nordic hanno posto la loro sede in o vicino a Copenaghen.\nInfrastrutture e trasporti.\nCopenaghen ha una ben stabilita rete di infrastrutture che la rendono una hub nel Nord Europa. Ha un servizio di qualit\u00e0 di strade, ferrovie, aeroporti e porti.\nStrade.\nCopenaghen ha una vasta rete di autostrade e strade pubbliche, che collega diversi comuni della citt\u00e0 al Nord Europa. Come in molte altre citt\u00e0 in Europa il traffico a Copenaghen \u00e8 in aumento. \n Durante le ore di punta a Copenaghen il traffico nel centro della citt\u00e0 e nelle arterie della citt\u00e0 \u00e8 molto congestionato. La citt\u00e0 ha molte piste ciclabili, le quali sono ampie e decisamente frequentate. Le piste ciclabili sono spesso separate dalle principali rotte di traffico e, a volte, hanno le loro segnaletiche. Copenaghen \u00e8 conosciuta come la citt\u00e0 pi\u00f9 \"amica della bicicletta\" del mondo, con il 35% di persone pendolari che vanno al lavoro in bicicletta.\nCon il completamento del Ponte di \u00d8resund nel 2001, Copenaghen e Malm\u00f6 sono unite da un collegamento automobilistico e ferroviario grazie al quale dovrebbero migliorare l'interscambio commerciale, i rapporti tra i due Stati e il transito dei pendolari da entrambe le sponde.\nPorti.\nNel 2001 il porto di Copenaghen si \u00e8 unito a quello di Malm\u00f6, in Svezia, formando il Porto di Copenaghen-Malm\u00f6. Il traffico di passeggeri nel porto \u00e8 passato da 175\u00a0000 passeggeri nel 2002 a 840\u00a0000 nel 2012, con 372 navi da crociera che arrivano al porto ogni anno. Il porto di Copenaghen \u00e8 dunque il principale porto per navi da crociera nel Mar Baltico.\nLa rete di Crociere da Copenaghen \u00e8 stata istituita nel 1992 come un partenariato tra il porto di Copenaghen e 45 fornitori professionali, al fine di rafforzare e sviluppare Copenaghen come il porto di maggior successo per crociere in Scandinavia e del Mar Baltico. Il porto di Copenaghen e Malm\u00f6 \u00e8 stato insignito del premio \"migliore porto da crociera in Europa\" per 4 anni consecutivi a partire dal 2008.\nAeroporti.\nCopenaghen ha due aeroporti, ll \"Kastrup\" (il grande aeroporto internazionale, con oltre 24 milioni di passeggeri l'anno) e \"Roskilde Lufthavn\" (una piccola internazionale di aviazione generale e aeroporto).\nIl Kastrup, noto anche \"aeroporto di Copenaghen\", \u00e8 situato a soli 8\u00a0km a sud del centro di Copenaghen, ed \u00e8 collegato con la citt\u00e0 dalla linea metropolitana M2. Inoltre possiede una stazione ferroviaria ubicata sotto il Terminal 3, servita da treni con frequenza di fermate elevata, sulla linea che collega Copenaghen a Malm\u00f6 in Svezia, e da treni a lunga percorrenza quali InterCity e InterCityExpress gestiti da DSB. Nel 2011 l'aeroporto \u00e8 stato votato come il migliore aeroporto del nord Europa e il decimo al mondo.\nTrasporti pubblici.\nIl sistema di trasporto pubblico di Copenaghen si basa sulla rete ferroviaria suburbana degli \"S-tog\", sugli autobus (gestiti dalla societ\u00e0 Movia) e sulla metropolitana.\nLa rete degli \"S-tog\" forma la base della rete di trasporto, che si estende per la maggior parte nell'area metropolitana di Copenaghen, con il centro presso la stazione centrale di Copenaghen. Negli ultimi anni i treni sono stati integrati con le linee verso l'Aeroporto di Copenaghen, Elsinore e Malm\u00f6. La rete delle suburbani \"S-tog\" Ferrovie dello Stato danese ha il capolinea orientale a Copenaghen, con la maggior parte dei treni che prosegue per l'aeroporto di Copenaghen.\nLa citt\u00e0 ha quattro linee metropolitane, M1, M2, M3 e M4, con treni automatici senza macchinista; la linea M2 collega l'aeroporto al centro della citt\u00e0 in 15 minuti. I treni circolano 24 ore al giorno, con frequenza variabile tra i 2-4 minuti negli orari di punta e 20 minuti durante la notte..\nIl servizio di trasporto pubblico comprende inoltre alcune linee di navigazione, gestite da Movia.\nSport.\nLo sport pi\u00f9 popolare \u00e8 il calcio, e le societ\u00e0 calcistiche della citt\u00e0 militanti nella massimo campionato danese sono 2:\nAltra squadra storica ma minore \u00e8 l', militante nella serie B danese, con 9 titoli nazionali.\nIn Danimarca \u00e8 molto diffusa la pallamano, nella quale c'\u00e8 l'AG Copenaghen a rappresentare la capitale nel massimo campionato danese. Di recente \u00e8 stata fondata anche una squadra femminile, il K\u00f8benhavn H\u00e5ndbold. Altri sport molto praticati sono l'hockey sul ghiaccio, con tre squadre che giocano nel campionato nazionale, il rugby e l'atletica leggera.\nDal 19 al 25 settembre 2011 ha ospitato i mondiali di ciclismo su strada."}
{"id": "1530", "revid": "7", "url": "https://it.wikipedia.org/wiki?curid=1530", "title": "Cinematografia", "text": ""}
{"id": "1533", "revid": "9", "url": "https://it.wikipedia.org/wiki?curid=1533", "title": "Computer art", "text": ""}
{"id": "1534", "revid": "1833487", "url": "https://it.wikipedia.org/wiki?curid=1534", "title": "Compositore", "text": "Un compositore (dal latino \"compos\u012dtor, -oris\", der. di \"compon\u0115re\" \"comporre\u2019\", XIII secolo, \"chi mette insieme\") \u00e8 una persona che compone e che quindi crea e scrive musica, attraverso la realizzazione di partiture o con altri mezzi che permettono di combinare una o pi\u00f9 idee musicali, in modo da ottenere un brano musicale. \nAlcuni compositori sono anche esperti cantanti, strumentisti, o direttori d'orchestra. Esempi di compositori che sono noti anche per le loro capacit\u00e0 interpretative sono J. S. Bach (organista), Mozart (violino e pianoforte) e Beethoven, Liszt e Chopin (pianisti). \nIl termine pu\u00f2 indicare artisti provenienti da altre tradizioni musicali che creano musica, non necessariamente legata a una notazione scritta, come per esempio blues o cantanti folk e chitarristi che creano brani attraverso improvvisazione e registrazione e scrittori di musica popolare di canzoni musicali e arrangiamenti teatrali. In molti generi musicali popolari i musicisti che scrivono nuove canzoni, creando sia il testo che la musica, sono tipicamente chiamati cantautori.\nDescrizione.\nLa composizione, al fine di poterne agevolare la riproduzione, \u00e8 generalmente trascritta su uno spartito tramite un sistema di simboli chiamato notazione musicale, che appunto utilizza le cosiddette note musicali: l'opera del compositore \u00e8 eseguita dagli interpreti (musicisti, cantanti), ma pu\u00f2 essere eseguita anche dall'autore stesso. Inoltre per essere considerati ufficialmente \"compositore\" bisogna aver raccolto, in un proprio catalogo, un certo numero di opere riconosciute come tali attraverso la realizzazione di partiture, nel corso degli anni.\nIl mestiere del \"compositore\" non \u00e8 una professione protetta. Anche autodidatti si possono chiamare in questo modo, ma gli studi di composizione si eseguono in Italia e all'estero presso i Conservatori.\nIn Italia la Societ\u00e0 Italiana degli Autori ed Editori \u00e8 incaricata della protezione dei diritti d'autore. Ogni paese ha la propria organizzazione per l'amministrazione di diritti del genere (come per esempio ASCAP e BMI negli USA, la SACEM in Francia o la GEMA in Germania). Questi organi, nei vari paesi del mondo (la Recording Industry Association of America negli USA \u00e8 un ottimo esempio) ricevono continuamente denunce da privati o associazioni consumatori, per abuso di posizione dominante, assieme a molte major discografiche, tutto parte delle guerre fra discografici e consumatori iniziate gi\u00e0 all'inizio del XXI secolo."}
{"id": "1538", "revid": "56620", "url": "https://it.wikipedia.org/wiki?curid=1538", "title": "Didgeridoo", "text": "Un didgeridoo, anche scritto digerid\u00f9, \u00e8 uno strumento a fiato ad ancia labiale degli aborigeni; \u00e8 stato uno dei primi strumenti aerofoni.\nQuesto strumento in Australia viene indicato con almeno cinquanta nomi diversi, a seconda delle etnie che popolano il paese: oltre a \"yidaki\" e \"mago\", rispettivamente della Terra di Arnhem nordorientale e occidentale, troviamo \"djalupu\", \"djubini\", \"ganbag\", \"gamalag\", \"maluk\", \"yirago\", \"yiraki\", eccetera. La parola \"didgeridoo\" \u00e8 di origine onomatopeica.\nOrigine.\nL'uso del \"didgeridoo\" nasce tra gli aborigeni dell'Australia settentrionale. Reperti archeologici datano i primi \"didgeridoo\" come usati dalle popolazioni Kakadu da circa mille anni, mentre a Ginga Wardelirrhmeng, a nord del pianoro della Terra di Arnhem, sono presenti pitture murali datate a circa 1500 anni fa che rappresentano lo strumento.\nClassificato come strumento musicale nella categoria degli aerofoni ad ancia labiale, il \"didgeridoo\" pu\u00f2 avere forme variabili: le pi\u00f9 comuni sono quelle coniche, con un progressivo allargamento della colonna interna a partire dal lato dell'ancia; molto usata \u00e8 anche la forma perfettamente cilindrica.\nNon \u00e8 insolito tuttavia trovare strumenti che presentano forme irregolari, contorte o serpentine. La lunghezza complessiva di un \"didgeridoo\" \u00e8 altres\u00ec variabile. Generalmente va da 1,50\u00a0m a 2,50\u00a0m. Va comunque considerato che ne sono stati costruiti anche decisamente pi\u00f9 lunghi, che comportano variazioni timbriche e tecniche esecutive notevoli. Solitamente questi strumenti sono per\u00f2 avulsi dai legami con la tradizione aborigena e costituiscono piuttosto delle sperimentazioni \"occidentali\" sullo strumento.\nIl \"didgeridoo\" tradizionale \u00e8 ricavato da un ramo di eucalipto (pianta assai diffusa nel nord dell'Australia), scelto tra quelli il cui interno \u00e8 stato scavato dalle termiti. Scortecciato, ripulito e accuratamente rifinito, lo strumento viene poi decorato e colorato con pitture tradizionali che richiamano la mitologia aborigena. Gli aborigeni lo usano non solo come strumento a fiato, nel quale soffiano e al tempo stesso pronunciano parole, suoni, rumori, ma anche come strumento di percussione, se colpito con i \"clap stick\" (bastoncini in legno usati come percussioni) o con un \"boomerang\". Viene suonato con la tecnica della respirazione circolare.\n\"Festival\".\nIn Italia, si tiene ogni anno, d'estate, a Forlimpopoli, presso Forl\u00ec, un \"festival\" internazionale di \"didgeridoo\", chiamato \"Didjin'Oz\". La prima edizione, nel 2003, ebbe luogo a Cesenatico, sempre in provincia di Forl\u00ec-Cesena; dall'anno successivo, la sede del \"festival\" \u00e8 Forlimpopoli."}
{"id": "1541", "revid": "21079", "url": "https://it.wikipedia.org/wiki?curid=1541", "title": "Divisibilit\u00e0", "text": ""}
{"id": "1543", "revid": "1543377", "url": "https://it.wikipedia.org/wiki?curid=1543", "title": "Danesi", "text": "I danesi sono una popolazione e gruppo etnico associati alla Danimarca, sebbene siano presenti minoranze danesi altrove, e circa 50 000 di loro vivano nello Schleswig meridionale.\nLa maggior parte dei danesi parla il danese, lingua appartenente al gruppo delle lingue germaniche.\nStoria.\nLe prime menzioni di danesi sono risalenti alla met\u00e0 del sesto secolo secondo gli storici Procopio di Cesarea e Giordane. Entrambi fanno riferimento ad una trib\u00f9 abitante la penisola dello Jutland, la provincia di Scania e le piccole isole del mare circostante. Il manoscritto Orosius D 23 sup. fa una distinzione tra \"danesi del nord\" (abitanti dello Jutland) e \"danesi del sud\" (abitanti della Scania e delle isole). \nIl primo segnale di danesi nel territorio danese \u00e8 rappresentato dallo Jelling Rune Stone, un monumento in pietra che celebra la conversione al cristianesimo di Aroldo I di Danimarca (decimo secolo). \nNegli anni seguenti la zona ha subito l'espansione vichinga. Dopo la morte di Canuto I d'Inghilterra, avvenuta nel 1035, l'Inghilterra ha lasciato il controllo della Danimarca che cadde per qualche tempo in contesa tra i vichinghi e Sweyn II di Danimarca, nipote di Canuto, il quale era stato istituito autorit\u00e0 reale danese e aveva costruito un buon rapporto con l'arcivescovo di Brema, ai tempi arcivescovo di tutta la Scandinavia.\nLa Riforma protestante, che ebbe origine in Germania nei primi anni del XVI secolo a partire dalle idee di Martin Lutero, ebbe un impatto notevole sulla Danimarca. La riforma danese inizi\u00f2 nel 1520. Alcuni danesi volevano l'accesso alla Bibbia nella propria lingua e cos\u00ec nel 1524 Hans Mikkelsen e Christiern Pedersen tradussero il Nuovo Testamento in danese. Tra coloro che viaggiarono verso Wittenberg e che ricevettero gli insegnamenti e l'influenza di Lutero vi era Hans Tausen, un monaco dell'ordine dei Cavalieri Ospitalieri. Il Regno di Danimarca-Norvegia crebbe in ricchezza nel corso del XVI secolo, soprattutto a causa del commercio attraverso l'\u00d8resund, il cui passaggio venne tassato dai danesi, che erano sotto il controllo di entrambi i lati dello stretto. Dopo una guerra persa con la Svezia, il trattato di Roskilde nel 1658 rimosse le aree di controllo danese sulla Scandinavia, stabilendo cos\u00ec i confini tra la Norvegia, la Danimarca e la Svezia che esistono ancora oggi. Nei secoli successivi la perdita di tale territorio, le popolazioni dello Sk\u00e5neland, che erano precedentemente considerate danesi, vennero pienamente considerate svedesi. Successivamente, nel XIX secolo, la Danimarca ha sub\u00ecto una sconfitta nelle guerre napoleoniche e cos\u00ec ha perso il controllo sui territori della Norvegia e dell'attuale Germania settentrionale. La sconfitta, sia politica che economica, scaten\u00f2 paradossalmente quella che \u00e8 considerata l'et\u00e0 dell'oro danese, la cui identit\u00e0 nazionale venne a formarsi proprio in questo periodo. I movimenti di liberalismo e di nazionalismo guadagnarono slancio nel 1830 e, dopo le rivoluzioni europee del 1848, la Danimarca \u00e8 diventata una monarchia costituzionale, esattamente il 5 giugno 1849. La crescente borghesia chiese una quota rappresentante nel governo e, nel tentativo di scongiurare i sanguinosi fenomeni di rivoluzione che si stavano verificando in altre parti d'Europa, Federico VII di Danimarca cedette alle richieste dei cittadini. Venne dichiarata una nuova costituzione con la separazione dei poteri, la concessione del suffragio a tutti i maschi adulti, la libert\u00e0 di stampa, di religione e di associazione. Il re divenne capo del potere esecutivo.\nIdentit\u00e0 nazionale.\nCon il termine \"danskhed\" (traducibile in \"danesit\u00e0\") si indica il concetto su cui si basa l'identit\u00e0 nazionale ed etnica danese contemporanea. Si tratta di un insieme di valori che contengono il percorso storico di formazione della nazione danese. L'ideologia della \"danskhed\" sottolinea il concetto di connessione storica tra la popolazione ed il territorio della Danimarca e la relazione tra i mille anni di monarchia danese e lo Stato danese moderno, l'idea romantica popolare del XIX secolo, una visione della societ\u00e0 danese come socialmente omogenea e egualitaria, cos\u00ec come i forti legami con le altre nazioni scandinave.\nInoltre, sin dalla sua formulazione, il concetto di identit\u00e0 danese non \u00e8 stato collegato ad un particolare patrimonio razziale o genetico, come per molte altre identit\u00e0 etnico-nazionali. Grundtvig, per esempio, ha sottolineato proprio in tal senso la relazione emotiva tra l'identificazione con la nazione danese e i criteri della definizione di \"danskhed\". Questa definizione culturale ed etnica \u00e8 stata concepita dal fatto che la Danimarca era in grado di integrare le sue prime minoranze etniche, rappresentate da popolazioni ebraiche e polacche, nel proprio territorio. Per quanto riguarda il popolo ebraico, ad esempio, questo non \u00e8 stato visto come incompatibile rispetto all'identit\u00e0 etnica danese, tant'\u00e8 che le pi\u00f9 importanti pratiche culturali e ideologiche ebraiche vennero accettate e condivise. Questo fenomeno inclusivo \u00e8 considerato quindi un presupposto essenziale per la relativa mancanza di antisemitismo in Danimarca e per il salvataggio degli ebrei danesi.\nLa \"danskhed\" \u00e8 stata politicamente importante nella formulazione delle relazioni danesi con l'Unione europea, accolta con notevole resistenza dalla popolazione danese, e relativamente anche alle reazioni della recente crescita dell'immigrazione. \nDemografia.\nSecondo l'istituto di statistiche danesi, circa cinque milioni di persone di origine danesi vivono attualmente in Danimarca. In questo contesto, l'origine danese \u00e8 definita dal fatto di essere nati da genitori gi\u00e0 cittadini danesi. Tale cifra quindi \u00e8 ottenuta come sottrazione dal totale della popolazione della Danimarca, del numero di coloro che sono nati in Danimarca da genitori immigrati o aventi cittadinanza straniera.\nLa cittadinanza danese \u00e8 concessa a chi ha un genitore di cittadinanza danese, sia che il bambino sia nato dentro o al di fuori della Danimarca. I cittadini della Groenlandia e delle isole F\u00e6r \u00d8er sono considerati cittadini danesi a tutti gli effetti. Coloro che non possono ottenere la cittadinanza danese per nascita (o adozione), la possono ricevere tramite giurisprudenza. La cittadinanza danese si perde automaticamente se si acquisisce una cittadinanza straniera o quando non si \u00e8 mai vissuto in Danimarca e non si \u00e8 mai chiesta formalmente la cittadinanza danese una volta compiuti i 22 anni d'et\u00e0 trascorsi senza mai vivere in Danimarca.\nDiaspora danese.\nLa diaspora danese riguarda gli emigrati ed i loro discendenti, in particolare quelli che mantengono il costume della loro cultura danese. Una minoranza di circa 50.000 cittadini tedeschi che si identificano nella cultura danese vive nello Schleswig meridionale, in Germania. Questo \u00e8 un ex territorio danese e tale rappresentanza costituisce quasi il 100% della popolazione locale. In Danimarca tale gruppo \u00e8 definito come \"danesi a sud del confine\" (\"De danske syd for gr\u00e6nsen\"), \"danesi predisposti\" (\"De Dansksindede\") o semplicemente \"abitanti dello Schleswig meridionale\". A causa dell'immigrazione, ci sono numerosi gruppi di persone con radici danesi al di fuori della Danimarca, in Paesi come Stati Uniti, Brasile, Canada e Argentina.\nGli americani-danesi (\"Dansk-amerikanere\") sono rappresentati dagli statunitensi con discendenti danesi. Essi sono approssimativamente 1.500.000. La maggior parte di essi vive negli Stati Uniti occidentali o nel Midwest. La California ha la pi\u00f9 grande componente di persone di origine danese tra gli Stati Uniti. Importanti comunit\u00e0 danesi-statunitensi si trovano a Solvang (California) e Racine (Wisconsin), ma tali popolazioni non sono considerate danesi per i motivi espressi dallo Stato danese: infatti il patrimonio di discendenza non pu\u00f2 essere utilizzato come unico requisito per richiedere la cittadinanza danese, come invece \u00e8 possibile fare in alcune nazioni europee.\nSecondo il censimento del 2006, c'erano 200.035 canadesi con origini danesi, 17.650 dei quali sono nati in Danimarca. Il Canada \u00e8 diventato una meta importante per i danesi nel dopoguerra. Ad un certo punto venne istituito un ufficio per gli emigrati in Canada nella capitale Copenaghen.\nI danesi nel contesto politico.\nL'espressione \"Det danske folk\" (tradotto \"il popolo danese\") come concetto ha svolto un ruolo importante nel periodo del nazionalismo etnico del XIX secolo e fa riferimento ad un'auto-identificazione, piuttosto che ad uno status giuridico. L'uso di tale termine \u00e8 spesso limitato ad un contesto storico rappresentato dalla lotta tedesco-danese per quanto riguarda lo stato del ducato di Schleswig.\nEsso descrive le persone di nazionalit\u00e0 danese, sia in Danimarca che altrove. Sono esclusi da tale definizione le genti degli ex territori in Norvegia, delle F\u00e6r \u00d8er e della Groenlandia, nonch\u00e9 i membri della minoranza tedesca e di altre minoranze.\nIl termine non deve essere confuso con il concetto giuridico di nazionalit\u00e0: questo \u00e8 espresso dalla locuzione \"danske statsborgere\", che sta per \"cittadini danesi\"."}
{"id": "1544", "revid": "187", "url": "https://it.wikipedia.org/wiki?curid=1544", "title": "Dante", "text": ""}
{"id": "1545", "revid": "1305887", "url": "https://it.wikipedia.org/wiki?curid=1545", "title": "Ministero statale", "text": "Un ministero statale (anche dicastero o ministero secondo vari ordinamenti statali, tra i quali quello italiano) \u00e8 uno degli apparati amministrativi in cui si articola la pubblica amministrazione, al quale vertice \u00e8 preposto un membro del governo.\nDescrizione.\nDenominazioni.\nIn pratica la denominazione \"dicastero\" \u00e8 poco utilizzata: nella maggior parte degli ordinamenti si usa la denominazione ministero (in Italia, Francia, Germania, Spagna, Portogallo, Brasile ecc.) o, soprattutto nei paesi anglosassoni (ma anche, ad esempio, in Svizzera e nelle Filippine), dipartimento. In alcuni ordinamenti, nei quali il titolare del dicastero ha il titolo di segretario di stato, si usa la denominazione segreteria di stato (cos\u00ec a San Marino e negli stati federati del Brasile). In Belgio, dopo la riforma amministrativa del 1999, i ministeri federali hanno assunto la denominazione di servizio pubblico federale.\nCerti dicasteri possono poi avere una denominazione particolare: quello alle dipendenze del capo del governo \u00e8 detto, secondo i Paesi, ufficio del primo ministro, presidenza del consiglio dei ministri, cancelleria, ministero di Stato, ecc. In alcuni Stati dell'America latina (ad esempio in Brasile) \u00e8 invece detto cancelleria quello che altrove prende il nome di ministero degli affari esteri (peraltro, l'uso di denominare cancelleria il ministero degli affari esteri \u00e8 molto diffuso nel gergo diplomatico e politico, anche laddove questa non \u00e8 la denominazione ufficiale). In Francia \u00e8 tradizionalmente detto cancelleria il ministero della giustizia, ma non \u00e8 una denominazione ufficiale.\nIn Gran Bretagna alcuni dicasteri hanno denominazioni particolari: \"Foreign and Commonwealth Office\" (corrispondente a quello che altrove \u00e8 il ministero degli affari esteri), \"His/Her Majesty's Treasury\" (corrispondente approssimativamente ad un ministero delle finanze), ecc. Nella Santa Sede i dicasteri hanno varie denominazioni: segreteria di Stato, congregazioni, pontifici consigli, ecc.\nNei sistemi con pi\u00f9 livelli di governo, quali le federazioni e gli stati regionali, sono ripartite in dicasteri tanto l'amministrazione centrale quanto quelle subcentrali, degli Stati federati, regioni ecc. Strutture analoghe si possono inoltre trovare in enti territoriali di livello inferiore, ma in questo caso non viene usata la denominazione ministero: in Italia, a livello regionale, provinciale e comunale si parla di assessorato; in Svizzera, invece, le strutture corrispondenti a livello municipale sono denominate dicastero; nei Paesi anglosassoni la denominazione dipartimento \u00e8 di solito utilizzata per tutti i livelli di governo.\nFunzioni.\nCiascun dicastero \u00e8 competente per un settore dell'amministrazione o, assai pi\u00f9 raramente, per un ambito territoriale. Il numero dei dicasteri varia notevolmente da Stato a Stato, in generale si pu\u00f2 dire che \u00e8 maggiore laddove pi\u00f9 ampio e variegato \u00e8 l'intervento statale; questo spiega perch\u00e9 negli Stati socialisti il numero di dicasteri \u00e8 molto elevato; negli Stati liberali, invece, si aggira per lo pi\u00f9 tra i dieci e i venti. Tra questi vi sono, ovunque, i cosiddetti dicasteri \"chiave\": affari esteri, interni, finanze, difesa, giustizia. Sono quelli di pi\u00f9 antica origine, che rappresentano il nucleo originario delle funzioni statali. Con l'estendersi delle funzioni statali nel corso del XX secolo se ne sono aggiunti altri: alcuni competenti per determinati settori economici (es.: agricoltura, commercio, industria, trasporti ecc.), altri per l'erogazione di determinati servizi pubblici (es.: istruzione, sanit\u00e0, poste ecc.), altri ancora per determinate politiche economiche o sociali (es. sicurezza sociale, lavoro, pari opportunit\u00e0, giovani, cooperazione internazionale, ambiente ecc.)\nNell'ambito della sua sfera di competenza il dicastero esercita funzioni pubbliche, essenzialmente amministrative, in conformit\u00e0 all'indirizzo politico stabilito dal governo; il membro del governo preposto al dicastero assicura la traduzione dell'indirizzo politico nell'attivit\u00e0 amministrativa. Le funzioni amministrative attribuite al dicastero possono consistere tanto nell'esercizio di pubbliche potest\u00e0, quanto nell'erogazione di servizi pubblici. Oltre a funzioni amministrative il dicastero pu\u00f2 essere investito di funzioni normative: queste, nello Stato di diritto, si riducono al potere regolamentare, giacch\u00e9 la funzione legislativa in senso stretto \u00e8 riservata al parlamento; tuttavia, anche in quest'ambito, non va trascurato il ruolo svolto dagli uffici ministeriali nell'elaborazione delle proposte di legge che il governo sottopone al parlamento.\nPer lo svolgimento delle sue funzioni il dicastero dispone di poteri di spesa nell'ambito degli stanziamenti di bilancio. Sotto questo aspetto tende ad emergere una dialettica tra il dicastero alle finanze, la cui missione principale \u00e8 reperire le risorse finanziarie per il funzionamento della pubblica amministrazione ed assicurare il rispetto dei vincoli di bilancio, e gli altri dicasteri (cosiddetti \"di spesa\"), che invece impiegano tali risorse per lo svolgimento delle loro funzioni.\nNettamente pi\u00f9 limitato, rispetto a quello sinora illustrato, \u00e8 il ruolo dei dicasteri in Svezia. Qui, infatti, i ministeri sono apparati di ridotte dimensioni, che si limitano a decidere le politiche pubbliche, la cui implementazione compete alle agenzie (\"myndighet\"). I ministeri possono controllare le agenzie solo attraverso decisioni politiche generali, non potendo impartire loro ordini n\u00e9 interferire con le loro attivit\u00e0 quotidiane o la trattazione di singoli casi.\nStruttura.\nIl dicastero \u00e8 un ufficio complesso, articolato in una pluralit\u00e0 di uffici (semplici o, a loro volta, complessi) strutturati in una gerarchia con a capo un organo monocratico: il \"ministro\" (o \"Segretario di Stato\" o, semplicemente \"segretario\", secondo gli ordinamenti) oppure il capo del governo (\"Primo ministro\", \"Presidente del Consiglio dei ministri\", \"cancelliere\" ecc.) o, ancora, in certi paesi, un membro del governo con funzioni particolari, quale l'\"attorney general\" degli ordinamenti di common law. Il dicastero assegnato ad un ministro costituisce il suo \"portafoglio\"; \nvi possono essere ministri preposti ad una pluralit\u00e0 di dicasteri e, in alcuni ordinamenti, dicasteri ai quali sono preposti pi\u00f9 ministri. Nella Santa Sede, a differenza che negli ordinamenti statali, la maggior parte dei dicasteri ha al vertice un organo collegiale.\nIn molti ordinamenti i capi dei dicasteri sono coadiuvati da organi monocratici variamente denominati: \"segretari di stato\" (quando il titolo non \u00e8 attribuito ai ministri), \"sottosegretari di stato\", \"segretari parlamentari\" (nei paesi che seguono il sistema Westminster), \"vice ministri\" ecc. Questi svolgono funzioni vicarie nei confronti del titolare del dicastero e possono essere preposti ad una parte dello stesso. Oltre che da tali organi di natura politica, il titolare pu\u00f2 essere coadiuvato da un organo burocratico, quale, ad esempio, un \"segretario generale\" o un \"segretario permanente\" (in Gran Bretagna e altri paesi che seguono il sistema Westminster), dal quale dipendono gli altri uffici del dicastero.\nDal punto di vista organizzativo, i dicasteri, come gli apparati pubblici in genere, sono tipiche organizzazioni burocratiche, che fanno ampio ricorso alla formalizzazione come meccanismo di coordinamento; possono avere una macrostruttura di tipo polifunzionale (come i ministeri italiani che hanno quale articolazione di primo livello la direzione generale) o di tipo multidivisionale (come i ministeri italiani che hanno quale articolazione di primo livello il dipartimento). Spesso, oltre agli uffici \"centrali\", i dicasteri hanno uffici \"periferici\", distribuiti sul territorio e competenti per una parte soltanto dello stesso (\"circoscrizione\"); tali uffici possono avere compiti esclusivamente preparatori ed esecutivi rispetto all'attivit\u00e0 degli uffici centrali (secondo il modello della \"deconcentrazione\") oppure funzioni proprie che esercitano sotto la direzione e il controllo degli uffici centrali (secondo il modello del \"decentramento burocratico\").\nAll'interno di taluni dicasteri possono esserci organizzazioni dotate di una certa autonomia: un esempio tipico sono le aziende autonome, che esercitano imprese pubbliche."}
{"id": "1548", "revid": "919135", "url": "https://it.wikipedia.org/wiki?curid=1548", "title": "Disuguaglianza di \u010ceby\u0161\u00ebv", "text": "La disuguaglianza di \u010ceby\u0161\u00ebv \u00e8 usata soprattutto nell'ambito della teoria probabilistica e pi\u00f9 raramente nell'ambito di serie di dati reali. Spesso la disuguaglianza di \u010ceby\u0161\u00ebv viene indicata come disuguaglianza di Markov, di cui \u00e8 un corollario.\nLa disuguaglianza venne pubblicata la prima volta nel 1853 da Ir\u00e9n\u00e9e-Jules Bienaym\u00e9 e riscoperta indipendentemente da Pafnutij L'vovi\u010d \u010ceby\u0161\u00ebv alcuni anni dopo (pertanto viene anche citata come disuguaglianza di Bienaym\u00e9-\u010ceby\u0161\u00ebv).\nDescrizione.\nNell'ambito delle variabili casuali (v.c.) essa afferma che se la v.c. formula_1 ha valore atteso formula_2 e la varianza formula_3 e formula_4 \u00e8 un numero reale positivo, allora la probabilit\u00e0 che formula_1 assuma un valore compreso\ntra formula_6 e formula_7 \u00e8 maggiore di formula_8.\nIn altre parole afferma che, dato un carattere di cui sono noti solamente media aritmetica formula_9 e deviazione standard formula_10, possiamo conoscere la probabilit\u00e0 che una variabile casuale possa avere valori esterni a un intervallo simmetrico rispetto alla media aritmetica. In altri termini questo teorema ci assicura che, indipendentemente dalla distribuzione della variabile casuale, la probabilit\u00e0 che questa assuma valori distanti dalla media pi\u00f9 di formula_11 volte la deviazione standard \u00e8 al massimo formula_12\nOtteniamo quindi il limite inferiore della probabilit\u00e0 di formula_13 espresso con la formula:\ncio\u00e8:\nda cui si pu\u00f2 ottenere anche il limite superiore della probabilit\u00e0 di formula_16 espresso come:\nche equivale a scrivere:\ncio\u00e8:\nNell'ambito della statistica descrittiva essa afferma che l'intervallo di valori compreso tra formula_6 e formula_7 ha un livello di confidenza di almeno formula_22. \nFisz dimostr\u00f2 che per le variabili dotate di media e varianza non \u00e8 possibile trovare una disuguaglianza migliore di quella di \u010ceby\u0161\u00ebv, a meno che non si impongano dei vincoli alla distribuzione della variabile.\nDa questa disuguaglianza si deduce che\nindipendentemente da come sono distribuiti i valori.\nDimostrazione probabilistica.\nPer ogni evento formula_33, sia formula_34 la variabile casuale indicatore di formula_33, cio\u00e8 formula_34 \u00e8 uguale a formula_37 se l'evento formula_33 accade e formula_39 altrimenti. Allora si ha:\nDalla disuguaglianza di Markov segue poi:\nSi ha quindi:"}
{"id": "1549", "revid": "73843", "url": "https://it.wikipedia.org/wiki?curid=1549", "title": "Dati sensibili", "text": "I dati sensibili, nel diritto italiano, sono dati personali la cui raccolta e trattamento sono soggetti sia al consenso dell'interessato sia all'autorizzazione preventiva del Garante per la protezione dei dati personali.\nTipologie.\nSecondo il Codice sulla protezione dei dati personali, sono considerati dati sensibili i dati personali idonei a rivelare:\nTale elenco viene considerato \"chiuso\", nel senso che non \u00e8 lecito procedere per analogia. Per esempio, \u00e8 stato chiarito che la condizione sociale, le prestazioni sociali ricevute, i titoli di studio, la formazione e le esperienze di lavoro, la solvibilit\u00e0 del debitore, il reddito percepito o il patrimonio posseduto non rientrano nel trattamento \"severo\" riservato ai dati sensibili (ma sono comunque tutelati dalla legge sulla privacy).\nModalit\u00e0 di trattamento.\nInoltre l'art. 17 prevede la possibilit\u00e0 che il \"Garante per la protezione dei dati personali\" fissi specifiche modalit\u00e0 di trattamento in ulteriori casi non esplicitamente previsti dal legislatore nell'ambito di tutela previsto per i dati sensibili, quando ci\u00f2 si renda necessario in ragione di un trattamento caratterizzato da rischi specifici per i diritti e le libert\u00e0 fondamentali, nonch\u00e9 per la dignit\u00e0 dell'interessato, in relazione alla natura dei dati o alle modalit\u00e0 del trattamento o agli effetti che pu\u00f2 determinare. Tale norma offre uno strumento sufficientemente elastico in un contesto molto dinamico da un lato (soprattutto tecnico ed economico) e ancora sconosciuto dall'altro lato (soprattutto giuridico), il tutto senza perdere di vista le finalit\u00e0 della legge sulla privacy, rimanendo comunque fermo il rispetto delle \"misure ed accorgimenti a garanzia dell'interessato\", ove prescritti.\nPer quanto riguarda invece il trattamento dei dati sensibili da parte di soggetti pubblici il Codice prevede che il trattamento dei dati sensibili \u00e8 consentito \"solo se autorizzato da espressa disposizione di legge nella quale sono specificati i tipi di dati che possono essere trattati, le operazioni eseguibili e le finalit\u00e0 di rilevante interesse pubblico perseguite\".\nCome indicato nell'art. 9 del Regolamento (UE) 2016/679 del Parlamento europeo e del Consiglio, datato 27 aprile 2016, relativo alla protezione delle persone fisiche con riguardo al trattamento dei dati personali, nonch\u00e9 alla libera circolazione di tali dati e che abroga la direttiva 95/46/CE, il divieto a trattare i dati particolari (con l'entrata in vigore del regolamento i dati sensibili vengono ridefiniti \"particolari\") non \u00e8 da considerarsi assoluto in quanto queste informazioni possono essere trattate in alcuni casi specifici nei quali il trattamento:"}
{"id": "1551", "revid": "30610", "url": "https://it.wikipedia.org/wiki?curid=1551", "title": "Dracma greca", "text": "Dracma greca (\u03b5\u03bb\u03bb\u03b7\u03bd\u03b9\u03ba\u03ae \u03b4\u03c1\u03b1\u03c7\u03bc\u03ae) era il nome della valuta della Grecia, prima dell'introduzione dell'euro. Prende il nome dalla dracma, l'antica unit\u00e0 di misura usata in molte citt\u00e0-stato greche ed in molti regni medio orientali del periodo ellenistico.\nStoria.\nLa dracma rinacque nel 1832, subito dopo la conquista dell'indipendenza e l'istituzione dello stato moderno della Grecia. Nel 1868 la Grecia ader\u00ec all'Unione monetaria latina e la dracma divenne uguale nel peso e nel valore al franco francese ed alla lira italiana.\nDurante l'occupazione della Grecia da parte dell'Asse (1941-1944), una iperinflazione catastrofica ed il saccheggio nazista del Ministero del Tesoro greco hanno reso la dracma praticamente senza valore; nel 1944, le vecchie dracme furono scambiate con le nuove con il rapporto di 50.000.000.000:1.\nPresto la nuova valuta \u00e8 stata svalutata di nuovo; nel 1953, nello sforzo di fermare l'inflazione, la Grecia ha aderito al sistema di Bretton Woods. Nel 1954 le banconote furono ancora scambiate con le nuove, con un rapporto di 1.000:1; la nuova valuta fu legata con un valore di 30 dracme in ragione di 1 dollaro statunitense.\nNel 1973, il sistema di Bretton Woods fu abolito e nei successivi 25 anni il cambio ufficiale declin\u00f2 gradualmente fino a raggiungere 400 \u20af per 1 $.\nLa Grecia ha aderito alla Unione Economica e Monetaria europea il 1\u00ba gennaio 2001. In quella data anche in Grecia entr\u00f2 in vigore l'Euro, il cui tasso di cambio irrevocabile con la dracma era stato fissato in 340.75 dracme per un Euro.\nDa quel momento la dracma rimase in vigore solo come \"espressione non decimale dell'euro\", anche se monete e banconote continuavano ad essere denominate in dracme. Per tutte le forme di pagamento \"non-fisiche\" (trasferimenti elettronici, titoli, ecc.), invece, da quella data si adott\u00f2 solo l'euro.\nIl 1\u00ba gennaio 2002, con l'entrata in circolazione delle monete e banconote in euro, si apr\u00ec una fase di doppia circolazione: le monete e banconote in dracme vennero ritirate definitivamente il 1\u00ba marzo 2002.\nLe monete continuarono ad essere convertibili in Euro fino al 1\u00ba marzo 2004, le banconote fino al 1\u00ba marzo 2012.\nConversione in euro.\nLe monete in circolazione al momento dell'adozione dell'Euro:\nLe banconote in circolazione al momento dell'adozione dell'euro:"}
{"id": "1552", "revid": "2106173", "url": "https://it.wikipedia.org/wiki?curid=1552", "title": "Douglas Adams", "text": "\u00c8 ricordato in particolare per la serie di romanzi \"Guida galattica per gli autostoppisti\", nata nel 1978 come radio commedia della BBC, prima di diventare una \u00abtrilogia di cinque romanzi\u00bb, che ha venduto pi\u00f9 di 15 milioni di copie, oltre ad essere anche una serie televisiva, fumetto, gioco per computer e fino a diventare nel 2005 un film.\nBiografia.\nI primi anni.\nNato a Cambridge l'11 marzo 1952, da Janet Donovan (1927-2016) e Christopher Douglas Adams (1927-1985), visse con entrambi i genitori e la sorella Susan fino al 1957 quando, a causa del divorzio, la madre si trasfer\u00ec col figlio dai nonni materni a Brentwood, nell'Essex. Frequent\u00f2 dal 1959 al 1970 la Primrose Hill Primary School a Brentwood, preferendo le scienze alla letteratura. Fu il suo insegnante Frank Halford a incoraggiarlo a seguire la sua vocazione di scrittore, quando a dieci anni ottenne il punteggio pieno in un saggio. Durante i suoi studi a Cambridge fece l'autostoppista dall'Europa a Istanbul, facendo vari lavori lungo il percorso per mantenersi in viaggio. Nel 1974 ottenne il Bachelor of Arts, e pi\u00f9 tardi la laurea di secondo livello in Letteratura Inglese al St. John's College.\nNel 1970 lasci\u00f2 gli studi per dedicarsi alla carriera di scrittore e fu coinvolto nella realizzazione di alcune serie televisive inglesi da Graham Chapman a John Lloyd, curando la stesura nel 1972 del 45\u00ba episodio di \"Monty Python's Flying Circus\". In seguito lavor\u00f2 come sceneggiatore per la BBC, curando soggetto e copioni per la serie \"Doctor Who\". Le opere di Adams per\u00f2 non erano in linea con lo stile radiofonico e televisivo dell'epoca, e questo rappresent\u00f2 un notevole ostacolo alla sua carriera.\nDato lo scarso successo iniziale, oltre a scrivere, per vivere Adams fece il lavapiatti e la guardia del corpo. La sua carriera sembr\u00f2 prendere il volo nel 1976, quando scrisse e imperson\u00f2 \"Unpleasantness at Brodie's Close\" durante un festival, ma alla fine dello stesso anno, a causa dei suoi insuccessi, cadde in depressione. Comunque in seguito si riprese con ancor pi\u00f9 grande motivazione per raggiungere il successo. Le sue prime opere furono \"The Burkiss Way\" del 1977 e \"The News Huddlines\"; successivamente lavor\u00f2 ancora una volta con Graham Chapman per scrivere un episodio di \"Doctor on the Go\".\nNel 1981, Adams si trasfer\u00ec a Islington, e alla fine del 1980 a Duncan Terrace. Nei primi anni ottanta ebbe una relazione con la scrittrice Sally Emerson, che era allora separata; fu a lei che successivamente dedic\u00f2 il terzo libro della trilogia. Nel 1981 la Emerson torn\u00f2 col marito, Peter Stothard, un ex-compagno di Adams alla Brentwood'School che divenne pi\u00f9 tardi direttore del \"Times\".\nAdams conobbe tramite amici Jane Belson, con la quale ebbe una relazione. Belson era la \"signora avvocato\" menzionata nella biografia stampata nei suoi libri durante la met\u00e0 degli anni ottanta (\"Egli vive a Islington con una signora avvocato e un Apple Macintosh\"). I due vissero a Los Angeles fino al 1983, mentre Adams lavorava su una sceneggiatura di adeguamento del suo primo romanzo. Quando l'affare salt\u00f2 si trasferirono a Londra e, dopo varie separazioni (\"Lui non \u00e8 attualmente certo dove abiti, o con chi\"), si sposarono il 25 novembre 1991. Nel giugno del 1994 ebbero una figlia, Polly Jane Rocket Adams. Nel 1999 la famiglia si trasfer\u00ec a Santa Barbara, in California, dove vissero fino alla morte dello scrittore. Jane Belson e la figlia Polly tornarono poi a Londra, dove Jane mor\u00ec il 7 settembre 2011.\nIl successo.\nIl maggior successo letterario di Adams arriv\u00f2 nel 1979, con la pubblicazione di \"Guida galattica per gli autostoppisti\", romanzo derivante dalla rielaborazione dell'omonima serie radiofonica, in cui i temi della fantascienza umoristica e surreale si intrecciano a spunti di riflessione filosofica. Con quest'opera arriv\u00f2 subito alla prima posizione della classifica dei best seller inglesi, e la popolarit\u00e0 port\u00f2 Adams a diventare il pi\u00f9 giovane autore ad ottenere il premio Golden Pen nel 1984. A seguito del grande successo pubblic\u00f2 quattro sequel: \"Ristorante al termine dell'Universo\", nel 1980; \"La vita, l'universo e tutto quanto\", nel 1982; \"Addio, e grazie per tutto il pesce\", nel 1984; \"Praticamente innocuo\", nel 1992.\nI primi due libri furono successivamente adattati per sei puntate di un programma televisivo, che debutt\u00f2 nel 1982. Nel dicembre dello stesso anno, Adams aveva ben tre romanzi nella lista dei best seller del \"New York Times\" e del \"Publishers\", e fu il primo autore britannico ad aver raggiunto quell'obiettivo dopo Ian Fleming. Negli anni fu anche un prolifico autore in quasi tutti i tipi di produzione mediatica: film, telefilm, videogiochi, romanzi, racconti, saggi scientifici, musica, e produzioni radiofoniche.\nTra le altre opere da lui scritte, si ricordano i due libri sull'investigatore privato \"olistico\" Dirk Gently; \"The Meaning of Liff\" / \"The Deeper Meaning of Liff\", con John Lloyd, una specie di vocabolario, dove a una serie di nomi di citt\u00e0 viene assegnato un significato, per nominare \"concetti comuni per i quali non esiste ancora una parola\"; e \"L'ultima occasione\" (\"Last Chance to See\"), resoconto del 1990 di un suo viaggio per il mondo in cerca di specie animali in pericolo (Adams aveva a cuore in particolare la sorte dei gorilla e dei rinoceronti, per i quali finanzi\u00f2 iniziative internazionali di tutela), di cui sono state realizzate anche delle serie di documentari radiofonici e televisivi.\nL'ultimo periodo.\nL'ultimo romanzo, \"Il salmone del dubbio\", \u00e8 rimasto incompiuto ed \u00e8 stato pubblicato postumo, insieme a una serie di saggi e articoli (alcuni inediti in precedenza) da lui scritti. Avrebbe dovuto essere il sesto episodio della \"Guida\" e costituirne il nuovo finale, oppure il terzo episodio di \"Dirk Gently\" o ancora qualcosa di completamente diverso, almeno secondo le sue stesse parole.\nMor\u00ec a 49 anni a Santa Barbara, dove viveva con la moglie e la figlia, a seguito di un attacco cardiaco, dopo un allenamento in una palestra privata a Montecito, l'11 maggio 2001. Aveva inconsapevolmente sub\u00ecto un graduale restringimento delle arterie coronarie, che lo port\u00f2 a una fatale aritmia cardiaca. Adams era stato incaricato di consegnare il discorso di commiato al Mudd College il 13 maggio. Il suo funerale si tenne il 16 maggio a Santa Barbara. I suoi resti sono stati successivamente cremati e le ceneri poste nell'Highgate Cemetery a nord di Londra, nel giugno 2002.\nAl momento della morte, stava lavorando alla sceneggiatura per la versione cinematografica di uno dei suoi romanzi. Nella sua carriera i suoi libri vendettero 15 milioni di copie nel Regno Unito, Stati Uniti e Australia. Il 25 maggio 2001, due settimane dopo la morte di Adams, i suoi fan organizzarono un tributo, denominato \"Towel Day\", che da allora \u00e8 stato osservato ogni anno.\nNel 2005 \u00e8 stata pubblicata la biografia ufficiale dello scrittore, curata da Nick Webb e intitolata \"Wish You Were Here\".\nOpere.\n\"Guida galattica per autostoppisti\".\nNel 1977 inizi\u00f2 a preparare, scrivere e produrre, insieme al produttore radiofonico Simon Brett la \"Guida galattica per gli autostoppisti\" (\"The Hitch-Hiker's Guide to the Galaxy\"), una serie radiofonica a puntate trasmessa dal marzo 1978 in Gran Bretagna dalla BBC, che riscosse un incredibile successo e inaugur\u00f2 il filone della fantascienza umoristica.\nLe puntate della serie radiofonica furono successivamente rielaborate sotto forma di romanzi; dopo il successo del primo volume, in un primo tempo Adams decise di impostarne altri due, per poi passare (sotto pressione del pubblico e degli editori) a un progetto di cinque volumi, che l'autore defin\u00ec \"una trilogia in cinque parti\".\nDal 1980 Adams cerc\u00f2 di trasformare in film il suo primo romanzo; fece numerosi viaggi a Los Angeles lavorando con molti studi hollywoodiani e potenziali produttori. L'anno successivo la serie radiofonica divenne la base per una mini serie TV in sei puntate per la BBC.\nQuando mor\u00ec nel 2001 in California, stava provando a far partire il progetto con la Disney, che aveva comprato i diritti del romanzo nel 1998. La sceneggiatura finale ebbe una riscrittura postuma da parte di Kirkpatrick e il risultato fu il film tratto dalla \"Guida\" che usc\u00ec nel 2005.\n\"Dirk Gently\".\nLa seconda serie di romanzi scritta da Adams, che hanno come protagonista l'investigatore privato \"olistico\" Dirk Gently, fu scritta tra il primo viaggio in Madagascar con Mark Carwardine nel 1985, e la serie di viaggi che formarono le basi per la serie radiofonica \"L'ultima occasione\". \nIl primo romanzo, \"Dirk Gently. Agenzia di investigazione olistica\", fu pubblicato nel 1987, e l'anno dopo il successivo \"La lunga oscura pausa caff\u00e8 dell'anima\".\nIl terzo romanzo fu pubblicato postumo nel 2002, e secondo le dichiarazioni dell'autore, avrebbe potuto essere alternativamente un nuovo romanzo della \"Guida galattica per gli autostoppisti\" o di \"Dirk Gently\", o di entrambi.\n\"Doctor Who\".\nNel 1978 e 1979 Adams scrisse tre sceneggiature per gli episodi per la sedicesima e la diciassettesima stagione di \"Doctor Who\" in cui il \"Dottore\" era Tom Baker:\"The Pirate Planet\", \"City of Death\" (scritto con David Fisher e Graham Williams) e \"Shada\". \"The Pirate Planet\" e \"City of Death\" furono realizzate, andando in onda nel 1978 e nel 1979 per otto episodi in tutto, mentre \"Shada\", che avrebbe dovuto costituire il finale della diciassettesima stagione, non fu mai finito per uno sciopero dei dipendenti della BBC, e non and\u00f2 mai in onda.\nAdattamenti.\nAlcuni elementi della sceneggiatura di \"Shada\" e \"City of Death\" furono riutilizzati da Adams nel romanzo \"Dirk Gently. Agenzia di investigazione olistica\", in particolare nel personaggio del professor Chronotis; \"Shada\" invece, fu trasformato in romanzo nel 2012 da Gareth Roberts.\nLa Big Finish Productions nel 2003 riadatt\u00f2 \"Shada\" come audio drama, con Paul McGann che interpretava l'ottavo Dottore. Ne fu realizzata una versione accompagnata da animazioni in flash che fu pubblicata come webcast sul sito della BBC; l'anno successivo fu edito in due CD.\nAdams scrisse inoltre una potenziale sceneggiatura per un film, che si doveva chiamare \"Doctor Who and the Krikkitmen\", ma che in seguito divenne il suo romanzo \"La vita, l'universo e tutto quanto\".\nProduzioni multimediali.\nDouglas Adams ha contribuito a diverse sceneggiature televisive, collaborando con i Monty Python e con la serie \"Doctor Who\".\nLo scrittore fu anche un importante autore radiofonico come dimostrano la nascita originale della sua serie pi\u00f9 famosa e che il suo contributo alla radio inglese \u00e8 ricordato nella \"Radio Academy's Hall of Fame\".\nAdams era un grande appassionato di tecnologia e in particolare di informatica, passione di cui parlava spesso nei suoi romanzi e nelle sue conferenze. Nel 1984 usc\u00ec il videogioco della serie \"Guida galattica per gli autostoppisti\" con Steve Meretzky e al 1985 risale la sceneggiatura radio originale, con Geoffrey Perkins. Nel 1996 ha scritto e diretto \"Starship Titanic\", un videogioco interattivo di avventura grafica disponibile per PC e Apple Macintosh nel 1998 da Simon &amp; Schuster per Microsoft Windows. Convertito l'anno seguente per Mac OS, il gioco \u00e8 stato nuovamente distribuito nel 2015 su GOG.com. Occupato dalla produzione del gioco, Adams chiese al suo amico Terry Jones di scriverne il romanzo nel 1997 dal nome \"Douglas Adams's Starship Titanic\". \nNel 1999, inoltre, fond\u00f2 la community online \"h2g2\".\nMusica.\nAdams ricevette la sua prima chitarra per mancini nel 1964, dopo aver studiato pianoforte dal 1960, con lo stesso insegnante di Paul Wickens, il pianista che faceva parte della band di Paul McCartney; quando mor\u00ec, Adams aveva una collezione di ventiquattro chitarre per mancini.\nAnche i Pink Floyd e i Procol Harum ebbero una notevole influenza sui suoi lavori; Adams infatti, era amico del chitarrista David Gilmour, e per il suo quarantaduesimo compleanno, fece una apparizione come ospite ad uno dei concerti finali dei Pink Floyd, tenutosi all'Earls Court di Londra la sera del 28 ottobre 1994, suonando la chitarra in \"Brain Damage\" ed \"Eclipse\".\nAdams, inoltre, diede il titolo definitivo all'album dei Pink Floyd \"The Division Bell\", traendo le parole dal testo del brano \"High Hopes\" contenuto nel disco.\nAdams \u00e8 stato un amico anche di Gary Brooker, cantante, pianista e compositore dei Procol Harum; Brooker veniva invitato alle feste che Adams teneva a casa sua, e in una di queste occasioni esegu\u00ec la versione completa di \"A Whiter Shade of Pale\", che fu eseguita anche alla commemorazione di Adams.\nBiologia.\nAll'inizio degli anni novanta inizi\u00f2 ad appassionarsi di biologia (in particolare di biologia evolutiva e zoologia), facendo numerosi viaggi che gli ispirarono in seguito la redazione del libro reportage \"L'ultima occasione\" (\"Last Chance to See\", 1990), che considerava il libro pi\u00f9 importante che avesse scritto in tutta la sua carriera. Inizi\u00f2 inoltre un lungo rapporto di amicizia e di forte stima reciproca con il biologo evoluzionista Richard Dawkins, che scrisse un commiato postumo per \"Il salmone del dubbio\". \"Adams dichiar\u00f2 di provare \"un profondo senso di meraviglia\" davanti alla complessit\u00e0 del mondo biologico, e che se fosse potuto tornare indietro avrebbe scelto di dedicarsi alle scienze naturali. Douglas Adams riteneva che il modello concettuale della biologia evoluzionistica dimostrasse chiaramente, l'insussistenza e la non-necessit\u00e0 dell'ipotesi dell'esistenza di un Dio; si dichiarava quindi \"ateo radicale\".\n\"L'ultima occasione\" (\"Last chance to see\").\nFu il lavoro pi\u00f9 sorprendente di Adams, scritto nel 1990 in collaborazione con Mark Carwardine. Un diario di viaggio in cui sono elencate una grande variet\u00e0 di specie in via d'estinzione. Il progetto originale nacque come una serie radiofonica per la BBC; l'umorismo caratterizzante delle sue opere, qui lascia spazio ad un tono pi\u00f9 pacato di tristezza.\nL'ultimo capitolo del libro \"Sifting Through the Embers\", in particolare, \u00e8 un racconto allegorico su cui l'ignoranza dell'uomo continua a giocare con la devastazione che avviene ogni giorno sulla Terra. I semi piantati nella sua precedente opera \"Doctor Snuggles\", raggiungono qui la loro massima crescita. Pi\u00f9 che essere di informazione o ironico, il libro \u00e8 una chiamata ad ogni lettore, per incitarlo il pi\u00f9 possibile a fare la sua parte, e a cercare di migliorare le cose; \u00e8 un avviso da parte di \"qualcuno\" che ha visto delle devastazioni difficili da immaginare."}
{"id": "1554", "revid": "1632387", "url": "https://it.wikipedia.org/wiki?curid=1554", "title": "Daniel Pennac", "text": "Biografia.\nNato nel 1944 in una famiglia di militari di origini corse e provenzali, passa la sua infanzia in Africa, nel sud-est asiatico, in Europa e nella Francia meridionale. Pessimo allievo, solo verso la fine del liceo ottiene buoni voti, quando un suo insegnante, nonostante la sua dislessia, comprende la sua passione per la scrittura e, al posto dei temi tradizionali, gli chiede di scrivere un romanzo a puntate, con cadenza settimanale.\nOttiene la laurea in lettere all'Universit\u00e0 di Nizza nel 1968, diventando contemporaneamente insegnante e scrittore.\nLa scelta di insegnare, professione svolta per ventotto anni, a partire dal 1970, gli serviva inizialmente per avere pi\u00f9 tempo per scrivere, durante le lunghe vacanze estive. Pennac, per\u00f2, si appassiona subito a questo suo ruolo.\nInizia l'attivit\u00e0 di scrittore con un \"pamphlet\" e con una grande passione contro l'esercito (\"Le service militaire au service de qui?\", 1973), in cui descrive la caserma come un luogo tribale, che poggia su tre grandi falsi miti: la maturit\u00e0, l'uguaglianza e la virilit\u00e0. In tale occasione, per non nuocere a suo padre, militare di carriera, assume lo pseudonimo \"Pennac\", contrazione del suo cognome anagrafico Pennacchioni.\nAbbandona la saggistica in seguito all'incontro con Tudor Eliad, con il quale scrive due libri di fantascienza (\"Les enfants de Yalta\", 1977, e \"P\u00e8re No\u00ebl\", 1979) ma che ebbero scarso successo commerciale. Successivamente, decide di scrivere racconti per bambini.\nScommettendo contro amici che lo ritenevano incapace di scrivere un romanzo giallo, nel 1985 pubblica \"Il paradiso degli orchi\" (\"Au bonheur des ogres\"), primo libro del ciclo di Malauss\u00e8ne. Comincia cos\u00ec la fortunata serie di romanzi che girano attorno a Benjamin Malauss\u00e8ne, capro espiatorio di \"professione\", alla sua inverosimile e multietnica famiglia, composta di fratellastri e sorellastre molto particolari e di una madre sempre innamorata e incinta, e a un quartiere di Parigi, Belleville.\nNel 1992, pubblica il saggio \"Come un romanzo\" (\"Comme un roman\", in francese), manifesto a favore della lettura.\nNel 1997 scrive \"Signori bambini\" (\"Messieurs les enfants\"), da cui verr\u00e0 tratto un film di Pierre Boutron.\nIl 26 marzo 2013 \u00e8 stato insignito della Laurea ad Honorem per il suo impegno nella pedagogia presso l'Universit\u00e0 di Bologna. Nella \"Lectio magistralis\" in occasione della Laurea honoris causa, Pennac si sofferma a lungo nella spiegazione della parola \"passeur\" (letteralmente: facilitatore) per poi nella parte finale definire il \"passeur supremo\" colui che non fa domande su cosa si pensa del libro appena finito di leggere perch\u00e9 \"le nostre ragioni di leggere sono strane quanto le nostre ragioni di vivere. E nessuno \u00e8 autorizzato a chiederci conto di questa intimit\u00e0.\""}
{"id": "1555", "revid": "1324679", "url": "https://it.wikipedia.org/wiki?curid=1555", "title": "Scarto quadratico medio", "text": "Lo scarto quadratico medio (o deviazione standard, o scarto tipo, o scostamento quadratico medio) \u00e8 un indice di dispersione statistico, vale a dire una stima della variabilit\u00e0 di una popolazione di dati o di una variabile casuale.\n\u00c8 uno dei modi per esprimere la dispersione dei dati intorno ad un indice di posizione, quale pu\u00f2 essere, ad esempio, la media aritmetica o una sua stima. Ha pertanto la stessa unit\u00e0 di misura dei valori osservati (al contrario della varianza che ha come unit\u00e0 di misura il quadrato dell'unit\u00e0 di misura dei valori di riferimento). In statistica la precisione si pu\u00f2 esprimere come lo scarto quadratico medio.\nIl termine \"standard deviation\" \u00e8 stato introdotto in statistica da Pearson nel 1894 assieme alla lettera greca formula_1 (sigma) che lo rappresenta. Il termine italiano \"deviazione standard\" ne \u00e8 la traduzione pi\u00f9 utilizzata nel linguaggio comune; il termine dell'Ente Nazionale Italiano di Unificazione \u00e8 tuttavia \"scarto tipo\".\nLo scarto quadratico medio formula_1 \u00e8 la radice quadrata della varianza, la quale viene coerentemente rappresentata con il quadrato di sigma, formula_3.\nStatistica descrittiva.\nIn statistica descrittiva lo scarto quadratico medio di un carattere formula_4 rilevato su una popolazione di formula_5 unit\u00e0 statistiche si definisce nel seguente modo:\ndove formula_7 \u00e8 la media aritmetica di formula_4.\nLo scarto quadratico medio \u00e8 la radice quadrata della varianza.\nA partire dallo scarto quadratico medio si definisce anche il coefficiente di variazione o la \"deviazione standard relativa\" come il rapporto tra lo scarto tipo formula_9 e il valore assoluto della media aritmetica della variabile in esame semprech\u00e9 quella media sia non nulla:\nQuesto indice relativo (che viene spesso espresso in termini percentuali) consente di effettuare confronti tra dispersioni di dati di tipo diverso, indipendentemente dalle loro quantit\u00e0 assolute.\nFormulazioni equivalenti.\nLo scarto quadratico medio pu\u00f2 essere espresso in una forma equivalente, ricalcolando come segue la sommatoria dei quadrati degli scarti:\nApplicando questo risultato alla formula originale per lo scarto quadratico medio, si ottiene:\nNelle applicazioni informatiche, \u00e8 a volte conveniente modificare la formula precedente:\nche consente, con sole tre variabili formula_14, di calcolare lo scarto quadratico medio, oltre che la media, di una successione di numeri di lunghezza formula_5 senza dover ricorrere ad una memorizzazione degli stessi.\nStatistica inferenziale.\nNell'ambito della statistica inferenziale (dove \u00e8 noto solo un campione, di numerosit\u00e0 formula_16, dell'intera popolazione), soprattutto nel contesto della teoria della stima, uno stimatore per lo scarto quadratico medio di un carattere formula_4 \u00e8 dato dallo scarto quadratico medio campionario:\ndove formula_19 \u00e8 la media campionaria di formula_4 (ossia la media aritmetica del carattere calcolata sul campione considerato).\nValgono i limiti formula_21 e formula_22.\nPoich\u00e9 il precedente stimatore \u00e8 distorto, per ottenerne uno non distorto si rimpiazza il denominatore formula_16 con formula_24 ottenendo:\nSostanzialmente, poich\u00e9 non \u00e8 nota la media dell'intera popolazione formula_26, ma solo una sua stima (la media del campione formula_27), bisogna utilizzare formula_24 per ottenere uno stimatore corretto formula_29 della varianza incognita formula_30 di formula_4 sull'intera popolazione a partire dai dati del campione. La sua radice quadrata diviene lo scarto quadratico medio campionario \"corretto\".\nQuesta correzione al denominatore fa s\u00ec che formula_32 sia maggiore rispetto a formula_33, correggendo cos\u00ec la tendenza di formula_33 a sottostimare le incertezze, soprattutto nel caso in cui si lavori con pochi dati (formula_16 \"piccolo\"; nelle applicazioni pratiche, si considera \"piccolo\" un campione formato da meno di 30 elementi).\nOsserviamo il caso limite di formula_36, cio\u00e8 quando si ha un campione di un solo elemento. Si ha formula_37, che ovviamente non \u00e8 molto ragionevole nell'ambito della statistica inferenziale. Invece formula_38 non \u00e8 definito, rispecchiando cos\u00ec la totale ignoranza inerente all'incertezza su una singola misura. In questo senso, si afferma che formula_32 non dice nulla sul singolo caso.\nLa differenza tra formula_33 e formula_32 per campioni molto estesi diventa numericamente insignificante.\nProbabilit\u00e0.\nSia formula_4 una variabile aleatoria, lo scarto quadratico medio \u00e8 definito come la radice quadrata della varianza di formula_4\nFormalmente lo scarto quadratico medio di una variabile aleatoria pu\u00f2 essere calcolato a partire dalla funzione generatrice dei momenti, in particolare \u00e8 la radice quadrata della differenza tra il momento secondo ed il momento primo elevato al quadrato, cio\u00e8\ndove formula_46 \u00e8 il valore atteso di formula_4.\nApplicazioni.\nIn fisica, lo scarto quadratico medio \u00e8 un ottimo indice dell'errore casuale della misurazione di una grandezza fisica.\nIn ingegneria, \u00e8 uno dei parametri da considerare per valutare la capacit\u00e0 di un processo produttivo, o pi\u00f9 in generale, l'affidabilit\u00e0 di una campagna di test per determinare il tasso di guasto di un dato componente.\nIn ambito finanziario, viene usato per indicare la variabilit\u00e0 di un'attivit\u00e0 finanziaria e dei suoi payoff (rendimenti). Esso fornisce quindi, implicitamente, una misura della volatilit\u00e0 dell'attivit\u00e0, quindi del suo rischio.\nIn ambito sportivo \u00e8 utilizzato per valutare la prestazione di un giocatore di bowling in riferimento ad un certo numero di partite. Il valore trovato non incide sul punteggio ma sintetizza le capacit\u00e0 e i miglioramenti del giocatore."}
{"id": "1556", "revid": "554814", "url": "https://it.wikipedia.org/wiki?curid=1556", "title": "Diritto", "text": "Diritto, nel lessico giuridico, \u00e8 l'insieme delle norme giuridiche presenti in un ordinamento giuridico e/o delle norme giuridiche che regolano una determinata disciplina, ma anche un sinonimo di potere o facolt\u00e0. Per estensione indica anche la scienza che studia le norme giuridiche e le fonti giuridiche; altri significati ancora possono derivare da fraseologie di dettaglio.\nStoria.\nDal medioevo all'et\u00e0 moderna.\nUna delle concezioni pi\u00f9 antiche \u00e8 la cosiddetta \"teoria del diritto naturale\", o giusnaturalismo, corrente filosofica condivisa da molti pensatori, fra cui Cicerone nel De legibus, Ulpiano, Agostino d'Ippona, Tommaso d'Aquino e Ugo Grozio, padre del giusnaturalismo moderno, che fonda il diritto naturale sul carattere razionale dell'uomo. Tale teoria postula l'esistenza di una serie di princ\u00ecpi eterni e immutabili, inscritti nella natura umana, cui si d\u00e0 il nome di diritto naturale. Il diritto positivo (cio\u00e8 il diritto effettivamente vigente) non sarebbe altro che la traduzione in norme di quei princ\u00ecpi. Il metodo adottato dal legislatore \u00e8 dunque un metodo deduttivo: da princ\u00ecpi universali si ricavano (per deduzione) le norme particolari. Il problema \u00e8 che non sempre vi \u00e8 pieno accordo su quali siano i princ\u00ecpi universali ispiratori delle norme giuridiche.\nNel medioevo le Chiese, principali assertrici del diritto naturale, tendono a identificarlo con i princ\u00ecpi dettati dai loro testi sacri (la Bibbia, il Corano, ecc.); gli studiosi laici con princ\u00ecpi diversi (di giustizia, equit\u00e0, il popolo, lo stato etc.). Non essendoci accordo sui princ\u00ecpi-base (a meno che essi non siano imposti da un potere autoritario), viene a cadere il fondamento stesso della teoria del diritto naturale.\nNell'et\u00e0 moderna l'origine del diritto \u00e8 stata individuata in aspetti diversi della natura umana, fra cui la morale (Leibniz, Thomasius, Kant) e la forza (Hegel, Savigny).\nIl XIX secolo ed il positivismo.\nVerso la fine dell'XIX secolo, sull'onda delle teorie filosofiche positiviste, si afferma (e rimane a lungo predominante) il cosiddetto positivismo giuridico o giuspositivismo che, contrapponendosi al giusnaturalismo, asserisce tutto al contrario che il diritto \u00e8 solo ed esclusivamente diritto positivo, cio\u00e8 diritto effettivamente posto, e non c'\u00e8 alcuno spazio per alcun diritto naturale trascendente il diritto positivo. Secondo la gran parte degli studiosi giuspositivisti (specie in Italia) il diritto si identifica con la norma giuridica (giuspositivismo normativistico). Il diritto dunque non sarebbe altro che una serie di norme che regolano la vita dei membri di una societ\u00e0, allo scopo di assicurarne la pacifica convivenza. Il diritto (e i princ\u00ecpi che ne stanno alla base) si sposta cos\u00ec dal campo del trascendente a quello dell'immanente, dal dominio della natura a quello della cultura. Il metodo adottato dai giuspositivisti \u00e8, al contrario di quello dei giusnaturalisti, un metodo induttivo: non esistendo princ\u00ecpi universali ed eterni, i princ\u00ecpi su cui si basa il diritto vengono ricavati per induzione (cio\u00e8 per astrazione) dalle norme giuridiche particolari e contingenti.\nI fautori del giuspositivismo hanno per\u00f2 qualcosa in comune con quelli del giusnaturalismo: essi rientrano tutti nella categoria filosofica dei \"realisti\", ossia di coloro che pensano alla realt\u00e0 come a un \"dato\" oggettivo, esterno, e come tale indipendente dall'osservatore. Anche il diritto sarebbe, come tutta la realt\u00e0, un dato oggettivo, che lo studioso si limita a indagare e il giudice ad applicare, senza modificarlo in alcun modo. Una concezione statica del diritto, insomma.\nLe tesi \"realiste\" sono contestate dai teorici che possono ascriversi alla corrente filosofica del relativismo o scetticismo. Al contrario dei \"realisti\", gli \"scettici\" pensano (sulla scia delle moderne teorie scientifiche e filosofiche del Novecento) che un'osservazione \"oggettiva\" e \"distaccata\" della realt\u00e0 non sia possibile, e che l'osservatore, interpretando la realt\u00e0, la influenzi necessariamente. Ogni analisi dovr\u00e0 per forza essere \"soggettiva\", poich\u00e9 ineliminabile \u00e8 la componente del soggetto nell'analisi della realt\u00e0. Il soggetto non si limita a \"osservare\", bens\u00ec \"(ri)crea\" la realt\u00e0. Per chi abbraccia le tesi scettiche, il diritto non pu\u00f2 dunque essere un mero \"dato\", un insieme fisso e immutabile di norme (giuspositivismo) o di princ\u00ecpi eterni (giusnaturalismo). I teorici che studiano il diritto (i giuristi, il cui insieme di scritti costituisce la cosiddetta \"dottrina\") e i pratici che lo applicano (i giudici, il cui insieme di sentenze costituisce la cosiddetta giurisprudenza) non sono \"indagatori\" o \"applicatori\" di una realt\u00e0 gi\u00e0 data ma, nello stesso momento in cui la interpretano, ne diventano veri e propri \"creatori\". Il teorico, disquisendo sul diritto, \"crea\" diritto; il giudice, emanando una sentenza, \"crea\" diritto. La concezione del diritto propria dello scetticismo \u00e8 dunque \"dinamica\", e non statica.\nIl XX secolo e l'interpretazione marxista ed il \"costruttivismo\".\nUn'altra interpretazione, sostenuta da Kelsen, vedeva il diritto come una mera tecnica sociale, valutandone solo l'efficienza e separandolo dalla natura umana; questo \u00e8 il modo principale con cui si studia e si cerca di capire il diritto.\nSecondo la formulazione data dai giuristi sovietici al loro I congresso del 1938, l'interpretazione marxista del fenomeno giuridico si compendia invece nella definizione seguente: \"Il diritto \u00e8 l'insieme delle regole di condotta esprimenti la volont\u00e0 della classe dominante, legislativamente stabilite, nonch\u00e9 delle sue consuetudini e delle regole di convivenza sanzionate dal potere statuale, la cui applicazione \u00e8 garantita dalla forza coercitiva dello Stato al fine di tutelare, sanzionare e sviluppare i rapporti sociali e gli ordinamenti vantaggiosi e convenienti alla classe dominante\".\nUna concezione teorica pi\u00f9 moderna - che emerse verso la fine del secolo - fu il costruttivismo giuridico, soprattutto grazie ai teorici anglosassoni e secondo tale teoria l'essere umano osserva, modifica, influenza, interpreta e crea simultaneamente; la realt\u00e0 \u00e8 allo stesso tempo scoperta e inventata, osservata e costruita; noi non siamo completamente liberi, ma non siamo neanche completamente vincolati; subiamo pesanti interferenze dalla realt\u00e0, ma interveniamo pesantemente a modificarla. Per il costruttivismo, dunque, da una parte l'interprete (giurista o giudice) \u00e8 ancorato alle norme esistenti, in quanto non pu\u00f2 prescindere da esse: egli non pu\u00f2 essere interamente creativo, come pretenderebbero gli scettici. D'altra parte \u00e8 anche vero che egli, interpretando le norme giuridiche a scopo teorico ovvero per applicarle al caso concreto, vi immette sempre qualcosa di suo: influisce su di esse in quanto influisce sulla loro futura interpretazione e applicazione. Il ruolo dell'interprete non \u00e8 pertanto interamente notarile e passivo, come pretenderebbero i realisti. Il giurista (o il giudice) non si limita solo a interpretare, n\u00e9 solo a creare. Egli interpreta e crea: crea mentre interpreta. E fa entrambe le cose non in maniera arbitraria, ma sempre fortemente vincolato dall'ambiente storico, culturale e giuridico in cui si pone. Il diritto, secondo il costruttivismo, \u00e8 in conclusione un fatto dinamico, un processo (Roberto Zaccaria), una pratica sociale di carattere interpretativo (Ronald Dworkin), in cui norma giuridica e sua interpretazione interagiscono costantemente a favore dei cittadini.\nIl dibattito sulla definizione.\nIl termine diritto \u00e8 usato con accezioni differenti:\nQualora si riferisca all'insieme di regole che sono in vigore in uno Stato in un determinato momento e che rispondono al bisogno dei cittadini di vivere in una societ\u00e0 il pi\u00f9 possibile ordinata e tranquilla; in questo caso si parla di diritto oggettivo. A volte, invece, il termine diritto assume un significato diverso, in quanto corrisponde al concetto di \"potere, facolt\u00e0\"; in questo caso si parla di diritto soggettivo. Il problema di una definizione concreta e specifica ha per\u00f2 impegnato gli studiosi di tutte le epoche, e costituisce ancora un problema aperto, la cui soluzione dipende in gran parte dal quadro filosofico cui ogni studioso fa riferimento e attraverso il quale affronta la questione.\nPer esempio Stefano Rodot\u00e0, politico, giurista e accademico italiano, si \u00e8 accinto a dare una propria definizione del termine diritto, definendolo come \u201capparato simbolico che struttura un\u2019organizzazione sociale anche quando si sa che alcune sue norme sono destinate a rimanere inapplicate\u201d. Quando si parla di diritto come scienza il termine assume una connotazione tale da indicare lo studio della legge; Per diritto qui si intende in generale la giurisprudenza, lo studio delle norme. Una risposta che possa definirsi esatta in assoluto non esiste anche perch\u00e9 il diritto ha differenti manifestazioni a seconda del modello preso in esame (ad esempio basti pensare alla distinzione tra il \"civil law\" degli Stati dell'Europa continentale e quelli a essi legati e il \"common law\" dei paesi anglosassoni.\nCon una definizione pi\u00f9 complessa si pu\u00f2 definire il diritto come il regolamento dei rapporti tra gli individui che fanno parte di una collettivit\u00e0 statale, assistito dalla garanzia della sua osservanza dal potere dell'autorit\u00e0 dello Stato, che sanziona le violazioni delle regole stabilite e \"codificate\" (diritto penale) dallo Stato tramite il processo penale (diritto processuale penale), fissa le regole che i privati devono osservare nei rapporti tra loro (diritto civile), decide con imparzialit\u00e0 sulle controversie tra privati tramite il processo civile (diritto processuale civile), organizza i servizi pubblici e la Pubblica amministrazione (diritto amministrativo) con facolt\u00e0 dei cittadini di far rispettare le regole fissate per l'attivit\u00e0 della Pubblica amministrazione e dei servizi pubblici tramite il processo amministrativo e con l'obbligo dei cittadini di contribuire secondo regole certe (diritto tributario) alle risorse necessarie al funzionamento dei servizi pubblici e della pubblica amministrazione, con facolt\u00e0 per i cittadini di far verificare da un giudice la correttezza anche del contributo loro richiesto (processo tributario). Il diritto internazionale regola i rapporti tra stati, cittadini di stati diversi (diritto internazionale privato) e le organizzazioni internazionali (diritto delle organizzazioni internazionali).\nLa tradizione germanica presenta la peculiarit\u00e0 di aver sviluppata una scienza giuridica unitaria del diritto pubblico, chiamata \"Staatsrecht\" \n(diritto dello Stato), che disciplina in modo unitario, coerente e strutturato il diritto costituzionale, il diritto amministrativo e il diritto internazionale. Questa sistematizzazione organica manca nella tradizione italiana del diritto pubblici nel quale sono pi\u00f9 diffusamente trattati gli aspetti di diritto amministrativo e di diritto costituzionale.\nL'interesse legittimo.\nLa dottrina giuridica italiana e poi anche il diritto amministrativo italiano hanno elaborato anche il concetto di interesse legittimo, concetto che non \u00e8 condiviso in tutte le legislazioni. Interesse legittimo \u00e8 l'interesse di un singolo (persona fisica o persona giuridica) a che l'operativit\u00e0 dello stato e delle altre amministrazioni pubbliche avvenga nel rispetto della legge e dei regolamenti posti per il loro funzionamento.\nL'interesse legittimo ha una forza superiore a quella del diritto oggettivo e viene ovviamente eccepito quando l'attivit\u00e0 dell'ente pubblico venga a ledere l'interesse del singolo non applicando correttamente le norme che disciplinano il procedimento amministrativo, cio\u00e8 le norme che regolano l'attivit\u00e0 della pubblica amministrazione. Questo vuol dire che per la violazione delle norme procedimentali imposte all'agire della pubblica amministrazione il privato, che abbia un interesse (definito appunto legittimo) all'osservanza puntuale di queste norme, pu\u00f2 impugnare l'atto della pubblica amministrazione, che ritenga non assunto con il rispetto di tutte le norme, avanti gli organi di giustizia amministrativa per ottenere l'annullamento totale o parziale dell'atto amministrativo che risultasse illegittimamente assunto.\nPrincipali partizioni e branche.\nCome per le altre scienze sociali, si suole ripartire il diritto in una serie di discipline differenti, sebbene tale partizione non sia da intendersi in senso assoluto, ma sia semplicemente operata a scopo didattico o pratico. Il confine tra diritto privato e diritto pubblico era gi\u00e0 presente, anche se in forma embrionale, all'epoca dei primi giuristi romani. Diventa poi una distinzione teorica solo a partire dal XIX secolo come sistema di divisione tra parte civile e parte politica della societ\u00e0. Il primo sistema ovvero quello privatistico si occupava del civile mentre il pubblicistico del politico. All'inizio perci\u00f2 erano concepiti come sistemi staccati e a s\u00e9 stanti anche se solo mettendoli in confronto si potevano capire le differenze.\nUna delle principali distinzioni del diritto \u00e8 tra:\nLe fonti del diritto in Italia.\nPer fonti del diritto intendiamo l'insieme di atti e fatti idonei a produrre diritto. Nello specifico, per \u00ab atti \u00bb si intendono quelle fonti che sono frutto dell'attivit\u00e0 di un organo o autorit\u00e0 aventi il potere di produrre norme (si pensi ad un decreto o ad una legge parlamentare); si parla invece di \u00ab fatti \u00bb quando una norma nasce, ad esempio, da un'usanza o un comportamento che nel corso del tempo si afferma come regola giuridica all'interno di una comunit\u00e0.\nDi ciascuna fonte derivante da un atto possiamo individuare: l'organo che ha il potere di emetterlo (Parlamento o Governo), lo sviluppo dell'atto stesso, il documento normativo e i principi deducibili dall'interpretazione del testo.\nOgni ordinamento stabilisce a quale autorit\u00e0 dev'essere affidata la produzione di una determinata norma giuridica e con quali valori gerarchici, creando cos\u00ec una \u00ab piramide \u00bb delle fonti.\nStando alla teoria delle fonti del diritto, in Italia le norme giuridiche sono originate dalle seguenti fonti.\nL'elenco delle fonti interne \u00e8 dettato dalle Preleggi, che sono antecedenti all'entrata in vigore della Costituzione. Stando alla \"ratio\" delle Preleggi, l'elenco dovrebbe essere inteso come tassativo, ma quest'obiettivo \u00e8 stato eroso a partire gi\u00e0 dalla stessa Costituzione. \nHanno rilievo costituzionale o, comunque, lo stesso rango delle leggi le seguenti fonti esterne, le quali concorrono a erodere la portata dell'elenco tipizzato dalle Preleggi.\nA proposito delle fonti esterne, rileva l'art. 117, co. 1 della Costituzione italiana: \u00abLa potest\u00e0 legislativa \u00e8 esercitata dallo Stato e dalle Regioni nel rispetto della Costituzione, nonch\u00e9 dei vincoli derivanti dall'ordinamento comunitario e dagli obblighi internazionali\u00bb."}
{"id": "1557", "revid": "2153148", "url": "https://it.wikipedia.org/wiki?curid=1557", "title": "Diritto del lavoro", "text": "Il diritto del lavoro (in inglese: labour law) \u00e8 quel ramo del diritto privato che studia la disciplina degli aspetti ed i problemi attinenti alla disciplina del lavoro, del rapporto di lavoro, e tutte le tematiche ad esso collegate. Si tratta di una disciplina che \u00e8 nata e si \u00e8 sviluppata per regolare e attenuare le problematiche sociali sorte con la prima rivoluzione industriale.\nDescrizione.\nEsso riguarda la regolamentazione delle relazioni tra datore di lavoro e lavoratore, quella delle relazioni sindacali (oggetto propriamente del diritto sindacale) e quella attinente alle assicurazioni sociali e previdenziali (di cui si occupa il diritto della previdenza e della sicurezza sociale). \u00c8 uno di quei rami del diritto che pi\u00f9 direttamente risente dell'influenza della situazione economica generale, occorrendo tradurre in norme, tutele e concetti legislativi le concezioni ideologiche o statalistiche del sistema di riferimento.\nNel mondo.\nL'organizzazione internazionale di pi\u00f9 antica data che opera nel campo del lavoro a livello mondiale \u00e8 l'Organizzazione Internazionale del Lavoro della quale fanno parte attualmente 178 tra i 191 Stati membri delle Nazioni Unite. Essa svolge un'attivit\u00e0 normativa composta da raccomandazioni in materia di lavoro indirizzate agli Stati; raccomandazioni per\u00f2 che gli stessi devono recepire e ratificare in progetti di convenzioni all'interno del proprio ordinamento.\nA livello europeo, importanti sono le disposizioni dell'Unione europea, come nel caso dei regolamenti, direttamente applicabili dopo la loro emanazione, ci si trova di fronte ad una uniformazione fra gli Stati membri dell'Unione di molte materie concernenti il diritto del lavoro.\nAustralia.\nIl 10 ottobre 2005, il governo di John Howard annunci\u00f2 un progetto di legge, che il 2 novembre venne presentato dal Ministro Kevin Andrews alla Camera dei Rappresentanti e al Senato. tali organi approvarono il \"Workplace Relations Amendment Act\" rispettivamente il 10 novembre e il 2 dicembre (35 voti a favore contro 33 contrari) conssenso finale della Corona britannica il 14 dicembre. L'opposizione di centro-sinistra critic\u00f2 il provvedimento e i tempi di approvazione troppo rapidi, in particolare per una riforma cos\u00ec radicale del diritto del lavoro. Il centro-sinistra sostiene di avere ricevuto un numero insufficiente di copie per esaminare la legge, in via di approvazione.\nla nuova norma del 2005 - che ha sostituito molti aspetti del precedente \"Conciliation and Arbitration Act\" del 1904 in vigore fino al 2006 - introduce la libert\u00e0 di licenziamento per le imprese che impieghi meno di 100 lavoratori dipendenti, dando meno vincoli a contratti privati fra datori e dipendenti, forti limitazioni al diritto di sciopero: la possibilit\u00e0 di citare in giudizio i sindacati per danni, e la facolt\u00e0 per il governo di interrompere uno sciopero in svariati settori (automobilistico, trasporti, settore aereo, minerario, portuale e delle costruzioni); vincoli alla libert\u00e0 di associazione sindacale, con il divieto di costituire sindacati nelle imprese dove non siano presenti contratti di lavoro siglati attraverso un accordo sindacale. Secondo diversi osservatori, l'approvazione di questa legge \u00e8 stato uno dei principali fattori della sconfitta elettorale del centro-destra nelle elezioni parlamentari in Australia del 2007.\nFrancia.\nLa fonte principale \u00e8 costituita dal codice del lavoro francese emanato nel 1910 e pi\u00f9 volte modificato nel corso del tempo.\nIl diritto al lavoro fa parte della dignit\u00e0 dell'essere umano secondo la Costituzione della Seconda Repubblica, che ha creato, in questa prospettiva, laboratori nazionali per dare lavoro ai disoccupati. Questo diritto al lavoro \u00e8 stato poi inserito nel preambolo della Costituzione del 1946, che recita: \"Ogni persona ha il dovere di lavorare e il diritto di ottenere un impiego\", e nella Costituzione del 1958, che \u00e8 ancora in vigore in Francia.\nIl diritto del lavoro in Francia si basa sui diritti costituzionali, compresa la contrattazione collettiva. Il legislatore e le parti sociali sono chiamati, nei loro rispettivi ruoli, a regolare i rapporti di lavoro ; Il legame di subordinazione \u00e8 al centro del rapporto di lavoro individuale. Dal 2000, i dipendenti sono soggetti a una settimana lavorativa legale di 35 ore. \nGermania.\nIn Germania non vi \u00e8 una legge unica ed organica che regola a che disciplina gli aspetti individuali e collettivi del lavoro; i rapporti di lavoro sono il risultato di contrattazioni collettive tra sindacati e datori di lavoro. L'articolo 9 della costituzione della Germania garantisce la libert\u00e0 di lavoro e di gestione nella conclusione di contratti collettivi nazionali di lavoro (\"Tarifvertr\u00e4ge\").\nIl codice federale civile tedesco (\"B\u00fcrgerliches Gesetzbuch\") regola i contratti di lavoro, mentre il codice del commercio tedesco (Handelsgesetzbuch) copre in parte i rapporti di lavoro e contiene le norme sugli agenti commerciali.\nItalia.\nIl nucleo centrale del diritto del lavoro in Italia \u00e8 costituito dal complesso di norme che regolano il rapporto di lavoro ed intorno ad esso ruota l\u2019ulteriore complesso di norme attinenti ai concetti generici di legislazione e sicurezza sociale. Quale specifico campo di applicazione del diritto di lavoro si \u00e8 guardato nel tempo alla distinzione tra \u201crisultato e attivit\u00e0\u201d (ovvero \"locatio operis\" e \"locatio operarum\". Nel primo caso il lavoratore promette un risultato da conseguirsi con la propria opera e, nel secondo, il lavoratore mette a disposizione del datore di lavoro solo la propria attivit\u00e0 fisica ed intellettuale). \nSuccessivamente, in sostituzione dell\u2019alternativa risultato-attivit\u00e0, la distinzione \u00e8 stata posta tra \u201cautonomia\u201d e \u201csubordinazione\u201d laddove, nel primo caso, la gestione del lavoro ed il rischio conseguente all\u2019attivit\u00e0 lavorativa fanno capo al datore di lavoro, mentre nel secondo caso il lavoratore svolge la sua attivit\u00e0 lavorativa ed il conseguimento del risultato viene raggiunto con gestione e rischio a carico del lavoratore stesso.\nStati Uniti d'America.\nNegli USA non vi \u00e8 nessuna legge federale organica e ogni Stato federato degli Stati Uniti ha la propria normativa; \u00e8 tuttavia prassi comune che i dipendenti abbiamo a disposizione 12 giorni di ferie all'anno ai quali si aggiungono 8 giorni festivi."}
{"id": "1558", "revid": "2", "url": "https://it.wikipedia.org/wiki?curid=1558", "title": "Diritti dell'Uomo", "text": ""}
{"id": "1559", "revid": "320578", "url": "https://it.wikipedia.org/wiki?curid=1559", "title": "Dichiarazione universale dei diritti dell'uomo", "text": ""}
{"id": "1560", "revid": "0", "url": "https://it.wikipedia.org/wiki?curid=1560", "title": "Dicotiledoni", "text": ""}
{"id": "1561", "revid": "599013", "url": "https://it.wikipedia.org/wiki?curid=1561", "title": "Diritto d'autore italiano", "text": "Il diritto d'autore italiano \u00e8 la branca dell'ordinamento giuridico italiano che disciplina il diritto d'autore, cio\u00e8 l'attribuzione di un insieme di facolt\u00e0 a colui che realizza un'opera dell'ingegno di carattere creativo, con l'effetto di riservargli diritti morali ed economici.\n\u00c8 disciplinato prevalentemente dalla legge 22 aprile 1941, n. 633 (e il successivo regolamento applicativo, il regio decreto 18 maggio 1942, n. 1369) nonch\u00e9 del Libro Quinto del codice civile italiano.\nStoria.\nDurante il ventennio fascista erano in vigore disposizioni quali la legge 18 marzo 1926, n. 562 che converte in legge il regio decreto legge n. 1950 del 7 novembre 1925 \"Disposizioni sul diritto d'autore\", la legge 17 giugno 1937-XV, n. 1251 e la legge 2 giugno 1939-XVII, n. 739, successivamente la materia venne ad essere regolata in modo organico dalla legge 22 aprile 1941, n. 633.\nAl momento della sua emanazione, la norma era sostanzialmente conforme alla tutela minima prevista dalla convenzione di Berna per la protezione delle opere letterarie e artistiche del 1886; tuttavia nel corso del tempo le sue disposizioni sono state modificate in pi\u00f9 occasioni, in recepimento anche di diverse direttive dell'Unione europea, oltre che in adeguamento al dettato successivamente alla nascita della Repubblica Italiana: ad esempio per quanto riguarda la tutela giuridica del software venne data dall'emanazione del decreto legislativo 518 del 29 dicembre 1992, modificato poi dal decreto legislativo 15 marzo 1996, n. 205 emanati in attuazione della direttiva dell'Unione Europea 91/250/CEE del 14 maggio 1991; successivamente la legge 18 agosto 2000, n. 248 ha modificato la normativa sul diritto d'autore italiano ha introdotto ulteriori disposizioni al fine di contrastare la pirateria e la contraffazione via internet.\nOpere tutelate.\nAd individuare le opere protette dal diritto d'autore sono gli artt. 1-5 della legge n. 633/1941, i quali fanno rientrare nella tutela tutte le opere dell'ingegno aventi carattere creativo, indipendentemente dal modo e dalla forma di espressione.\nPossono essere oggetto di diritti non solo i beni appartenenti alle res esistenti in natura, ma anche i beni immateriali, ovvero quei beni giuridici caratterizzati dall\u2019incorporeit\u00e0.\nIn essi ricorrono due profili:\nSono individuabili due schemi attraverso i quali l\u2019ordinamento procede all\u2019individuazione e alla tutela dei beni immateriali:\nLo sviluppo tecnologico che ha caratterizzato la seconda met\u00e0 del XX secolo ha progressivamente condotto all'individuazione di altri beni immateriali, come i software e le banche di dati.\nA questi ultimi \u00e8 stata estesa la tutela e, in virt\u00f9 della tassativit\u00e0 dell'elencazione dei generi contenuta nell'art. 1, la norma \u00e8 stata aggiornata.\nL'art. 2 della legge fornisce un elenco (esemplificativo e non esaustivo) di opere protette, ovvero opere appartenenti:\nL'art. 4 \u00e8 cos\u00ec formulato:\nLa traduzione, quale elaborazione di un'opera dell'ingegno, \u00e8 oggetto di una tutela giuridica speciale ed autonoma, facendo sorgere diritti, in capo al traduttore, \"distinti\" da quelli che spettano all'autore dell'opera: si parla dunque di \"Diritto d'autore del traduttore\".\nLa legge sul diritto d'autore, come indicato nell'art. 5, non si applica ai testi degli atti ufficiali dello Stato e delle amministrazioni pubbliche, sia italiane che straniere.\nRegistrazione dell'opera.\nAd oggi non \u00e8 necessario alcun tipo di registrazione dell'opera (o dell'autore) per godere della tutela del diritto d'autore (art. 106). Il diritto d'autore si costituisce attraverso l'atto creativo e la sua cessione non pu\u00f2 essere subordinata all'espletamento di formalit\u00e0 legali, cos\u00ec come disposto dalla Convenzione di Berna. La pubblicit\u00e0 legale attuata attraverso le iscrizioni delle opere e le trascrizioni degli atti, che incidono sulla disponibilit\u00e0 dei diritti, offrono comunque, secondo quanto previsto dalla legge, vantaggi a fini di prova dell'appartenenza dei medesimi. Non \u00e8 neppure pi\u00f9 necessario indicare la C cerchiata (\u00a9),introdotta soprattutto per conformit\u00e0 agli Stati Uniti d'America, in quanto dal 1989 anche gli USA aderiscono alla CUB, rendendo inutile l'uso del sovracitato simbolo.\nEsiste comunque un registro presso il quale depositare, se si vuole, l'opera (artt. 103 e seg.). Questo registro pubblico generale \u00e8 istituito presso la Presidenza del Consiglio dei ministri, mentre la SIAE si occupa di tenere due specifici registri, uno dedicato alle opere cinematografiche, l'altro ai software. La registrazione fa fede fino a prova contraria dell'esistenza dell'opera e della sua pubblicazione. \u00c8 possibile registrare programmi per elaboratore, ma \u00e8 facoltativo e comporta degli oneri; mentre sono escluse dall'obbligo di registrazione le fotografie.\nLa registrazione ad uno dei registri comporta una serie di benefici per gli autori, a fronte di un costo di registrazione e di partecipazione che varia in base al tipo di opera. La registrazione di un'opera cinematografica ai registri SIAE, per esempio, \u00e8 utile al ricevimento di finanziamenti. Inoltre la registrazione di un software \u00e8 un requisito necessario per l'iscrizione di una startup al registro delle aziende innovative, che comporta una serie di benefici economici e agevolazioni d'imposta.\nBeni immateriali e diritti.\nI diritti sui beni immateriali sono soggetti ad una disciplina particolare, diversa da quella avente ad oggetto i diritti sui beni materiali.\nTali diritti presentano una serie di caratteri comuni:\nQuesti diritti si rifanno comunque ai diritti d'autore e ai suoi diritti connessi, ai diritti del Codice della Propriet\u00e0 Industriale e hai diritti sulla Privacy.\nCollaborazioni creative.\nNel caso di opere create da pi\u00f9 persone talvolta risulta difficile capire chi sia l\u2019autore e come si regolino i rapporti tra i diversi coautori.\nEsistono diverse tipologie di opere derivanti da una collaborazione creative.\nOpere creative semplici.\nSono le opere create con il contributo indistinguibile e inscindibile di pi\u00f9 persone, ovvero dove non \u00e8 possibile distinguere il lavoro di ogni singolo autore (ad esempio un libro scritto a quattro mani).\nIn mancanza di un accordo scritto, l'art 10 sancisce che il diritto d'autore spetta in parti uguali a tutti gli autori dell'opera. La pubblicazione, la modificazione, o una nuova utilizzazione devono essere decise da tutti gli autori e sono diritti esclusivi degli autori, ma in caso di ingiustificato rifiuto, possono essere autorizzate dall'autorit\u00e0 giudiziaria.\nOpere creative complesse.\nSono le opere che presentano un contributo creativo distinguibile e scindibile da parte dei diversi autori.\nPossiamo distinguere le opere complesse in:\nElaborazioni creative.\nSenza pregiudizio dei diritti esistenti sull'opera originaria, l'art 4 prevede che vengano protette anche le elaborazioni di carattere creativo dell\u2019opera stessa, quali le traduzioni in altra lingua, le trasformazioni da una in altra forma letteraria od artistica, le modificazioni ed aggiunte che costituiscono un rifacimento sostanziale dell'opera originaria, gli adattamenti, le riduzioni, i compendi, le variazioni non costituenti opera originale.\nSulla base dell\u2019art. 7 l\u2019autore dell\u2019elaborazione \u00e8 il titolare dei diritti sull\u2019opera modificata, a patto ovviamente che le modifiche siano esse stesse un\u2019opera creativa. Risulta comunque necessario un accordo con l\u2019autore originale dell\u2019opera che autorizzi l\u2019elaborazione.\nSulla titolarit\u00e0 dell\u2019opera modificata vi sono delle questioni aperte da parte dei giuristi, da un lato chi sostiene la comunione dei diritti con l\u2019autore dell\u2019opera originale, dall\u2019altro chi vede nell\u2019autore dell\u2019elaborazione l\u2019unico titolare. Di fatto si tratta di problema teorico, in quanto l\u2019autorizzazione solitamente porta ad un contratto nel quale le parti si accordano sui diritti spettanti.\nOpere composte.\nRiguarda gli elaborati creati dall'unione di diverse categorie di opere (per esempio testi e musica).\nL'art. 33 afferma che, in caso di mancanza di accordi tra i collaboratori rispetto alle opere liriche, alle operette, ai melologhi, alle composizioni musicali con parole, a balli e balletti musicali, si applicano le disposizioni dei tre successivi articoli (34, 35, 36). Le parti sono libere di regolare come vogliono, contrattualmente, i loro rapporti economici nella utilizzazione dei rispettivi diritti esclusivi.\nL'art. 34 si occupa dei rapporti tra l'autore della parte musicale e quello del testo nelle composizioni musicali con parole.\nIl diritto di utilizzazione economica spetta all'autore della parte musicale eccetto i diritti derivanti dalla comunione. Il profitto di utilizzazione economica viene ripartito in proporzione del valore del rispettivo contributo letterario o musicale.\nNei comma successivi vengono presi in considerazione alcuni tipi di opere musicali:\nI collaboratori hanno il diritto di utilizzare separatamente e indipendentemente la propria opera (art. 34 comma 5).\nL'autore della parte letteraria non pu\u00f2 congiungere la propria opera ad altri testi musicali eccetto che in alcuni casi previsti dall'art. 35:\nIl compositore nei casi 2 e 3 \u00e8 libero di utilizzare la musica.\nL'art. 36 regola alcuni casi previsti all'articolo precedente. Nel 1\u00ba caso l'autore della parte letteraria ne riacquista la libera disponibilit\u00e0 senza pregiudizio dell'eventuale azione dannosa a carico del compositore (primo comma). Nei casi previsti dai numeri 2 e 3 il rapporto di comunione formatosi sull'opera gi\u00e0 musicata rimane fermo, ma l'opera stessa non pu\u00f2 essere rappresentata od eseguita senza il consenso di entrambi i collaboratori (secondo comma).\nNelle opere coreografiche o pantomimiche e nelle altre composte di musica, di parola e di danze o di mimica, in cui la parte musicale non ha funzione o valore principale, l'esercizio dei diritti di utilizzazione economica, salvo patto contrario, spetta all'autore della parte coreografica o pantomimica e, nelle riviste musicali, all'autore della parte letteraria (art. 37 comma1). Per le seguenti categorie di opere valgono comunque i due articoli precedenti.\nOpere collettive.\nSono opere scritte mediante l'unione di lavori, o frammenti di lavori, di una pluralit\u00e0 di autori riuniti da un coordinatore per uno scopo determinato, per lo pi\u00f9 divulgativo, didattico o scientifico. Le opere collettive quindi, a differenza di quelle composte, hanno un coordinatore che sceglie, decide e coordina il lavoro delle diverse parti dell'opera (art. 3).\nSono esempi di opere collettive le enciclopedie, le antologie, le riviste e i giornali. Le diverse parti che li compongono sono considerate come opere creative il cui diritto di singola utilizzazione spetta a ogni singolo autore; ci\u00f2 permette quindi agli autori delle singole parti dell'opera collettiva di utilizzare la propria opera separatamente, con il limite dell'osservanza dei patti convenuti (art. 38 comma 2).\nInoltre, l'art. 40 sancisce che il collaboratore di opera collettiva (eccetto la rivista o il giornale) ha diritto che il suo nome figuri nella riproduzione della sua opera. Nei giornali questo diritto non compete, salvo patto contrario, al personale della redazione.\nGli articoli 4 e 7 riguardanti le opere creative semplici valgono per tutte le opere creative. Nello specifico l'art. 7 dichiara come proprietario dell'opera collettiva colui che organizza e dirige la creazione dell'opera stessa, cio\u00e8 il coordinatore. Tuttavia ciascun collaboratore \u00e8 considerato (rimanendo sempre nei limiti del suo lavoro) autore della singola elaborazione.\nCasi particolari.\n\"Opere cinematografiche (artt. da 44 a 50)\"\nSono considerate sia un'opera collettiva in quanto c'\u00e8 un soggetto che coordina tutti, sia composta perch\u00e9 creata da parti e contributi molto diversi.\nI coautori dell'opera cinematografica, definiti dall'articolo 44 della Legge 633/1941 sono: l'autore del soggetto, l'autore della sceneggiatura, l'autore della musica ed il direttore artistico.\nI diritti di utilizzazione economica per i coautori dell'opera cinematografica durano sino al termine del settantesimo anno dopo la morte dell'ultimo autore, secondo l'art. 32 della l.d.a.\nCome stabilito dall'art. 49, gli autori delle parti letterarie o musicali dell'opera cinematografica possono riprodurle o comunque utilizzarle separatamente, purch\u00e9 non ne risulti pregiudizio ai diritti di utilizzazione il cui esercizio spetta al produttore, ossia colui che \u00e8 indicato come tale sulla pellicola cinematografica.\nL'esercizio dei diritti di utilizzazione economica, spettante al produttore ha per oggetto lo sfruttamento cinematografico dell'opera prodotta (Art. 46).\nIl produttore di opere cinematografiche \u00e8 quindi titolare del diritto di utilizzazione secondo quanto sancito dall'articolo 78-ter, comma 1.\nLa durata del diritto di utilizzazione del produttore, nel comma 2, \u00e8 di cinquanta anni dalla fissazione nel caso in cui la prima comunicazione al pubblico dell'opera cinematografica coincida con la fissazione stessa. Diversamente, ovvero se la fissazione \u00e8 anteriore alla prima pubblicazione, la durata del diritto di utilizzazione \u00e8 di cinquanta anni dalla prima comunicazione al pubblico.\nSalvo patto contrario, il produttore non pu\u00f2 eseguire o proiettare elaborazioni, trasformazioni o traduzioni dell'opera prodotta senza il consenso degli autori indicati nell'art. 44.\nSecondo quanto afferma l'art. 47, il produttore ha facolt\u00e0 di apportare ai contributi utilizzati nell'opera cinematografica le modifiche necessarie per il loro adattamento cinematografico.\nL'accertamento delle necessit\u00e0 o meno delle modifiche apportate o da apportarsi all'opera cinematografica, quando manchi l'accordo tra il produttore e uno o pi\u00f9 degli autori menzionati nell'articolo 44 della presente legge, \u00e8 fatta da un collegio di tecnici nominato dal Presidente del Consiglio dei ministri, secondo le norme fissate dal regolamento. Gli accertamenti fatti da tale collegio hanno carattere definitivo.\nSoggetto del diritto.\nIn genere si identifica come soggetto del diritto d'autore la persona fisica che ha creato l'opera.\nArt. 8 della l. 633/41 \"\u00c8 reputato autore dell'opera, salvo prova contraria, chi \u00e8 in essa indicato come tale, nelle forme d'uso, ovvero \u00e8 annunciato come tale, nella recitazione, esecuzione, rappresentazione e radiodiffusione dell'opera stessa. Valgono come nome lo pseudonimo, il nome d'arte, la sigla o il segno convenzionale, che siano notoriamente conosciuti come equivalenti al nome vero\u201d.\nEsistono per\u00f2 delle norme espresse che stabiliscono deroghe al criterio secondo il quale i diritti patrimoniali spettano all'autore. Sono riportate di seguito le principali eccezioni:\nI giudici hanno elaborato linee giurisprudenziali che abbiano la portata dei principi previsti soprattutto dagli articoli 12-bis e 12-ter e che siano validi anche per altri casi. Il problema nasceva dal fatto che, ai sensi dell'Art 110 della legge sul diritto d'autore, \"La trasmissione dei diritti di utilizzazione deve essere provata per iscritto\". Nel caso in cui non ci sia una prova scritta:\n\u2192Se si tratta di lavoro dipendente: i diritti di utilizzazione spettano al datore di lavoro anche quando si parla di opere diverse da software, banche dati e disegno industriale.\n\u2192Se si tratta di lavoro indipendente o autonomo: si adotta un criterio pi\u00f9 restrittivo, difatti vengono trasferiti solo i diritti necessari all'uso tipico dell'opera nei termini in cui \u00e8 stata richiesta l'esecuzione. Il trasferimento di questi diritti \u00e8 vincolato da:\n&gt;Elementi normativi: in particolare l'Art 119 della legge sul diritto d'autore contiene regole che si applicano al contratto di edizione ma che, secondo giurisprudenza(sentenze di giudici) e dottrina(professori di diritto che si occupano di questa materia), si applica a tutti i contratti che prevedono trasferimento di diritti. Il quinto comma dell'Art 119 cita cos\u00ec: L'alienazione di uno o pi\u00f9 diritti di utilizzazione non implica, salvo patto contrario, il trasferimento di altri diritti che non siano necessariamente dipendenti dal diritto trasferito, anche se compresi, secondo le disposizioni del titolo I, nella stessa categoria di facolt\u00e0 esclusive..\n&gt;Un orientamento giurisprudenziale: la Sentenza della Corte di Cassazione del 1982 riconosce che i diritti sono trasferiti entro i limiti dell'oggetto e delle finalit\u00e0 del contratto.\nI diritti dell'autore.\nIl diritto nasce al momento della creazione dell'opera, che il codice civile italiano identifica in una \u00ab\"particolare espressione del lavoro intellettuale\"\u00bb. Il diritto d'autore pu\u00f2 essere definito come \"un diritto nel diritto\" perch\u00e9 legato al bene costituzionale libert\u00e0 di espressione con un generale richiamo al principio d'uguaglianza ex art. 3 Cost.\nQuindi \u00e8 dall'atto creativo che, incondizionatamente, il diritto si origina; non vi \u00e8 pertanto alcun obbligo di deposito (ad esempio, presso la SIAE), di registrazione o di pubblicazione dell'opera (a differenza del brevetto industriale e dei modelli e disegni di utilit\u00e0 che vanno registrati con efficacia costitutiva), come si pu\u00f2 leggere nell'articolo 5.2 della Convenzione Universale di Berna. Tuttavia, tali forme di pubblicazione costituiscono una manifesta e facilmente dimostrabile attribuzione della paternit\u00e0 (specie in caso di controversia).\nL'autore ha la facolt\u00e0 (positiva) di sfruttare la propria opera in ogni forma e modo. Questa facolt\u00e0 discende dal riconoscimento anche a livello costituzionale della libert\u00e0 di iniziativa economica privata.\nCi\u00f2 che il diritto d'autore riconosce al creatore di un'opera sono piuttosto una serie di facolt\u00e0 esclusive (ovvero negative), per impedire a terzi di sfruttare economicamente la propria opera. La legge riconosce in particolare le seguenti facolt\u00e0 esclusive:\nTutti i predetti diritti sono indipendenti l'uno dall'altro: l'esercizio di uno non esclude l'esercizio di tutti gli altri. Inoltre tali diritti riguardano l'opera sia nel suo insieme, sia in ciascuna delle sue parti.\nIl diritto consiste di due elementi fondamentali: il \"diritto morale\" e il \"diritto di utilizzazione economica\". Il primo \u00e8 strettamente legato alla persona dell'autore e, salvo casi particolari, tale rimane, mentre il secondo \u00e8 originariamente dell'autore, il quale pu\u00f2 cederlo dietro compenso (ma anche gratuitamente) ad un acquirente (\"licenziatario\"), il quale a sua volta pu\u00f2 nuovamente cederlo nei limiti del contratto di cessione e della legge applicabile, fermi i diritti morali.\nDiritto morale.\nMira a tutelare la personalit\u00e0 dell'autore, il suo onore e la sua reputazione con una corretta comunicazione agli altri delle sue opere.\nI diritti morali sono per loro natura irrinunciabili, inalienabili (l'eventuale cessione dei diritti di sfruttamento economico dell'opera da parte dell'autore a terze figure, non pregiudica il diritto morale che rimane inalterato) e autonomi (il diritto morale \u00e8 indipendente dai diritti di sfruttamento economico. Qualora concorrano gravi ragioni morali, l'autore pu\u00f2 sempre disporre il ritiro dell'opera dal commercio anche dopo la cessione dei diritti economici).\nNonostante l'inalienabilit\u00e0 del diritto morale, se l'autore riconosce e accetta le modificazioni della propria opera, \"non \u00e8 pi\u00f9 ammesso ad agire per impedirne l'esecuzione o per chiederne la soppressione \" (art 22.2 L. 633/41).\nI diritti morali, con una eccezione, sono inoltre illimitati nel tempo in quanto durano per sempre e possono essere fatti valere anche dagli eredi: \"Dopo la morte dell'autore il diritto morale pu\u00f2 essere fatto valere, senza limite di tempo, dal coniuge e dai figli e, in loro mancanza, dai genitori e dagli altri ascendenti e da discendenti diretti; mancando gli ascendenti e i discendenti, dai fratelli e dalle sorelle e dai loro discendenti\" (art.23 L. 633/41).\nIl diritto morale si specifica in una serie di facolt\u00e0:\nIn tal caso l'autore ha l'obbligo di corrispondere un indennizzo a coloro che hanno acquistato i diritti di riprodurre, diffondere, eseguire, rappresentare o mettere in commercio l'opera stessa. Questo diritto \u00e8 inalienabile e irrinunciabile ma a differenza degli altri diritti morali, dopo la morte dell'autore non pu\u00f2 essere esercitato dai familiari; precisamente \"\u00e8 personale e non trasmissibile\" (art 142.2).\nEstinto il diritto d'autore, l'opera diviene di pubblico dominio ed \u00e8 liberamente utilizzabile da chiunque, anche a fini economici, purch\u00e9 sia rispettato il diritto morale alla titolarit\u00e0 artistica.\nDiritti patrimoniali.\nI diritti patrimoniali, detti anche diritti di utilizzazione economica, sono disciplinati della legge sul diritto d'autore.\nI diritti patrimoniali sono raggruppati in tre categorie:\nTutti i diritti esclusivi appartenenti a queste categorie sono indipendenti tra loro: l'esercizio di uno non esclude l'esercizio dell'altro (art. 19.1).\nDiritti di riproduzione e distribuzione.\nL'autore pu\u00f2 esercitare i seguenti diritti esclusivi per autorizzare, o no, azioni sulla sua opera. Fatto salvo il libro cartaceo che dopo la prima pubblicazione diviene di dominio pubblico (direttiva 9 luglio 2015) per la sola rivendita dell'originale nel mercato dell'usato.\nL'esercizio di tale diritto non riguarda il prestito privato e le biblioteche statali. Quest'ultimo caso \u00e8 regolamentato dall'art. 69.1 L.633/41: non \u00e8 necessaria l'autorizzazione dell'autore per il \"prestito eseguito dalle biblioteche e discoteche dello Stato e degli enti pubblici, ai fini esclusivi di promozione culturale e studio personale\".\nDiritti di comunicazione al pubblico.\nI diritti di comunicazione al pubblico sono:\nLinking, framing e diritto d'autore.\nLa Corte di Giustizia dell'Unione Europea (la \"Corte di Giustizia\"), con sentenza del 13 febbraio 2014 (proc. C-466/12, Nils Svensson, Sten Sj\u00f6gren, Madelaine Sahlman e Pia Gadd vs. Retriever Sverige AB), ha chiarito che non costituisce violazione dei diritti di comunicazione al pubblico l'inserimento all'interno di un sito web di link (i.e.collegamenti ipertestuali) ad opere messe a disposizione dai titolari dei relativi diritti d'autore su altro sito web senza alcuna restrizione all'accesso. La Corte di Giustizia enuncia tale principio in risposta al rinvio pregiudiziale presentato dalla Corte d'appello di Svea nell'ambito di una controversia, sorta in Svezia, tra gli autori di alcuni articoli di giornale pubblicati sul sito web di uno dei principali quotidiani svedesi, il G\u00f6teborgs-Posten, e il gestore del sito web contenente i link ai suddetti articoli. In questo particolare caso la Corte d'appello di Svea chiedeva alla Corte di Giustizia se ci fosse stata violazione dei diritti di comunicazione al pubblico ai sensi dell'articolo 3 comma 1 della direttiva 2001/29/CE (la \"Direttiva\").\nNell'inquadrare il linking nell'ambito del sistema autorale, la Corte di Giustizia basandosi sulla Direttiva riconosce ai soggetti indicati all'articolo 2 della stessa Direttiva (i.e. autori, artisti, produttori, organismi di radiodiffusione) \"il diritto esclusivo di autorizzare qualsiasi messa a disposizione del pubblico delle loro opere (mediante uno specifico mezzo tecnico) in maniera tale che ciascuno possa avervi accesso dal luogo e nel momento scelti individualmente\". La Direttiva inoltre esclude l'operativit\u00e0 del principio dell'esaurimento in relazione agli atti di messa a disposizione delle opere al pubblico: nel senso che i titolari dei relativi diritti d'autore mantengono il diritto di autorizzare ciascuna cosiddetta \"utilizzazione secondaria\" della loro opera, i.e. qualsiasi messa a disposizione dell'opera resa possibile a seguito di un atto di messa a disposizione primaria dell'opera stessa.\nUn caso simile, con sentenza del 21 ottobre 2014 (causa C-348/13), ha portato nuovamente la Corte di Giustizia dell'Unione Europea a pronunciarsi nell'ambito della riconducibilit\u00e0 al diritto esclusivo di comunicazione al pubblico di materiale protetto da diritto d'autore fruito tramite framing, cio\u00e8 tramite la collocazione di tale materiale all'interno di una pagina web dalla quale \u00e8 indipendente. Ponendo come presupposto la direttiva \u201cInfoSoc\u201d (2001/29/CE), che, nel considerando 23, specifica come la comunicazione al pubblico di un'opera che necessita dell'autorizzazione del titolare dei diritti d'autore debba essere intesa \u201cin senso lato, in quanto concernente tutte le comunicazioni al pubblico non presente nel luogo in cui esse hanno origine\u201d, la Corte di Giustizia non ha differenziato l'insieme indefinito di utenti di Internet che costituiscono il pubblico di riferimento del materiale accessibile sotto autorizzazione del titolare dei diritti da quello che vi accede tramite framing.\nTale sentenza si pone in risposta all'esposto dell'azienda tedesca BestWater International, la quale aveva denunciato la pubblicazione senza autorizzazione di un video pubblicitario su YouTube, e conseguentemente la collocazione tramite framing di questo video sul sito web di un'azienda concorrente. In tale ambito, la Corte di Giustizia europea ha stabilito come l'attivit\u00e0 di framing non necessiti dell'autorizzazione del titolare dei diritti d'autore nella misura in cui l'opera protetta sia originariamente messa a disposizione dal titolare senza alcuna limitazione d'accesso, e che la \u201cripubblicazione\u201d non consenta l'accesso all'opera a un pubblico nuovo.\nCon la sentenza del 9 luglio 2015, la Corte di giustizia federale tedesca ha di conseguenza dato ragione alla parte lesa, argomentando come la pubblicazione originaria del video su YouTube fosse avvenuta senza l'autorizzazione del titolare dei diritti, e che pertanto si trovasse in violazione dei diritti esclusivi dell'autore dell'opera.\nDiritti di traduzione ed elaborazione.\nL'articolo 18 LDA conferisce all'autore le seguenti facolt\u00e0 esclusive:\nDurata.\nI diritti di utilizzazione economica di un'opera sono soggetti a limiti di durata, differentemente dai diritti morali d'autore che non hanno alcuna limitazione temporale. L'art. 25 della legge 633/1941 afferma che il diritto d'autore delle opere d'ingegno ha validit\u00e0 fino al settantesimo anno solare dopo la morte dell'autore, secondo quanto disposto dalla direttiva CEE 93/98, recepita nell'ordinamento giuridico italiano con la legge 6 febbraio 1996 n. 52.\nEsistono comunque alcuni casi particolari, previsti dalla legge del 1941: i seguenti.\nAncora oggi \u00e8 aperto il dibattito sul diritto d'autore per quanto concerne la durata in quanto \u00e8 spesso considerata eccessiva nel suo arco temporale, essendo stata continuamente soggetta ad aumenti del limite di tempo. Infatti la Convenzione di Berna per la protezione delle opere letterarie e artistiche, adottata il 9 settembre 1886, stabilisce un termine minimo di tutela secondo cui l'opera \u00e8 soggetta a diritto d'autore durante la vita del creatore dell'opera e per i 50 anni successivi alla morte (\"post mortem auctoris\"). Nel 1993 l'Unione europea tramite la direttiva 93/98/CEE raggiunge l'accordo secondo il quale la durata aumenta fino a 70 anni dopo la morte dell'autore.\nAlcuni studiosi ritengono che ci siano due metamodelli dietro al modo con cui evolvono i sistemi giuridici:\nInoltre si possono individuare almeno due meccanisimi che rendono ragionevole la tendenza all'aumento della durata del diritto d'autore:\nTrasmissione dei diritti.\nLa semplice cessione di un esemplare dell'opera non implica la trasmissione dei diritti di utilizzazione (art. 109 L. 633/41). Per esempio, ricevendo dall'autore una copia del libro, non si riceve automaticamente il diritto di pubblicarlo. La trasmissione di tali diritti deve sempre essere provata per iscritto (art. 110 L. 633/41).\nDall'articolo 107 in poi della legge sul diritto d'autore (legge 22 aprile 1941, n. 633) troviamo le norme che regolano la trasmissione dei diritti di utilizzazione.\nTrasmissione a causa di morte.\nQuando l'autore muore, in caso non abbia dato disposizioni diverse, il diritto di utilizzazione della sua opera rimane indiviso tra gli eredi \u00abper tre anni dalla morte\u00bb.\nSopra istanza di uno o pi\u00f9 coeredi per\u00f2, l'autorit\u00e0 giudiziaria pu\u00f2 consentire, per gravi ragioni, di dividere il diritto di utilizzazione senza indugio.\nDopo i tre anni, gli eredi possono stabilire di comune accordo che tale diritto rimanga in comunione (regolata dalle disposizioni del codice civile e dalla LDA) ancora per la durata fissata da essi, entro i limiti indicati nei codici (art. 115).\nIn genere, l'amministrazione e la rappresentazione degli interessi della comunione \u00e8 conferita ad uno dei coeredi o a persona estranea alla successione, ma se i coeredi trascurano la nomina e gli accordi su essa \u00abentro un anno\u00bb dall'apertura della successione, l'amministrazione \u00e8 conferita alla Societ\u00e0 Italiana degli Autori ed Editori, ovvero la S.I.A.E.. Tale procedura \u00e8 seguita anche quando si tratti di provvedere alla nomina di un nuovo amministratore (art. 116).\nL'amministrazione, pur gestendo i diritti di utilizzazione dell'opera, \u00abnon pu\u00f2 autorizzare nuove edizioni\u00bb, \u00abtraduzioni o altre elaborazioni\u00bb, \u00abadattamento dell'opera alla cinematografia\u00bb, alla \u00abradiodiffusione\u00bb ed all'\u00abincisione su apparecchi meccanici\u00bb, senza il consenso degli eredi rappresentanti la maggioranza per valore delle quote ereditarie, salvo provvedimenti dell'autorit\u00e0 giudiziaria a tutela della minoranza, secondo le norme del codice civile in materia di comunione (art. 117).\nIn tale porzione della legge sono inoltre definite due classi di contratti tipici: il contratto di edizione e il contratto di esecuzione e rappresentazione.\nIl contratto di edizione.\nIl contratto di edizione \u00e8 regolato dagli articoli 118 e seguenti (118/135). Tali articoli definiscono alcune norme imperative a tutela degli autori, che non sono derogabili dai contraenti:\nSalvo accordo contrario (e alcuni casi particolari), il compenso dell'autore \u00e8 calcolato in base a una percentuale del prezzo di copertina (art. 130 L. 633/41). L'autore, per\u00f2, ha il diritto di opporsi al prezzo fissato se lo ritiene negativo per i suoi interessi o per la diffusione dell'opera (art. 131 L. 633/41).\nL'articolo 122 distingue due tipologie di contratto di edizione:\nIl contratto di esecuzione e rappresentazione.\nUn altro esempio di contratto tipico presente nella legge sul diritto d'autore \u00e8 il contratto di esecuzione e rappresentazione, previsto negli articoli da 136 a 141. Mediante questo contratto, l'autore pu\u00f2 attribuire a terzi il diritto di rappresentazione o esecuzione.\nIn particolare:\nContratti atipici.\nI Contratti atipici rappresentano una particolare tipologia di contratto in cui le diverse parti sono libere di scegliere i termini che regolano il contratto senza restrizioni.\nIn particolare:\nCessione e licenza dei diritti.\nSi definisce \"cessione\" un contratto che trasferisce definitivamente i diritti da un individuo ad un altro. Pu\u00f2 essere:\nUna \"licenza\" \u00e8 un contratto che conserva in capo al cedente il diritto sull'opera. L'autore resta titolare dell'opera.\nCessione di un esemplare dell'opera.\n\u00abLa cessione di uno o pi\u00f9 esemplari dell'opera non comporta, salvo patto contrario, la trasmissione dei diritti di utilizzazione, regolati da questa legge\u00bb (Art. 109).\nPer esempio, l'artista che realizza e vende un quadro non ne perde i diritti d'autore. L'acquirente ne acquisisce il diritto di riproduzione.\nTrasferimento limitato allo scopo.\n\u00abI diritti possono essere trasferiti limitatamente a degli scopi predeterminati ed entro certi limiti. I contratti che hanno come oggetto il trasferimento dei diritti d'autore devono essere interpretati in modo restrittivo e conservativo\u00bb (Art.119 commi 3,4,5). Pertanto, quando vi \u00e8 il minimo dubbio, il diritto non va considerato trasferito.\nOpere soggette al libero utilizzo.\nLe libere utilizzazioni, definite negli articoli da 65 a 71-decies della Legge sul Diritto d'Autore italiano, sono le eccezioni e le limitazioni che si applicano al diritto d'autore: esistono infatti alcune condizioni che legittimano l'utilizzo di opere in maniera libera. Le eccezioni si applicano ai diritti di utilizzazione economica, in particolare al diritto di riproduzione e al diritto di comunicazione al pubblico, ma non ai diritti morali. L'elenco delle libere utilizzazioni \u00e8 esaustivo, ovvero tutto ci\u00f2 che non \u00e8 elencato espressamente non fa eccezione ed \u00e8 normalmente protetto da diritto d'autore, se previsto.\nLa costituzione di un sistema di eccezioni nel diritto d'autore \u00e8 necessaria a garantire il diritto di ciascuno di beneficiare delle opere dell'ingegno umano, espressa nell'articolo 27 della Dichiarazione Universale dei diritti dell'uomo, secondo il quale \"ogni individuo ha diritto di prendere parte liberamente alla vita culturale della comunit\u00e0, di godere delle arti e di partecipare al progresso scientifico ed ai suoi benefici\". Lo scopo \u00e8 consentire l'uso di parti di opere per esigenze di pubblica informazione, di libera discussione delle idee, di diffusione della cultura e di studio; l'articolo 33 della costituzione italiana evidenzia come \"l'arte e la scienza sono libere e libero ne \u00e8 l'insegnamento\".\nSi tratta di limitazioni all'esercizio del diritto di autore, giustificate da un interesse generale che prevale sull'interesse personale dell'autore.\nLe eccezioni e limitazioni seguono le indicazioni della Direttiva 2001/29/CE, recepita in Italia con il D.Lgs. 68/2003.\nLa costruzione delle eccezioni da parte del legislatore nazionale \u00e8 fatta in base ai principi del Three-step test, previsto dalla Convenzione di Berna (art. 9 comma 2) e ripreso dai trattati WIPO (art. 10 WCT e art. 16 WPPT) e TRIPs(art. 13), e dal 44 della Direttiva 2001/29/UE che considera i seguenti criteri:\nDi seguito le principali eccezioni e limitazioni in generale sempre citando la fonte e il nome dell'autore ogni volta che \u00e8 possibile (per un elenco completo si vedano gli artt. 65-71 \"quinquies\" della legge n. 633/41):\nL'utilizzo di opere o parti di opere a scopo didattico e di critica \u00e8 permesso dall'articolo 70 che recita: \u00ab1. Il riassunto, la citazione o la riproduzione di brani o di parti di opera e la loro comunicazione al pubblico sono liberi se effettuati per uso di critica o di discussione, nei limiti giustificati da tali fini e purch\u00e9 non costituiscano concorrenza all'utilizzazione economica dell'opera; se effettuati a fini di insegnamento o di ricerca scientifica l'utilizzo deve inoltre avvenire per finalit\u00e0 illustrative e per fini non commerciali. 1-bis. \u00c8 consentita la libera pubblicazione attraverso la rete internet, a titolo gratuito, di immagini e musiche a bassa risoluzione o degradate, per uso didattico o scientifico e solo nel caso in cui tale utilizzo non sia a scopo di lucro [...] ]\u00bb Con alcune limitazioni (sulla porzione dell'opera o qualit\u00e0) quindi \u00e8 libera l'utilizzazione purch\u00e9 non sia a scopo di lucro e vengano menzionati:\nTra i diritti di compiere citazione o riproduzione di parti di opere, bisogna precisare per\u00f2 il concetto di parodia: il travestimento comico di una composizione o di un contenuto serio, o il pezzo musicale sul quale si inseriscono nuove parole. In ambito comunitario la parodia \u00e8 contenuta tra le eccezioni al diritto di riproduzione esclusivo all'autore, nell'art. 5 della direttiva 29/2001 del Parlamento Europeo. Si ricorda inoltre che l'art. 21 della Costituzione Italiana dichiara la libert\u00e0 di manifestare il proprio pensiero con la parola, lo scritto e ogni altro mezzo di diffusione, mentre l'art. 70 della legge 633/41 liberalizza la riproduzione, la citazione e la comunicazione al pubblico in ambito di critica o di discussione.\nOgni copia in formato accessibile deve rispettare l'integrit\u00e0 dell'opera o di altro materiale interessato, essendo consentiti unicamente le modifiche, le conversioni e gli adattamenti strettamente necessari per rendere l'opera accessibile nel formato alternativo per suo uso esclusivo e senza scopo di lucro. Inoltre ogni copia deve essere accompagnata dalla menzione del titolo degli autori, editori e traduttori.\nLa dottrina tradizionale e la giurisprudenza hanno per\u00f2 dato una lettura fortemente restrittiva alle \"utilizzazioni libere\", considerato che nell'ordinamento italiano non esiste il concetto di \"fair use\" che permette la riproduzione di opere per scopi educativi o scientifici ed \u00e8, per contro, pi\u00f9 volte rimarcata la necessit\u00e0 di non far concorrenza economica all'autore nell'uso delle opere.\nIn seguito alla pretesa della SIAE di esigere compensi per diritto d'autore anche per l'utilizzo di opere coperte in attivit\u00e0 didattiche, si \u00e8 aperto un dibattito sull'introduzione del \"fair use\" in Italia, sulla falsariga di quello statunitense e del fair dealing di Common law. D'altro canto, il Parlamento dell'Unione Europea in sede di approvazione della direttiva sull'armonizzazione delle norme penali contro la pirateria informatica (Ipred2), aveva gi\u00e0 sottolineato la particolarit\u00e0 delle esigenze didattiche o scientifiche.\nQuest'introduzione trova resistenza negli interpreti e nella giurisprudenza italiani, sebbene agli inizi del 2008 il governo in risposta ad una interrogazione parlamentare dell'onorevole Grillini, abbia affermato che il testo dell'art. 70 debba interpretarsi in senso sostanzialmente analogo al \"fair use\" degli Stati Uniti.\nOltre alle libere utilizzazioni previste dall'art. 70, la normativa naturalmente non prevede restrizioni al possibile uso delle \"licenze libere\" internazionali.\nUn criticato passo verso le tutele alla didattica previste dal \"fair use\" si \u00e8 ravvisato nella modifica legislativa approvata con la legge n. 2/08 (su proposta della commissione cultura presieduta da Pietro Folena), il cui art. 2 ha aggiunto all'art. 70 della legge n. 633/1941 il comma 1-\"bis\", secondo cui \u00e8 consentita \u00abla libera pubblicazione su internet, a titolo gratuito e senza scopo di lucro, di immagini e musiche a bassa risoluzione o degradate, per uso didattico o scientifico\u00bb. Le critiche, in particolare, vertevano sull'ambiguit\u00e0 e genericit\u00e0 del testo.\nA seguito di tale aggiunta, il giurista Guido Scorza e il giornalista Luca Spinelli hanno promosso un'iniziativa nazionale per una sua migliore definizione e l'introduzione di alcune ingenti liberalizzazioni nel diritto d'autore italiano, redigendo l'apposito decreto attuativo.\nL'iniziativa, sostenuta da personalit\u00e0 della ricerca e della politica italiana (Elio Veltri, Fiorello Cortiana, Mauro Bulgarelli, Salvatore Gaglio, Bruno Mellano ed altri), ha portato alla proposta del decreto ai ministri per i beni e le attivit\u00e0 culturali, della pubblica istruzione e dell'universit\u00e0 e della ricerca. I decreti attuativi non sono stati ancora emanati.\nI programmi per elaboratore.\nLa tutela dei programmi per elaboratore \u00e8 stata introdotta nell'ordinamento giuridico italiano con il D. lgs. 518 emanato il 29 dicembre 1992 che, in seguito al recepimento della direttiva 91/250/CEE, ha modificato l'articolo 1 della l. 633/41 inserendo il seguente capo: \"Sono altres\u00ec protetti i programmi per elaboratore come opere letterarie ai sensi della convenzione di Berna sulla protezione delle opere letterarie ed artistiche ratificata e resa esecutiva con legge 20 giugno 1978, n. 399, nonch\u00e9 le banche di dati che per la scelta o la disposizione del materiale costituiscono una creazione intellettuale dell'autore\".\nLa novella del 1992 aggiunge al Capo IV del Titolo I la sezione VI (\"Programmi per elaboratore\"), che si apre con l'articolo 64\"-bis\"; il software viene equiparato ad un'opera intellettuale ed introdotto, quindi, tra le opere protette dal diritto d'autore.\nL'art. 6 del D.Lgs. 518/92 ha affidato alla SIAE la tenuta di un Registro pubblico speciale per i programmi per elaboratore.\nLa LDA protegge i programmi per elaboratore sia nella loro forma di \"codice sorgente\", ovvero nel linguaggio in cui sono scritti, sia nella forma di \"codice oggetto\", intesa come la traduzione del linguaggio del programma in bit o linguaggio macchina.\nSono esclusi dalla tutela della LDA \"le idee e i principi che stanno alla base di qualsiasi elemento di un programma, compresi quelli alla base delle sue interfacce\" (art. 2 punto 8 L. 633/41).\nIn campo europeo, successive modifiche alla tutela del software vengono apportate dalle direttive 92/100/CEE e 93/98/CEE.La prima, all'articolo 3, precisa che per il noleggio di programmi per elaboratore o loro copie rimangono vigenti le preesistenti disposizioni (art. 4 lett. c) della direttiva 91/250/CEE, la seconda, sulla armonizzazione dei termini di durata del diritto economico d'autore, con l'articolo 11, abroga l'articolo 8 della direttiva 91/250/CEE, che stabiliva una durata di 50 anni dei diritti economici per il software.\nSecondo i principi generali della LDA all'autore spettano i diritti morali e quelli patrimoniali, tuttavia, quando la creazione di un software rientra nelle mansioni del lavoratore dipendente, i diritti patrimoniali spettano al datore di lavoro (art. 12-bis L. 633/41), mentre i diritti morali appartengono all'autore effettivo.\nL'articolo 64-bis definisce alcuni dei principali diritti di utilizzazione economica, in particolare l'autore ha il diritto di effettuare o autorizzare:\nCome per ogni altra opera tutelata dal diritto d'autore, il titolare dei diritti sul software ha le facolt\u00e0 esclusive di:\nNon \u00e8 necessaria alcuna autorizzazione del titolare dei diritti per le seguenti attivit\u00e0:\nI diritti patrimoniali sui programmi per elaboratore, come per ogni altra opera creativa tutelata dalla LDA, \"durano tutta la vita dell'autore e sino al termine del settantesimo anno solare dopo la sua morte\" (art. 25 L. 633/41).\nIl titolare dei diritti trasferisce all'utente la possibilit\u00e0 di servirsi del software proprietario attraverso licenze d'uso, che stabiliscono i diritti e gli obblighi degli utilizzatori.\nNel 2000 viene pubblicata la legge 248/2000 che novella la legge 633/41:\nAlla modalit\u00e0 di distribuzione del software proprietario si contrappone la concezione di software libero, promossa dalla Free Software Foundation fondata da Richard Stallman.\nLe banche dati.\nLe banche dati sono tutelate dalla legge sul diritto d'autore, ai sensi del D. lgs. 6 maggio 1999, n. 169 attuativo della direttiva 96/9/CE relativa alla tutela giuridica delle banche dati, e sono definite come \"raccolta di opere, dati o altri elementi indipendenti sistematicamente o metodicamente disposti ed individualmente accessibili mediante mezzi elettronici o in altro modo\" (art. 2 n. 9 L. 633/41).\nLe modifiche alla LDA introducono al Capo IV del Titolo I la sezione VII (\"Banche di dati\"), che si apre con l'articolo 64-quinquies; alla legge viene aggiunto anche il Titolo II-BIS \"Disposizioni sui diritti del costitutore di una banca di dati\u00a0\u2013 Diritti ed obblighi dell'utente\".\nLe basi di dati sono tutelate sia come opere dell'ingegno di carattere creativo (art. 1.2 L. 633/41), sia come bene prodotto grazie a rilevanti investimenti di denaro, tempo o lavoro, \"indipendentemente dalla tutelabilit\u00e0 della banca di dati a norma del diritto d'autore o di altri diritti\" (art. 102-bis.3 L. 633/41).\nNel primo caso agisce il diritto d'autore, il creatore della raccolta \u00e8 il titolare delle facolt\u00e0 esclusive di natura patrimoniale e morale limitatamente all'opera, non al contenuto, poich\u00e9 \"la tutela delle banche dati non si estende al loro contenuto e lascia impregiudicati diritti esistenti su tale contenuto\" (art. 2 n.9 L. 633/41).\nSecondo l'articolo 64-quinquies LDA l'autore pu\u00f2 effettuare o autorizzare:\nNon \u00e8 necessaria alcuna autorizzazione del titolare dei diritti per le seguenti attivit\u00e0:\nI diritti patrimoniali sulle basi di dati, come per ogni altra opera creativa tutelata dalla LDA, \"durano tutta la vita dell'autore e sino al termine del settantesimo anno solare dopo la sua morte\" (art. 25 L. 633/41).\nLa tutela della banca dati come bene giuridicamente rilevante, anche non costituente opera creativa, \u00e8 definita all'articolo 102-bis LDA.\nSecondo l'articolo in questione, il costitutore della banca di dati, ovvero colui che ha effettuato investimenti finalizzati alla realizzazione di una banca di dati, cittadino o residente nel territorio dell'Unione Europea (art. 102-bis.4 L. 633/41), \u00e8 titolare di un diritto \"sui generis\" e pu\u00f2:\nLa durata del diritto del costitutore \u00e8 di 15 anni:\nLa durata del diritto \u00e8 rinnovabile in caso di modifiche o integrazioni sostanziali della banca dati (art. 102-bis.8 L. 633/41).\nIl legittimo utente \u00e8 tenuto a non \"arrecare pregiudizio al titolare del diritto d'autore o di un altro diritto connesso relativo ad opere o prestazioni contenute in tale banca\" (art. 102-ter.1 L. 633/41) e a non \"eseguire operazioni che siano in contrasto con la normale gestione della banca dati o che arrechino un ingiustificato pregiudizio al costitutore della banca di dati\" (art. 102-ter.2 L. 633/41).\nIl legittimo utente pu\u00f2, invece, effettuare l'estrazione o il reimpiego di parti non sostanziali del contenuto \"per qualsivoglia fine\" (art. 102-ter.3 L. 633/41).\nLe \"Edizioni nazionali\".\nUna particolare disciplina speciale \u00e8 prevista per le cosiddette edizioni nazionali: che si hanno quando lo Stato od enti culturali particolarmente qualificati intendono onorare una personalit\u00e0 del mondo dell'arte o della scienza pubblicando l'opera omnia o una sua sezione particolarmente interessante (ad esempio i carteggi).\nIn tal caso il ministro con proprio decreto provvede alla costituzione di una commissione per affrontare i problemi \"scientifici\" della fissazione di un \"testo critico\" ed altres\u00ec gli aspetti operativi.\nLa particolare situazione delle Edizioni nazionali, che richiedono evidenti contemperamenti dell'ordinaria legislazione in tema di diritto d'autore con le esigenze \"culturali\" dell'intera nazione ha spinto il legislatore del 1942 a dedicare ad esse \nL'art. 11 della legge del diritto d'autore dispone:\n\u00ab\"Alle amministrazioni dello stato, alle provincie ed ai comuni spetta il diritto di autore sulle opere create e pubblicate sotto il loro nome e a loro conto e spese.\"\n\"Lo stesso diritto spetta agli enti privati che non perseguano scopi di lucro, salvo diverso accordo con gli autori delle opere pubblicate, nonch\u00e9 alle accademie e agli altri enti pubblici culturali sulla raccolta dei loro atti e sulle loro pubblicazioni\"\u00bb.\nIl successivo articolo 29 disciplina gli aspetti economici della questione, sancendo che per 20 anni i diritti esclusivi di utilizzazione economica spettano alle amministrazioni dello Stato, enti pubblici o accademie che hanno promosso l'edizione nazionale. Uno speciale regime, con esclusiva ridotta a due anni, spetta invece alle accademie e agli altri enti pubblici culturali per le comunicazioni e le memorie da essi pubblicate.\nTrascorso il \"regime speciale\" torna ad applicarsi la normativa ordinaria.\nDiritti connessi all'esercizio del diritto d'autore.\nSono una serie di diritti che nascono in capo a soggetti diversi dall'autore dell'opera, ma la cui esistenza \u00e8 direttamente \"connessa\" appunto all'esercizio dei diritti d'autore, poich\u00e9 si riferiscono ad attivit\u00e0 intellettuali e commerciali determinanti per il sistema dell'industria culturale.\nTradizionalmente sono i diritti disciplinati dal Titolo II della legge 633/1941 (art. 72 e seguenti) relativi all'incisione e produzione di fonogrammi, quelli relativi alla produzione di opere audiovisive e cinematografiche, quelli relativi all'emissione radiofonica e televisiva e quelli degli artisti interpreti ed esecutori.\nDiritti del produttore di fonogrammi.\nGli artt. 72-78 della legge n. 633/1941 individuano i diritti connessi al diritto d'autore spettanti al produttore di fonogrammi.\nI diritti connessi ai fonogrammi hanno una durata di 50 anni dalla prima fissazione del fonogramma. Nel caso in cui, durante tale periodo, il fonogramma venisse lecitamente pubblicato, la durata dei diritti \u00e8 di 70 anni dalla data di prima pubblicazione (come riporta il Decreto Legislativo 21 febbraio 2014, n. 22). Secondo l'art. 12 della legge n. 633/1941: \"\u00c8 considerata come prima pubblicazione la prima forma di esercizio del diritto di utilizzazione.\".\nSalvi i diritti che spettano all'autore, trattati nel Titolo 1 della legge n. 633/1941, il produttore conserva sui suoi fonogrammi alcuni diritti esclusivi, per la durata e alle condizioni stabilite dagli artt. 72-78 della legge n. 633/1941. Tali diritti esclusivi comprendono:\nTali diritti non si esauriscono con la vendita, con la distribuzione o con la messa a disposizione del pubblico dei fonogrammi. Il produttore conserva quindi i suoi diritti esclusivi sul fonogramma anche qualora esso venga venduto, noleggiato, dato in prestito o messo a disposizione di una terza persona. Quest'ultima non potr\u00e0 quindi esercitare alcun diritto connesso al fonogramma senza l'autorizzazione del produttore.\nIn particolare, il diritto di distribuzione non si esaurisce nel territorio della Comunit\u00e0 Europea. Tuttavia, nel caso in cui la prima vendita del supporto contenente il fonogramma sia effettuata o consentita dal produttore, egli vedr\u00e0 esaurirsi il suo diritto esclusivo di distribuzione.\nQualora il fonogramma venga pubblicamente utilizzato dalla cinematografia, per la radiodiffusione o per la diffusione televisiva, in occasione di feste danzanti o in generale nel caso di qualsiasi altra pubblica utilizzazione dei fonogrammi stessi, i soggetti che hanno diritto ad un equo compenso sono:\nL'esercizio di tale diritto spetta al produttore, il quale ripartisce il compenso con gli artisti interpreti o esecutori.\nNel caso in cui l'utilizzo del fonogramma \u00e8 finalizzato all'insegnamento o alla comunicazione istituzionale, quest'ultima effettuata dallo Stato o da un ente autorizzato, non \u00e8 previsto alcun compenso.\nIl produttore pu\u00f2 comunque opporsi al pubblico utilizzo di un suo fonogramma, qualora tale utilizzo arrechi grave pregiudizio ai suoi interessi industriali.\nI supporti contenenti fonogrammi non possono essere distribuiti se non portano stabilmente apposte le indicazioni di cui all'art. 62 della legge n. 633/1941\nDiritti relativi alla produzione di opere audiovisive e cinematografiche.\nI diritti connessi all'esercizio del diritto d'autore relativi alla produzione di opere audiovisive e cinematografiche, ovvero i diritti di utilizzazione economica dell'opera, sono normati dall'art 78-ter della Legge 22 aprile 1941 n. 633.\nIl produttore, cio\u00e8 l'imprenditore che finanzia il progetto, che investe economicamente nella sua realizzazione, \u00e8 titolare dei diritti connessi al diritto d'autore e pu\u00f2 sfruttare tutti i diritti sul prodotto in questione, sia esso un'opera cinematografica, audiovisiva o una sequenza in movimento.\nCome disposto dall'art 78-ter della L. 633/41 il produttore ha il diritto esclusivo di autorizzare:\nI diritti del produttore riguardano, quindi, secondo l'art. 46 della Legge sul Diritto d'Autore, lo \"sfruttamento cinematografico dell'opera prodotta\", realizzato attraverso la proiezione nelle sale cinematografiche. Al produttore in questo modo saranno ceduti i diritti elencati sopra.\nIn caso il produttore volesse modificare in parte l'opera cinematografica in seguito a esigenze tecniche o di commercializzazione dell'opera, secondo l'art. 47 della Legge sul Diritto d'Autore egli potr\u00e0 effettuare esclusivamente \"le modifiche necessarie per il loro adattamento cinematografico\". Ci\u00f2 vuol dire che per le modifiche riguardanti l'intera opera cinematografica bisogna avere il benestare del regista anche quando le modifiche si intendono realizzare in vista di una pi\u00f9 efficiente utilizzazione commerciale.\nLa durata dei diritti connessi al produttore cinematografico \u00e8 di 50 anni dalla fissazione. Se l'opera cinematografica o audiovisiva \u00e8 pubblicata o comunicata al pubblico durante tale termine, la durata \u00e8 di 50 anni dalla prima pubblicazione.\nDiritti relativi all'emissione radiofonica e televisiva.\nI diritti relativi all'emissione radiofonica e televisiva sono previsti dal Titolo II (\"Disposizioni sui diritti connessi all'esercizio del diritto d'autore\") Capo II della Legge 22 aprile 1941 n. 633 e disciplinati dall'articolo 79.\nQuest'ultimo attribuisce ai soggetti che esercitano un'attivit\u00e0 di emissione radiofonica e televisiva una serie di diritti esclusivi tra cui quello di:\nQuesti diritti esclusivi possono essere esercitati senza per\u00f2 pregiudicare quelli previsti dalla stessa legge a favore di altri soggetti, quali l'autore, il produttore fonografico, il produttore cinematografico e gli artisti interpreti ed esecutori.\nIn seguito all'entrata in vigore del D.Lgs. 26 maggio 1997 n. 154, la durata di questi diritti \u00e8 stata estesa a 50 anni dalla prima diffusione di una emissione.\nL'espressione \"radio-diffusione\" riguarda sia l'emissione radiofonica che quella televisiva, mentre l'espressione \"su filo o via etere\" include le emissioni via cavo e via satellite.\nIn seguito allo sviluppo delle moderne tecnologie digitali, la diffusione via satellite, la ritrasmissione via cavo di programmi radiofonici e televisivi provenienti da altri Stati europei, avvennero una serie di problemi sia di armonizzazione di natura legislativa sia di negoziazione dei diritti di utilizzazione economica.\nNel 1993 la Comunit\u00e0 Europea ha ripreso la questione lasciata in sospeso nelle precedenti Direttive con l'emanazione della Direttiva 93/83/CEE per il coordinamento di alcune norme in materia di diritto d'autore e diritti connessi. Tale Direttiva ha fissato le regole per la diffusione di programmi effettuata oltre le frontiere dei singoli Stati membri all'interno per\u00f2 del territorio della Comunit\u00e0 Europea cercando un giusto equilibrio tra gli interessi degli organismi di radiodiffusione che effettuano trasmissioni via satellite o via cavo e i diritti degli autori delle opere inserite nei programmi, i diritti degli artisti interpreti ed esecutori e quelli dei produttori di fonogrammi e degli organismi di emissione.\nLa \"Direttiva 93/83/CEE\" \u00e8 composta da 4 Capi di cui il I intitolato \"Definizioni\" definisce il concetto di \"satellite\", di \"comunicazione al pubblico via satellite\" con i vari aspetti che la comunicazione pu\u00f2 assumere, di \"ritrasmissione via cavo\" e stabilisce quali societ\u00e0 possono considerarsi \"societ\u00e0 di gestione collettiva\" di diritti d'autore.\nPer quanto riguarda il concetto di \"satellite\", bisogna distinguere tra la definizione comune di satellite artificiale, espressione con la quale si indica un'apparecchiatura complessa messa in orbita intorno alla terra, e la definizione prevista dalla direttiva che considera satellite quello operante su bande di frequenza riservate, secondo la Convenzione internazionale delle telecomunicazioni, alla trasmissione di segnali ricevibili dal pubblico o riservati alla comunicazione individuale privata. La normativa comunitaria ha inoltre specificato il concetto di \"comunicazione al pubblico via satellite\" che \u00e8 l'atto di inserire, sotto il controllo dell'organismo di radiodiffusione, i segnali portatori di programmi destinati ad essere ricevuti dal pubblico in una sequenza ininterrotta di comunicazione diretta al satellite e poi a terra. A questo proposito si applica la legislazione dello Stato nel quale ha luogo la comunicazione al pubblico via satellite.\nUn'altra definizione importante data dalla direttiva in questione \u00e8 quella di \"ritrasmissione via cavo\" che \u00e8 la ritrasmissione simultanea, invariate ed integrale, tramite un sistema di ridistribuzione via cavo o a frequenze molto elevate, di un'emissione primaria proveniente da un altro Stato membro e riguardante programmi radiofonici e televisivi destinati ad essere captati dal pubblico. In pratica un organismo di distribuzione trasmette via cavo agli utenti, i quali possono usufruire di questi segnali solo mediante appositi apparecchi e dietro pagamento di un abbonamento periodico.\nLa ritrasmissione via cavo, come quella via satellite, \u00e8 da considerarsi un'emissione secondaria, la quale si distingue da quella primaria in quanto quest'ultima prevede solo la possibilit\u00e0 di trasmettere programmi originari destinati appunto ad una primaria utilizzazione attraverso forme di distribuzione diretta (es. la televisione via cavo interattiva cio\u00e8 il video-on demand).\nInoltre la direttiva dispone che gli Stati membri devono assicurare che questa trasmissione via cavo sia effettuata nel rispetto del diritto d'autore e dei diritti connessi sulla base dei contratti individuali o collettivi conclusi tra i soggetti interessati. I diritti di comunicazione al pubblico via satellite e di ritrasmissione via cavo sono dei diritti esclusivi per cui non sono valide forme di licenze legali o di diritto a compenso.\nGli Stati membri devono affidare l'esercizio del diritto di ritrasmissione via cavo a delle societ\u00e0 di gestione collettiva (in Italia vi \u00e8 la SIAE) per garantire l'effettivo esercizio di tale diritto e semplificare le procedure di autorizzazione rispetto alle opere e alle prestazioni protette.\nDiritti relativi ad artisti interpreti ed esecutori.\nLa legge sul diritto d'autore dedica agli artisti interpreti ed esecutori diversi articoli in cui \u00e8 contenuto il Diritto dell'artista interprete ed esecutore, da 80 a 85, e li identifica come \"gli attori, i cantanti, i musicisti, i ballerini e le altre persone che rappresentano, cantano, recitano, declamano o eseguono in qualunque modo opere dell'ingegno, siano esse tutelate o di dominio pubblico\". L'art. 82 completa questa definizione, specificando che sono compresi nella denominazione di artisti interpreti anche coloro che sostengono nell'opera o composizione drammatica, letteraria o musicale, una parte di notevole importanza artistica, anche se di artista esecutore comprimario, i direttori d'orchestra e del coro, e infine i complessi orchestrali o corali, a condizione che la parte orchestrale o corale abbia valore artistico di per s\u00e9 stante e non di semplice accompagnamento.\nPerci\u00f2, i soggetti di questo diritto sono gli artisti interpreti ed esecutori solo se parte di notevole importanza artistica.\nInterprete \u00e8 colui che non si limita a eseguire l'opera cos\u00ec come \u00e8 stata scritta, ma, attraverso lo studio e un lavoro di ricostruzione, ne comprende il significato, appropriandosene, e sceglie i modi tecnici per la realizzazione della stessa; in questa maniera svolge una funzione di mediazione tra l'autore dell'opera e il pubblico che ne fruisce.\nPer esempio il tenore Pavarotti oppure Mina, nella musica leggera italiana, sono artisti interpreti: infatti essi cantano composizioni scritte da altri, ma apportano in esse l'impronta della propria forte personalit\u00e0, con il risultato che la loro interpretazione rimane unica e inimitabile. Tale attivit\u00e0, di chiaro contenuto intellettuale, non \u00e8 certo paragonabile a quella creativa dell'autore, ma \u00e8 tuttavia meritevole di tutela.\nLa legge sul diritto d'autore prevede una protezione sia dal punto di vista patrimoniale che morale.\nNel primo caso \u00e8 riconosciuto un diritto al compenso, svincolato da quello dovuto contrattualmente per la prestazione artistica, ma derivato dal profitto ricavato dalla fissazione su supporto materiale e dalla diffusione della prestazione artistica (registrazione e/o radiodiffusione) e per le successive utilizzazioni.\nL'art. 80 n. 2 riconosce agli artisti di notevole importanza (rispetto ai canoni dettati dall'art. 82), indipendentemente dalla eventuale retribuzione spettante per le loro prestazioni artistiche dal vivo, i diritti esclusivi di:\nQuesto diritto si costituisce nel momento stesso in cui avviene la performance e ha durata di cinquant'anni a partire dalla prima esecuzione pubblica. Tuttavia, come stabilito nell'art. 85:\n\"a) se una fissazione dell'esecuzione, rappresentazione o recitazione, con un mezzo diverso dal fonogramma, \u00e8 lecitamente pubblicata o lecitamente comunicata al pubblico durante tale termine, i diritti durano cinquanta anni a partire dalla prima pubblicazione, o, se anteriore, dalla prima comunicazione al pubblico;\nb) se una fissazione dell'esecuzione in un fonogramma \u00e8 lecitamente pubblicata o lecitamente comunicata al pubblico durante detto periodo, i diritti durano settanta anni dalla data della prima pubblicazione o, se anteriore, da quella della prima comunicazione al pubblico.\"\nSecondo l'art. 84 n. 1 si presume che gli artisti interpreti ed esecutori cedano i diritti di utilizzazione alla stipula del contratto per la produzione di un'opera cinematografica o audiovisiva o sequenza di immagini in movimento.\nI successivi paragrafi n. 2 e n. 3 del medesimo articolo non sono rinunciabili e prendono in considerazione:\nL'esercizio del diritto all'equo compenso \u00e8 riservato al produttore fonografico, il quale deve, tuttavia, ripartire i guadagni tra gli artisti interpreti o esecutori.\nDal punto di vista morale invece l'artista viene tutelato dai seguenti:\nA completamento della tutela morale dell'artista interprete ed esecutore, si suole utilizzare, in sede di giudizio, anche l'art. 10 del Codice Civile, che garantisce il diritto all'immagine.\nDiritti connessi minori o affini.\nSono diritti connessi previsti dalla Legge 633/41 riguardanti casi specifici di opere comunemente giudicate meno creative. Secondo l'art. 99-bis della legge citata in precedenza \u00e8 reputato titolare di un diritto connesso, salvo prova contraria, chi, nelle forme d'uso, \u00e8 individuato come tale nei materiali protetti, ossia la persona ritenuta tale nella recitazione, esecuzione, rappresentazione o comunicazione al pubblico. Gli oggetti tutelati da questi diritti sono i seguenti.\nOpere audiovisive sportive.\nIn seguito alla Legge del 19 luglio 2007 n.106, che disciplina la trasmissione degli eventi sportivi, fu introdotto, nella L. 633/41, l'art. 78-quarter che stabilisce che a tali opere si applicano le disposizioni presenti in questa legge. Prima del 2007 non esisteva un diritto di esclusiva sull'evento sportivo in quanto non era definibile il fruitore dei diritti d'autore.\nOpere pubblicate per la prima volta dopo la cessazione dei diritti patrimoniali d'autore.\nL'art. 85-ter della L. 633/41 prevede il diritto di utilizzazione economica a chi, dopo la scadenza del diritto d'autore (ovvero dopo 70 anni la morte dell'autore), lecitamente pubblica o comunica al pubblico per la prima volta l'opera mai pubblicata anteriormente. Dura 25 anni dalla prima pubblicazione e comprende gli stessi diritti esclusivi previsti dal diritto d'autore.\nEdizioni critiche e scientifiche di opere di pubblico dominio.\nL'art. 85-quater della L. 633/41 sancisce che chiunque pubblica, in qualunque modo o con qualsiasi mezzo, edizioni critiche e scientifiche di opere pubbliche ha i diritti economici esclusivi dell'opera, senza pregiudizio dei diritti morali dell'autore, ed anche il diritto alla indicazione del nome. La durata dei diritti esclusivi \u00e8 di 20 anni a partire dalla prima pubblicazione, in qualunque modo o con qualsiasi mezzo sia stata effettuata.\nBozzetti di scene teatrali.\nL'art. 86 della L. 633/41 stabilisce che quando bozzetti di scene teatrali vengono usati in altri teatri, oltre quello per il quale sono stati composti, all'autore dei bozzetti compete un diritto a compenso. Questo diritto dura cinque anni a partire dalla prima rappresentazione nella quale il bozzetto \u00e8 stato adoperato.\nFotografie e opere di documentazione.\nGli artt. dall'87 al 92 della L. 633/41 tutelano i diritti relativi alle fotografie.\nSono considerate tali le immagini di persone o fatti della vita naturale e sociale ottenute col processo fotografico, comprese le riproduzioni di opere dell'arte figurativa e i fotogrammi delle pellicole cinematografiche. Sono escluse invece le fotografie di scritti, documenti, carte di affari, oggetti materiali, disegni tecnici e prodotti simili.\nSpetta al fotografo, come stabilito dall'art. 88, il diritto esclusivo di riproduzione, diffusione e spaccio della fotografia, fatte salve le disposizioni stabilite per ci\u00f2 che riguarda il ritratto e le fotografie riproducenti opere dell'arte figurativa. Se per\u00f2 la fotografia \u00e8 stata realizzata nell'adempimento di un contratto di lavoro il diritto esclusivo compete al datore di lavoro.\nPer quanto riguarda invece la cessione del negativo o di analogo mezzo di riproduzione della fotografia, l'art. 89 specifica che la cessione comprende anche i diritti previsti all'articolo precedente.\nGli esemplari della fotografia, perch\u00e9 la loro riproduzione sia considerata abusiva e siano dovuti i compensi, devono per\u00f2 portare le seguenti indicazioni:\ncome specificato nell'art. 90, a meno che il fotografo non provi la malafede del riproduttore.\nL'art. 91 infine stabilisce che la riproduzione di fotografie nelle antologie ad uso scolastico ed in generale nelle opere scientifiche o didattiche \u00e8 lecita, contro pagamento di un equo compenso che \u00e8 determinato nelle forme previste dal regolamento. Nella riproduzione deve essere indicato il nome del fotografo e la data dell'anno della fabbricazione, se presenti nell'originale.\nLa riproduzione di fotografie pubblicate sui giornali od altri periodici, concernenti persone o fatti di attualit\u00e0 od aventi comunque interesse pubblico, \u00e8 lecita contro pagamento di un equo compenso.\nIl diritto esclusivo sulle fotografie dura 20 anni dalla produzione della fotografia.\nCorrispondenze epistolari.\nGli artt. 93 a 95 della L. 633/41 tutelano i diritti relativi alla corrispondenza epistolare.\nLe corrispondenze epistolari, le memorie familiari e personali e gli altri scritti di tale natura, se hanno carattere confidenziale o si riferiscono alla intimit\u00e0 della vita privata, non possono essere pubblicati, riprodotti od in qualunque modo portati alla conoscenza del pubblico senza il consenso dell'autore, e trattandosi di corrispondenze epistolari, anche del destinatario.\nDopo la morte dell'autore o del destinatario occorre il consenso del coniuge e dei figli, oppure dei parenti fino al quarto grado. In ogni caso per\u00f2 deve essere rispettata la volont\u00e0 scritta del defunto.\nCi\u00f2 vale anche per le corrispondenze epistolari che costituiscono opere tutelate dal diritto di autore, anche se cadute in dominio pubblico. Non vale invece per gli atti e corrispondenze ufficiali o che presentano interesse di stato.\nRitratto.\nGli artt. dal 96 al 98 della L. 633/41 tutelano i diritti relativi al ritratto.\nIl ritratto di una persona non pu\u00f2 essere esposto, riprodotto o messo in commercio senza il consenso del soggetto (art. 96 L. 633/41) tranne quando la riproduzione dell'immagine \u00e8 giustificata dalla notoriet\u00e0 o dall'ufficio pubblico ricoperto, da necessit\u00e0 di giustizia o polizia, da scopi scientifici, didattici o culturali, o quando la riproduzione \u00e8 collegata a fatti, avvenimenti, cerimonie di interesse pubblico o svoltisi in pubblico (art. 97 L. 633/41).\nInoltre, sempre secondo l'art. 97, il ritratto non pu\u00f2 essere messo in commercio o esposto se pregiudica l'onore, la reputazione o comunque il decoro della persona ritratta.\nInfine l'articolo 98 si occupa del ritratto fotografico eseguito su commissione; salvo patto contrario, la persona che \u00e8 ritratta pu\u00f2 pubblicare e far riprodurre la fotografia senza il consenso del fotografo, che per\u00f2 dovr\u00e0 ricevere un equo compenso nel caso di uso commerciale della sua opera. Il nome del fotografo dovr\u00e0 essere indicato solo se presente sulla fotografia originale. La stessa norma si applica, salvo patto contrario, a favore del committente quando si tratti di fotografia di cose in suo possesso.\nDopo la morte dell'autore o del destinatario si applicano le disposizioni del secondo, terzo e quarto comma dell'art. 93, riguardante le corrispondenze epistolari: occorre il consenso del coniuge e dei figli, oppure dei parenti fino al quarto grado. Se vi \u00e8 dissenso fra i parenti, la decisione spetta all'autorit\u00e0 giudiziaria. In ogni caso per\u00f2 deve essere rispettata la volont\u00e0 scritta del defunto.\nProgetti di lavori dell'ingegneria.\nL'art. 99 della L. 633/41 stabilisce che all'autore di progetti di lavori di ingegneria, o di altri lavori analoghi, compete, oltre al diritto esclusivo di riproduzione dei piani e disegni dei progetti medesimi, il diritto ad un equo compenso da parte di coloro che realizzino il progetto tecnico a scopo di lucro senza il suo consenso. L'autore deve per\u00f2 aver inserito sopra il piano o disegno una dichiarazione di riserva ed eseguito il deposito del piano o disegno presso la Presidenza del Consiglio dei ministri secondo le norme stabilite dal regolamento.\nIl diritto a compenso previsto in questo articolo dura 20 anni dal giorno del deposito prescritto.\nTitoli, rubriche, aspetto esterno delle opere degli articoli e di notizie.\nGli art. dal 100 al 102 della L. 633/41 tutelano titoli, rubriche, informazioni e notizie.\nIl titolo di un'opera, quando individua l'opera stessa, non pu\u00f2 essere riprodotto su un'altra opera, senza il consenso dell'autore, salvo le opere risultino cos\u00ec diverse da escludere ogni possibilit\u00e0 di confusione. In ugual misura \u00e8 vietata la riproduzione delle rubriche adoperate nella pubblicazione periodica in maniera costante a tal punto da riscontrare l'abituale e caratteristico contenuto della rubrica. Il titolo di un giornale o rivista o altre pubblicazioni periodiche non pu\u00f2 essere riutilizzato in altre opere della stessa specie o carattere se non sono passati due anni dalla cessata attivit\u00e0.\n\u00c8 lecita, invece, la riproduzione di informazioni e notizie, purch\u00e9 se ne citi la fonte e non sia impiegata contrariamente agli usi onesti in materia giornalistica.\n\u00c8 vietata e considerata atto di concorrenza sleale la riproduzione o imitazione sopra altre opere della stessa specie, delle testate, degli emblemi, dei fregi, delle disposizioni di segni o caratteri di stampa e di ogni altra particolarit\u00e0 di forma o di colore nell'aspetto esterno dell'opera dell'ingegno, quando la riproduzione o imitazione in questione sia finalizzata a creare confusione di opera o di autore.\nIl diritto in questione ha una durata di 15 anni dalla prima pubblicazione.\nBanche dati.\n Le banche di dati sono tutelate in due maniere diverse: da una parte il diritto d'autore tutela le banche di dati che costituiscono un'opera intellettuale, dall'altra l'art. 102 bis della L.633/41 tutela il costitutore della banca di dati che \u00e8 il frutto di un rilevante investimento. Inoltre il diritto \u00e8 attribuito ai cittadini, imprese e societ\u00e0 dell'UE; non c'\u00e8 un chiarimento sulle pubbliche amministrazioni al momento.\nI diritti del costitutore di una banca di dati gli attribuiscono la facolt\u00e0 di vietare estrazione e reimpiego della totalit\u00e0 o di una parte sostanziale della banca di dati. L'estrazione viene definita come il trasferimento permanente o temporaneo della totalit\u00e0 o di una parte sostanziale del contenuto di una banca di dati su un altro supporto, con qualsiasi mezzo o in qualsivoglia forma. Il reimpiego \u00e8 invece qualsiasi forma di messa a disposizione del pubblico della totalit\u00e0 o di una parte sostanziale del contenuto della banca di dati, mediante distribuzione di copie, noleggio e trasmissione effettuata con qualsiasi mezzo e in qualsiasi forma.\nNon sono soggette all'autorizzazione del costitutore della banca di dati le attivit\u00e0 di estrazione o reimpiego di parti non sostanziali, valutate in termini qualitativi e quantitativi, del contenuto della banca di dati. Se l'utente legittimo \u00e8 autorizzato ad effettuare l'estrazione o il reimpiego solo di una parte della banca di dati, il comma si applica unicamente a tale parte.\nil diritto d'autore dura 15 anni e decorre dal momento in cui viene effettuato un rilevante investimento. quindi se il costitutore a distanza di 5 anni dal primo investimento rif\u00e0 un altro rilevante investimento il diritto si rinnova per altri 15 anni.\nViolazione del diritto d'autore.\nGli articoli 171 e seguenti della L. 633 sanciscono le pene a cui va incontro colui che viola le norme concernenti il diritto d'autore.\n\u00c8 punito con multa da euro 51 a euro 2.065 chiunque, senza averne diritto, a qualsiasi scopo e in qualsiasi forma:\nQualora i reati sopra citati siano commessi con usurpazione della paternit\u00e0 dell'opera cio\u00e8 con modificazione dell'opera medesima, la pena \u00e8 la reclusione fino ad un anno o una multa non inferiore a euro 516.\nPer la duplicazione abusiva di contenuti in supporti non contrassegnati dalla Societ\u00e0 italiana degli autore ed editori (S. I.A.E.) la reclusione \u00e8 da sei mesi a tre anni e la multa da euro 2.582 a euro 15.493. Nel caso in cui il fatto sia di rilevante gravit\u00e0 la reclusione non \u00e8 inferiore a due anni e la multa a euro 15.492. Qualora, invece, il fatto sia ritenuto di particolare tenuit\u00e0 la pena \u00e8 ridotta (art 171-bis \u2013 art 171-ter).\nCon la stessa pena viene condannato chi:\nGli importi derivanti dall'applicazione delle sanzioni pecuniarie previste sono versati all'Ente nazionale di previdenza ed assistenza per i pittori e scultori, musicisti, scrittori ed autori drammatici.\nSe \"i fatti preveduti nell'articolo 171 sono commessi per colpa la pena \u00e8 della sanzione amministrativa fino a 1.032,00 euro\" (art. 172).\nQuando si procede al sequestro del materiale, questo \u00e8, per entit\u00e0, di difficile custodia, perci\u00f2 l'autorit\u00e0 giudiziaria pu\u00f2 ordinarne la distruzione, osservate le disposizioni di cui all'articolo 83 delle norme di attuazione, di coordinamento e transitorie del codice di procedura penale, approvate con decreto legislativo 28 luglio 1989 n. 271.\nTutte le suddette sanzioni si devono ritenere applicabili se il fatto non costituisce reato pi\u00f9 grave previsto dal codice penale o da altri leggi (art. 173).\nDiritto d'autore e Creative Commons.\nLe Creative Commons sono una tipologia di licenze che permette al detentore del diritto d'autore di regolamentare gli usi dell'opera secondo un modello pi\u00f9 elastico, garantendone il libero utilizzo per particolari scopi e secondo determinate condizioni. Le licenze Creative Commons offrono sei diverse articolazioni che nascono dalla combinazione di quattro clausole base:\nSono uno strumento molto diffuso nel mondo di Internet che consente una pi\u00f9 libera condivisione dei contenuti creativi e l'affermazione di un modello di gestione dei diritti d'autore ispirato al concetto di \"alcuni diritti riservati\" (in contrapposizione con il modello classico di \"tutti i diritti riservati\").\nEnti di diritto pubblico per la protezione e l'esercizio dei diritti di autore.\nL'art. 180 della istituisce la Societ\u00e0 italiana degli autori ed editori (SIAE) come unico ente con attivit\u00e0 di intermediario per opere tutelate da diritto d'autore. La SIAE, tra le altre facolt\u00e0, pu\u00f2 concedere le licenze per l'utilizzazione di opere protette da diritto d'autore, nell'interesse dell'autore stesso. I proventi che vengono riscossi dalla SIAE, detratte le spese di riscossione, sono tenuti a disposizione degli aventi diritto per tre anni. Se in questo periodo l'autore non li reclama vengono versati alla Confederazione nazionale professionisti ed artisti.\nL'art. 180-bis riguarda invece la trasmissione via cavo, la quale deve essere autorizzata dai titolari dei diritti e dai detentori dei diritti connessi esclusivamente attraverso la SIAE.\nLa Societ\u00e0 italiana degli autori ed editori pone un contrassegno su ogni supporto contenente programmi per elaboratore o multimediali, suoni, voci, video, che reca la fissazione di opere tra quelle indicate nell'articolo 1, destinati ad essere posti in commercio o ceduti in uso a qualunque titolo a fine di lucro. Il contrassegno deve avere caratteristiche tali da non permettere il suo trasferimento su un altro supporto. Gli elementi contenuti nel contrassegno devono indicare il titolo dell'opera, il nome dell'autore, del produttore o del titolare del diritto d'autore, l'indicazione di un numero progressivo per ogni singola opera riprodotta e della sua destinazione (vendita, noleggio o qualsiasi altra forma di distribuzione) (art.181-bis).\nLa Societ\u00e0 italiana degli autori ed editori \u00e8 inoltre incaricata di vigilare sulle attivit\u00e0 di distribuzione e riproduzione (su qualsiasi supporto e in qualsiasi luogo), diffusione radiotelevisiva, vendita e noleggio di opere tutelate dal diritto d'autore. Per lo svolgimento di tali compiti, gli ispettori SIAE coordinati con gli ispettori dell'Autorit\u00e0 per le garanzie nelle comunicazioni possono accedere ai locali dove vengono svolte le attivit\u00e0 di riproduzione, duplicazione, vendita, emissione via etere e via cavo o proiezione cinematografica (art 182-bis).\nSfera di applicazione della legge.\nIn caso di controversie il diritto italiano, coerentemente all'art. 54 della riforma del sistema italiano di diritto internazionale privato, sancisce che venga seguito il diritto dello stato di utilizzazione del bene immateriale.\nCoerentemente alla trattato CEE che sancisce il principio di non discriminazione, il diritto d'autore italiano si applica, come previsto dall'art. 185, a tutte le opere di autori italiani, alle opere di autori stranieri domiciliati in Italia e che siano state pubblicate in Italia per la prima volta e alle opere di autori stranieri in particolari condizioni, definite dagli articoli seguenti.\nL'art.186 dispone che la protezione delle opere dell'ingegno per quanto concerne autori stranieri sia regolata secondo le convenzioni internazionali. Nello specifico, se queste contengono un patto generico di reciprocit\u00e0 o di parit\u00e0 di trattamento, questo patto viene interpretato secondo le norme di equivalenza di fatto.\nIn caso di mancanza di convenzioni, secondo l'art.187, le opere di autori stranieri che non rientrano nelle condizioni previste dall'art. 185 godono della protezione sancita dalla legge sul diritto d'autore italiano, a condizione che lo stato di cui \u00e8 cittadino l'autore straniero conceda protezione equivalente alle opere di autori italiani. Se lo straniero \u00e8 apolide o di nazionalit\u00e0 controversa ci si riferisce allo stato dove \u00e8 avvenuta la prima pubblicazione.\nLa durata della protezione di un'opera straniera non pu\u00f2 comunque eccedere quella di cui l'opera gode nello stato di cui \u00e8 cittadino l'autore straniero (art. 188). Se la legge dello stato dell'autore sottopone inoltre la protezione all'adempimento di alcune formalit\u00e0 varie, l'opera straniera viene sottoposta ad equivalenti formalit\u00e0 in Italia determinato col decreto reale e pu\u00f2 essere inoltre sottoposta ad ulteriori formalit\u00e0 prescritte dallo stesso (art.188).\nL'art.189, ultimo della sezione riguardante la sfera di applicazione della legge, sancisce che le disposizioni dell'articolo 185 si applicano all'opera cinematografica, al disco fonografico o apparecchio analogo, ai diritti degli interpreti, attori o artisti esecutori, alla fotografia ed alle opere dell'ingegneria, in quanto si tratti di opere realizzate in Italia o che possono considerarsi nazionali, altrimenti a queste opere sono applicabili le disposizioni degli articoli 186 e seguenti.\nProposte di riforma del diritto d'autore italiano.\nDopo pi\u00f9 di mezzo secolo dalla sua promulgazione, si \u00e8 sostenuta la necessit\u00e0 di una revisione della legge italiana sul diritto d'autore, per adeguarla ai mutamenti della societ\u00e0 e al progredire della comunicazione digitale. Il Consiglio dei ministri ha, pertanto, approvato nel 2007 un DdL-delega al governo per l'emanazione di un decreto di riforma della legislazione. Nel frattempo il Comitato consultivo permanente per il diritto d'autore, previsto dall'articolo 190 della legge stessa, ha iniziato un coinvolgimento del mondo accademico e delle associazioni rappresentative degli interessi toccati da detta normativa.\nIl presidente Alberto Maria Gambino, dopo l'ascolto di esponenti dell'editoria, delle associazioni dei consumatori, delle biblioteche, dell'open content e dei creative commons, ha presentato le proposte il 18 dicembre 2007 al Ministro per i beni e le attivit\u00e0 culturali.\nTuttavia, con l'insediamento del governo Berlusconi IV e con l'istituzione presso la Presidenza del Consiglio dei ministri del Comitato tecnico contro la pirateria digitale e multimediale \u00e8 rallentata la stagione di dialogo e di confronto multilaterale. Sia il comitato, sia il modus operandi legislativo del governo, infatti, sono stati oggetto di critiche da parte di associazioni di consumatori ed imprese (Altroconsumo, Assoprovider, Audiconsum, Centro NEXA su Internet e Societ\u00e0) e di noti giornalisti di settore (Luca Spinelli, Federico Cella), in particolare per il non coinvolgimento nel dialogo dei rappresentanti degli utenti, dell'impresa, della cultura.\nAnacronismo.\nLe attuali legislazioni in materia sono a tutt'oggi basate sull'impianto della legge 633/1941. Alla data del 2 febbraio 2020 sono ancora mantenuti testuali i riferimenti al Partito Nazionale Fascista (Art.29: La durata dei diritti esclusivi di utilizzazione economica spettanti, a termini dell'art. 11, alle amministrazioni dello Stato, al partito nazionale fascista, alle provincie, ai comuni, alle accademie, agli enti pubblici culturali nonch\u00e9 agli enti privati che non perseguano scopi di lucro, \u00e8 di vent'anni a partire dalla prima pubblicazione, qualunque sia la forma nella quale la pubblicazione \u00e8 stata effettuata. Per le comunicazioni e le memorie pubblicate dalle accademie e dagli altri enti pubblici culturali tale durata \u00e8 ridotta a due anni; trascorsi i quali, l'autore riprende integralmente la libera disponibilit\u00e0 dei suoi scritti)."}
{"id": "1562", "revid": "74801", "url": "https://it.wikipedia.org/wiki?curid=1562", "title": "Dennis Ritchie", "text": "\u00c8 stato uno dei pionieri dell'informatica moderna, importante per essere stato l'inventore del linguaggio C e, assieme al suo storico collega Ken Thompson, per aver scritto il sistema operativo Unix.\nBiografia.\nNato a Bronxville, nello stato di New York, si laure\u00f2 in fisica e matematica applicata all'Universit\u00e0 di Harvard e dal 1967 inizi\u00f2 a lavorare presso i Bell Laboratories, nel loro centro di ricerca informatico; qui collaborando con Ken Thompson svilupp\u00f2 in assembly PDP-7, la prima versione del sistema operativo Unix e scrisse il primo \"Unix Programmer's Manual\" (1971).\nSebbene il lavoro fosse gi\u00e0 di notevole qualit\u00e0 i due non ne erano contenti in quanto l'assembly \u00e8 poco manutenibile e soprattutto dipendente dalla CPU; decisero dunque di tradurre tutto il sistema operativo in un linguaggio nuovo e per questo Dennis Ritchie scrisse il linguaggio C.\nCon Brian Kernighan, inoltre, scrisse il libro \"The C Programming Language\", oggi reputato un testo fondamentale per i programmatori e noto nell'ambiente come \"il K&amp;R\", dalle iniziali dei due autori.\nMor\u00ec il 12 ottobre 2011 all'et\u00e0 di 70 anni. Molte distribuzioni Unix-like hanno dedicato una versione alla sua memoria come Fedora 16, resa disponibile circa un mese pi\u00f9 tardi, e il sistema operativo FreeBSD 9.0, distribuito il 12 gennaio dell'anno successivo.\nPremi e riconoscimenti.\nPremio Turing.\nNel 1983 riceve il Premio Turing insieme a Ken Thompson, per il contributo dato allo sviluppo della teoria generica dei sistemi operativi e, in particolare, per l'implementazione di Unix, il prototipo dei moderni sistemi operativi Unix-like. Il discorso da lui pronunciato durante la cerimonia di premiazione si intitolava \"Reflections on Software Research\".\nMedaglia IEEE \"Richard W. Hamming\".\nNel 1990, ancora assieme a Thompson, riceve la \"Medaglia IEEE \"Richard W. Hamming\"\" dall'Institute of Electrical and Electronics Engineers, \u00abper la creazione del sistema operativo UNIX e del linguaggio di programmazione C\u00bb. Il riconoscimento della medaglia IEEE \"Ritchard W. Hamming\" fu dato ad entrambi con la stessa motivazione ma \u00e8 noto che Thompson non partecip\u00f2 allo sviluppo del linguaggio C ma che fu il principale autore di Unix. In realt\u00e0, C e Unix sono fortemente legati: nel 1972 Unix venne completamente riscritto in linguaggio C divenuto allora disponibile. Non \u00e8 affatto un segreto che Thompson ottenne la disponibilit\u00e0 di usare il linguaggio C prima del rilascio ufficiale, tanto \u00e8 vero che il motivo principale del progetto dello sviluppo del C era la migrazione (detta \"porting\", in senso stretto) di Unix su una base pi\u00f9 solida e portabile.\nNational Medal of Technology.\nIl 21 aprile 1999, Thompson e Ritchie ricevono ancora una volta congiuntamente la \"National Medal of Technology and Innovation\" dell'anno 1998, consegnata dal presidente degli Stati Uniti d'America Bill Clinton per l'invenzione congiunta del sistema operativo UNIX e del linguaggio di programmazione C che, come recita la motivazione, \u00abha guidato il Paese verso enormi progressi nell'hardware, nel software, e nelle interconnessioni di computer, stimolando lo sviluppo industriale e rafforzando la posizione di leadership degli USA nell'Era dell'Informazione\u00bb.\nJapan Prize.\nNel 2011 Ritchie e Thompson sono insigniti del \"Japan Prize for Information and Communications\" per il loro lavoro di sviluppo del sistema operativo UNIX.\nAsteroide 294727 Dennisritchie.\nGli \u00e8 stato dedicato un asteroide, 294727 Dennisritchie."}
{"id": "1563", "revid": "810736", "url": "https://it.wikipedia.org/wiki?curid=1563", "title": "Dec", "text": ""}
{"id": "1564", "revid": "363629", "url": "https://it.wikipedia.org/wiki?curid=1564", "title": "Digitale", "text": ""}
{"id": "1566", "revid": "125846279", "url": "https://it.wikipedia.org/wiki?curid=1566", "title": "Desenzano del Garda", "text": "Desenzano del Garda (\"Dezens\u00e0\" in dialetto bresciano) \u00e8 un comune italiano di abitanti della provincia di Brescia in Lombardia. \u00c8 il comune pi\u00f9 popoloso del lago di Garda e il secondo della provincia di Brescia.\nGeografia fisica.\nDesenzano si trova nella parte sud-orientale della provincia di Brescia. La parte settentrionale del comune si affaccia sul basso lago di Garda, mentre il resto del territorio si estende verso sud sulle colline moreniche. In questa zona dell'entroterra il territorio comunale confina con il Veneto (provincia di Verona, comune di Peschiera del Garda).\nDista circa 30\u00a0km da Brescia e 40 da Verona.\nClima.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +3,0\u00a0\u00b0C; quella del mese pi\u00f9 caldo, luglio, \u00e8 di +23,4\u00a0\u00b0C. Grazie alla presenza del Lago di Garda questa zona gode di un inverno pi\u00f9 mite rispetto al resto della Pianura Padana che presenta per la stragrande maggioranza della sua superficie un clima di tipo temperato umido, secondo Koppen. In questa zona invece si incontra un clima di tipo sub-mediterraneo, con inverni pi\u00f9 miti ed estati leggermente pi\u00f9 fresche.\nOrigini del nome.\nSi chiam\u00f2 \"Desenzano\" fino al 1862, quando con regio decreto 7 settembre 1862, n. 830, fu battezzato \"Desenzano sul Lago\". L'attuale denominazione Desenzano del Garda fu assunta con regio decreto 29 luglio 1926, n. 1460, nel quadro di riordino delle amministrazioni locali. Contestualmente fu aggregato ad esso il territorio del soppresso comune di Rivoltella.\nIl toponimo Desenzano si suppone che derivi dal nome latino di persona \"Decentius\", il presunto proprietario del podere e della villa del IV secolo della quale si possono visitare gli scavi. Esiste anche una etimologia di origine popolare: poich\u00e9 il borgo si distende lungo il declivio collinare il toponimo viene collegato con la parola \u00abdiscesa\u00bb.\nStoria.\nEpoca preistorica e romana.\nNel 1873, gli scavi condotti da Pietro Polotti in localit\u00e0 \"Polada\" al confine con Lonato rinvennero una stazione palafitticola risalente all'Et\u00e0 del Bronzo e che ha preso il nome di Cultura di Polada. Presso la localit\u00e0 Lavagnone, Renato Perini rinvenne un altro insediamento coevo che nel 2011 \u00e8 entrato a far parte del patrimoni dell'umanit\u00e0 secondo l'UNESCO.\nTra il I secolo a.C. e il I secolo d.C., nei pressi di Desenzano sorse un \"fundus\" abitato da un centinaio di persone. La Villa romana, i cui resti si possono scorgere presso \"Borgo Regio\", fu costruita tra il II e il III secolo lungo la \"via Gallica\" come residenza per ricchi cittadini.\nL'area di Desenzano e della Selva Lugana fu teatro di diversi combattimenti dell'Anarchia militare e della Tarda antichit\u00e0: l'Imperatore Decio sconfisse Filippo l'Arabo nel 249 e l'anno successivo sost\u00f2 in riva al lago di Garda prima di dirigersi in Tracia per combattere i Goti. Nel 312 le truppe di Costantino incalzarono quelle del Prefetto del Pretorio Ruricio Pompeiano, fedele a Massenzio, in fuga da Brescia e dirette a Verona.\nMedioevo.\nIl cristianesimo giunse da Verona, grazie a predicatori di quella Diocesi: risale a quel periodo il legame fra la chiesa veronese e il basso lago. Il territorio della Pieve si estendeva fra il fiume Chiese e la Lugana. Il nucleo desenzanese si svilupp\u00f2 attorno a \"Borgo Regio\" probabilmente sulla preesistente villa romana. Fu costruito un \"castrum vetus\", per difendere la popolazione dalle invasioni barbariche.\nStando ad un documento di discussa autenticit\u00e0, il 6 ottobre 878, il Re d'Italia Carlomanno di Baviera avrebbe donato il feudo di Desenzano al monastero di San Zeno di Verona riconoscendo all'istituzione religiosa il diritto di caccia nella Selva Lugana e di pesca nel lago.\nAll'inizio XII secolo \u00e8 attestato che il feudo fosse in mano al signore del \"Castrum\", Ugo della famiglia dei conti di Sabbioneta. La consorte Matilde, figlia di Reginaldo conte di Treviso, nel 1107 don\u00f2 alcune terre al monastero di Acquanegra. Il XII secolo vide l'edificazione del nuovo castello, detto \"Castrum novum\", e fu ribadita l'aggregazione del territorio alla diocesi veronese, sia per mano del Papa Eugenio III (1145) sia dall'Imperatore Federico I detto il \"Barbarossa\" (1154).\nDal punto di vista del potere civile, Desenzano fu sottoposta al potere del comune di Brescia, grazie all'investitura concessa dall'Imperatore Enrico VI. Nel 1220 \u00e8 attestato che il feudo era gestito dalla famiglia dei Confalonieri la cui giurisdizione si estendeva presso Rivoltella, San Martino, Solferino, Castiglione e Medole.\nIl XIII secolo fu l'epoca in cui si svilupp\u00f2 l'eresia catara sia nel centro gardesano sia nella vicina Sirmione. Giovanni Bello fu ordinato vescovo in Tracia e fu posto a capo della comunit\u00e0 di Desenzano. Suo successore, fra il 1250 e il 1260, fu Giovanni di Lugio, autore del principale testo di teologia catara fino ad oggi sopravvissuto, il \"Liber de duobus principiis\". L'eresia termin\u00f2 il 12 novembre 1276 con l'arresto da parte dei Della Scala di 166 eretici i quali furono messi al rogo a Verona poco tempo dopo.\nEpoca veneta.\nNel 1426 la citt\u00e0 entr\u00f2 a far parte della Repubblica di Venezia. Fu assegnata alla Riviera di Sal\u00f2 divenendo capoluogo della cosiddetta \"Quadra di Campagna\", la quale comprendeva i territori di Calvagese, Muscoline, Rivoltella, Pozzolengo, Carzago, Padenghe e Bedizzole.\nNel \"Catastico Bresciano\" del Da Lezze (1610), Desenzano \u00e8 indicata come sede del mercato del grano, punto di riferimento commerciale non solo della Riviera, ma di tutto il lago, della Valsabbia e del mantovano.\nDesenzano conobbe una crescita economica nel corso del XV secolo che favor\u00ec gli investimenti nel campo delle costruzioni comprese sia quelle religiose, come la parrocchiale dedicata a Santa Maria Maddalena, sia quelle private, come la dimora dei Gialdi. Fu edificata una scuola (1449) e fu fortificato il Castello (1480). La guerra fra la Serenissima e gli Stati di Ferrara, Milano, Firenze e Napoli si segnala per l'assedio al fortilizio desenzanese operato dalle truppe comandate dal Duca di Calabria Alfonso.\nIl Cinquecento fu contrassegnato dal ripetersi dei saccheggi ad opera delle truppe mercenarie (1512, 1516 e 1527), dalla peste (1567) e dai tentativi di guadagnarsi autonomia sia dalla Repubblica di Venezia sia da Sal\u00f2 e dalla sua Riviera. Per un breve periodo all'inizio del XVI secolo, Desenzano e Pozzolengo passarono al Ducato di Mantova, ma poi ritornarono alla Serenissima su ordine di Luigi XII di Francia. Nonostante le difficolt\u00e0, in questo secolo fu fondata l'Accademia e furono ampliati il porto, la dogana e il magazzino dei cereali.\nNel 1568, gli amministratori del comune furono scomunicati a causa dei contrasti con la Santa Sede. Negli anni precedenti, infatti, questa aveva assegnato il beneficio parrocchiale al Monastero di San Salvatore di Brescia provocando i malumori del notabilato locale. Quattro anni dopo, la decisione fu sospesa e l'assemblea dei capifamiglia in cambio finanzi\u00f2 l'ampliamento della Parrocchiale.\nIl primo decennio del XVII secolo fu caratterizzato dalla risistemazione del Castello da parte del \"Consiglio Generale\" e da altre opere pubbliche, come la riparazione dell'orologio, un nuovo ampliamento del porto e la ristrutturazione delle case del Vaccarolo. I decenni successivi furono caratterizzati tuttavia dallo sviluppo dell'edilizia privata. Nel 1630, Desenzano fu colpita dalla peste.\nIl Settecento desenzanese inizi\u00f2 con le devastazioni apportate dalla guerra di successione spagnola. Il 30 luglio 1701 le truppe dell'esercito imperiale entrarono in citt\u00e0 saccheggiandola; due anni dopo, fu la volta dell'esercito francese. I due eserciti si scontrarono il 29 novembre 1704 presso monte Corno. Solo l'anno seguente Venezia decise di inviare due reggimenti a difesa della popolazione del lago.\nNel 1792 il \"Consiglio Generale\" accett\u00f2 la proposta del poeta Angelo Anelli, professore presso i ginnasi di Brescia e Milano, di istituire una \"Scuola pubblica di latino, grammatica e retorica\": fu il primo nucleo di quello che nel 1816 diventer\u00e0 il Liceo.\nEpoca napoleonica.\nNel marzo 1797, Desenzano entr\u00f2 a far parte dell'effimera Repubblica Bresciana, mentre sul finire dello stesso anno, divenne sede del Dipartimento del Benaco della Repubblica Cisalpina, costituendosi come comune autonomo. Tuttavia, gi\u00e0 a partire dal 1\u00ba settembre dell'anno seguente, il dipartimento fu soppresso e Desenzano fu assegnato al Dipartimento del Mella.\nNel 1799 fu occupato brevemente dalle forze austro-russe e poi riassegnato alla Cisalpina con il ritorno delle truppe napoleoniche (1800). Con il riassetto del Regno d'Italia, stabilito con Decreto 8 giugno 1805, la citt\u00e0 entr\u00f2 a far parte del \"cantone VII di Lonato\" a sua volta appartenente al \"distretto I di Brescia\". Fu inoltre definito comune di seconda classe a motivo dei suoi 3421 abitanti.\nIl periodo napoleonico fu caratterizzato da investimenti in opere pubbliche come il nuovo molo su progetto di Carlo Bagatta (1805-1806) e il riadattamento a teatro della chiesa dei carmelitani.\nEpoca austriaca.\nEntrato a far parte del Regno Lombardo-Veneto, stato dipendente dell'Impero austriaco (1814), Desenzano fu elevato al rango di comune di prima classe (1815) e ricevette visita da parte dell'Imperatore Francesco I d'Austria nel 1816 e cinque anni dopo. Durante la prima visita, constat\u00f2 l'efficienza dell'allora Collegio Bagatta, e ordin\u00f2 che il diploma conseguito in esso fosse equiparato a quelli dei \"Regi Licei\". Testimonianza ne \u00e8 la lapide conservata ancora oggi nell'atrio della scuola.\nDal punto di vista organizzativo, nel 1816 il comune fu assegnato al \"Distretto V di Lonato\" della provincia di Brescia. Nel 1853 fu inserito nel \"Distretto VIII di Lonato\".\nNel 1830 nacque la \"Societ\u00e0 del Casino\" punto di ritrovo della classe borghese ed intellettuale risorgimentale. Dopo gli eventi del 1848 e del 1849 a cui partecip\u00f2 il comune, nel 1851 l'Imperatore Francesco Giuseppe fece visita alla cittadina desenzanese allo scopo di rinsaldare la fiducia con la popolazione. Tre anni dopo fu aperta la strada ferrata Coccaglio \u2013 Verona con la stazione e l'originario viadotto in mattoni con archi a sesto acuto.\nLa battaglia di Solferino e San Martino della seconda guerra d'indipendenza italiana coinvolse anche Desenzano che fu trasformata in un grande ospedale per il soccorso dei feriti.\nDopo l'Unit\u00e0 d'Italia.\nA seguito della Pace di Zurigo, Desenzano entr\u00f2 a far parte del Regno di Sardegna (poi Regno d'Italia) e fu incluso nel \"Mandamento X di Lonato\" a sua volta appartenente al circondario I di Brescia dell'omonima provincia. Nel 1862, con regio decreto 7 settembre 1862, n. 830, fu ribattezzato con il nome di \"Desenzano sul Lago\".\nI primi decenni post-risorgimentali furono caratterizzati dalla nascita della \"Societ\u00e0 Operaia\" (1862), della Banca Mutua Popolare, dell'Osservatorio Meteorologico (1882), dal \"Museo Preistorico\" (1890).\nNel 1883, il comune cedette il Castello al Demanio allo scopo di tenerci un presidio militare.\nIl Novecento.\nNel 1909 fu aperta all'esercizio la breve linea ferroviaria fra la stazione e il porto. Due anni dopo fu la volta della tranvia interurbana a vapore per Castiglione delle Stiviere la quale si innestava sulla Brescia\u00a0\u2013 Mantova permettendo un servizio viaggiatori diretto fra la cittadina gardesana e il capoluogo mantovano. Il servizio tranviario fu soppresso nel 1935, mentre la linea ferroviaria fu impiegata anche dopo la seconda guerra mondiale e fu chiusa solo nel 1969.\nDal 13 luglio 1915 vi era una Sezione Idrovolanti che il 26 gennaio 1916 diventa 1\u00aa Squadriglia Idrovolanti.\nIl 12 febbraio 1916 Desenzano fu bombardata dall'aviazione austro-ungarica, con tre cittadini uccisi.\nNel 1926 il comune ricevette il territorio del soppresso comune di Rivoltella e fu ribattezzato \"Desenzano del Garda\". Nel 1928 la Regia Aeronautica form\u00f2, presso l'idroscalo cittadino, una scuola di volo avanzata dedicata all'addestramento dei piloti velocisti per preparare adeguatamente i propri rappresentanti nella Coppa Schneider, la quale dopo l'ultima edizione della Coppa, nel 1931, venne ridesignata Reparto Sperimentale Alta Velocit\u00e0..\nDurante la seconda guerra mondiale, Desenzano fu bombardata dalle forze alleate sia il 12 aprile sia il 15 luglio 1944. Quest'ultimo bombardamento provoc\u00f2 la distruzione del viadotto ferroviario in mattoni rossi che fu ricostruito nel 1947 in cemento armato e con sagoma architettonica differente.\nNel 1959, con decreto del Presidente della Repubblica, Desenzano ha ottenuto il titolo di Citt\u00e0.\nRicorrenze.\nIl patrono della sede municipale, Sant'Angela Merici \u00e8 festeggiato il 27 gennaio.\nMonumenti e luoghi d'interesse.\nDuomo di Santa Maria Maddalena.\nIl Duomo di Desenzano del Garda fu consacrato nel 1611 ed ospita al suo interno affreschi di Andrea Celesti e una tela raffigurante l'Ultima Cena di Gian Domenico Tiepolo.\nCastello.\nIl castello \u00e8 originario dell'alto medioevo. Nel Quattrocento venne ampliato e assolse la funzione di rifugio per la popolazione.\nDal 2007 \u00e8 in opera il restauro, e la struttura ospita, nella stagione estiva, spettacoli teatrali all'aperto, visite guidate e laboratori per i bambini\nPiazza Malvezzi.\n\u00c8 la principale piazza della citt\u00e0 e risale al Cinquecento, opera dell'architetto Giulio Todeschini.\n\u00c8 dedicata alla memoria del partigiano desenzanese Giuseppe Malvezzi, assassinato dai nazifascisti il 28 aprile 1945 assieme ad altri otto suoi compagni nella Villa Fenaroli di Rezzato, allora adibita a sede della gendarmeria tedesca e di un gruppo della Guardia Nazionale Repubblicana.\nPorto vecchio.\nIl porto vecchio fu costruito durante la Repubblica di Venezia, utilizzato storicamente prevalentemente per lo sbarco delle derrate alimentari e delle merci \u00e8 stato successivamente chiuso prima da un ponte levatoio e nel dopoguerra da un ponte in stile veneziano (ponte alla veneziana) ben presto diventato uno dei monumenti maggiormente fotografati della cittadina.\nSpiagge e parchi.\nIn prossimit\u00e0 del lago le spiagge principali sono quattro, tutte sassose: la spiaggia del Desenzanino, la spiaggia Feltrinelli, la \"Spiaggia d'Oro\" e la spiaggia di Rivoltella.\nDal 2002 nell'area retrostante le piscine comunali \u00e8 stato ricavato il \"Parco del Laghetto\", che da allora \u00e8 il principale parco cittadino. Oltre ad un percorso salute, che si sviluppa lungo i sentieri del parco, sono presenti due campi da basket e una pista di pattinaggio in cemento, oltre a uno skate park e un campetto da calcio in terra.Caratteristico del parco \u00e8 il laghetto artificiale, che si trova al centro e che gli d\u00e0 il nome.\nPiazza Garibaldi.\n\u00c8 una piazza con al centro una bellissima fontana che la notte si illumina. Ogni Gioved\u00ec si tiene il mercato. La piazza possiede due monumenti e numerosi negozi e attivit\u00e0 ricreative.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nIstruzione.\nBiblioteche e musei.\nNel 1997 a Desenzano, in via dal Molin 9, fu aperta la prima mediateca pubblica Italiana: sulla base di questo progetto in seguito si svilupp\u00f2 la \"Mediateca di Flemington\". Nel 2007 la mediateca desenzanese fu trasferita all'interno di Villa Brunati di Rivoltella, insieme alla biblioteca comunale.\nNel chiostro dell'ex convento di santa Maria del Carmine, \u00e8 presente il Museo civico archeologico Giovanni Rambotti. Dedicato alle popolazioni primitive locali, esso ospita il pi\u00f9 antico aratro rinvenuto al mondo.\nScuole.\nDesenzano, oltre a varie scuole elementari (come le scuole \"Luigi Laini\" ed \"Achille Papa\") e medie (come \"Trebeschi\" e \"Catullo\"), ospita diverse scuole superiori: lo storico liceo \"Girolamo Bagatta\", fondato nel 1792, l'istituto tecnico commerciale \"Luigi Bazoli\" e l'istituto professionale commerciale \"Marco Polo\" (che nel 2001 sono state unite e nel 2003 sono state trasferite nella nuova sede di via Giotto), l'istituto alberghiero \"Caterina de Medici\", oltre al centro di formazione professionale \"Giuseppe Zanardelli\". Per questo \u00e8 raggiunta da numerosi studenti provenienti dai comuni limitrofi. \u00c8 presente inoltre l'Istituto Antoniano dei Padri Rogazionisti, scuola paritaria \"Annibale Maria di Francia\", con il Liceo scientifico sportivo e il liceo scienze umane economico-sociale.\nArte.\nNel castello durante l'estate si tengono delle rappresentazioni teatrali ed eventi culturali all'aperto.\nGeografia antropica.\nLo statuto comunale di Desenzano riconosce lo \"status\" di centri abitati a:\nInoltre riconosce i seguenti nuclei abitativi:\nInfrastrutture e trasporti.\nStrade.\nNel territorio comunale di Desenzano si trovano le uscite \"Desenzano del Garda\" e \"Sirmione\" dell'Autostrada A4, la prima a sud-ovest dell'abitato, la seconda a San Martino della Battaglia, confinante con il territorio di Sirmione. A breve distanza si trovano poi l'aeroporto di Verona Villafranca, a circa 25 km, e l'aeroporto di Brescia-Montichiari, a 15 km.\nFerrovie e tranvie.\nIl territorio \u00e8 attraversato dalla ferrovia Milano-Venezia sulla quale \u00e8 ubicata la stazione ferroviaria di Desenzano del Garda-Sirmione servita da treni regionali e a lunga percorrenza.\nTra il 1909 e il 1969 oper\u00f2 anche una breve linea ferroviaria, denominata colloquialmente \"Maratona\", che univa la stazione al porto e che era utilizzata per il trasporto delle merci destinate ai paesi che si affacciavano sul lago. Nel 1980, presso la banchina del parcheggio Maratona e allo scopo di ricordarne la precedente funzione di scalo ferroviario, venne posizionata la locomotiva FS 625.076, restaurata dalla squadra rialzo di Verona.\nTra il 1911 e il 1935, presso il porto di Desenzano sorgeva inoltre la stazione terminale della linea tranviaria Desenzano-Castiglione, ramo della Brescia-Mantova-Ostiglia.\nMobilit\u00e0 urbana.\nLa citt\u00e0 di Desenzano \u00e8 dotata di una rete di trasporti automobilistici urbani gestita da Brescia Trasporti.\nLa citt\u00e0 \u00e8 inoltre servita da numerose fermate della direttrice interurbana Brescia-Verona.\nTra il 1926 e il 1932, la stazione, il porto e Rivoltella erano collegate tra loro da una linea filoviaria.\nSport.\nIl principale impianto sportivo \u00e8 il \"Tre Stelle\", formato da un campo da calcio, circondato da una pista per l'atletica leggera e affiancato da un campo di calcio a 5. La struttura ha una tribuna in grado di ospitare un migliaio di spettatori.\n\u00c8 presente una piscina coperta, costituita da due vasche da 25 metri, e una vasca da 50 metri all'esterno, nelle quali il 13 marzo 1994, l'atleta russo Aleksandr Popov stabil\u00ec il record mondiale di velocit\u00e0 dei 50\u00a0m stile libero, con il tempo di 21,64\u00a0s, detenuto sino al 2008.Presso questo centro sportivo si \u00e8 allenato, quotidianamente in giovent\u00f9, l'atleta Marcell Jacobs, oro olimpico nei 100 metri piani e nella staffetta 4\u00d7100 metri a Tokyo 2020. \nNel territorio desenzanese disputano le proprie partite interne tre squadre di calcio dilettantistiche: Desenzano Calvina, Desenzanese e San Martino. Quest'ultima ha sede nella frazione comunale di San Martino della Battaglia.\n\u00c8 presente anche una squadra di rugby a 15 dilettantisca: il Rugby Desenzano 2006 ASD. Essa milita in Serie C1: il quarto livello del campionato italiano di rugby a 15.\nDesenzano, come molti comuni del Garda \u00e8 interessato dalla regata Centomiglia, organizzata dal Circolo Vela Gargnano.\nA Desenzano si svolge una tappa del campionato delle bisse, gara remiera disputata con tradizionali imbarcazioni da voga alla veneta, organizzata dalla Lega Bisse del Garda. Si tiene tra giugno e agosto di ogni anno."}
{"id": "1567", "revid": "22416", "url": "https://it.wikipedia.org/wiki?curid=1567", "title": "Desulo", "text": "Desulo (\"D\u00e9sulu\" in sardo) \u00e8 un comune italiano di abitanti della provincia di Nuoro in Sardegna.\nGeografia fisica.\nTerritorio.\nLa sua altitudine varia dai circa 830 ai , Desulo \u00e8 parte integrante del Mandrolisai.\n\u00c8 costituito da tre rioni: Issiria, Ovolaccio e Asuai, separati prima della costruzione della strada Desulo-Fonni e uniti in seguito ad un boom edilizio negli anni sessanta e settanta.\nOrigini del nome.\nPresunte fonti riportate sulle carte di Arborea, rivelatesi un falso storico, facevano derivare etimologicamente il nome da \"esule\" o \"esilium\", a indicare un gruppo di cristiani cacciati da \"Calmedia\", l'odierna Bosa. \nAltre ricerche etimologiche vorrebbero origine del nome da \"esulene\" (luogo esposto al sole), o dal fenicio \"desce\" (erba, pascolo, luogo adatto al pascolo).\nStoria.\nDesulo nel medioevo faceva parte del Giudicato di Arborea, collocata nella curatoria del Mandrolisai. Alla sconfitta del giudicato (1420) pass\u00f2 sotto il dominio aragonese, ma ottenne, come tutto il Mandrolisai, di essere governato da un signore nativo della contrada e scelto per elezione. Nel 1711 fu incorporato nella contea di San Martino, feudo dei Valentino, ai quali fu riscattato nel 1839 con la soppressione del sistema feudale.\nSimboli.\nLo stemma del comune di Desulo \u00e8 stato concesso con decreto del presidente della Repubblica del 2008.\nMonumenti e luoghi d'interesse.\nArchitetture religiose.\nLa vecchia parrocchia dedicata a sant'Antonio Abate (patrono di Desulo), struttura importante dal punto di vista architettonico e storico-artistico.\nArchitetture civili.\nIl centro storico, caratterizzato dalle tipiche case realizzate in pietra di scisto, conserva scorci immutati nel tempo.\nSiti archeologici.\nDa segnalare il nuraghe pi\u00f9 alto della Sardegna in localit\u00e0 Ura 'e Sole, la tomba dei giganti di Sa Sedda 'e s'ena e le domus de janas di Occile.\nLuoghi di interesse naturalistico.\nAttrazioni turistiche sono la montagna ricca di boschi e foreste incontaminate come Girgini. Desulo \u00e8 la base di partenza ideale per le escursioni sulla vetta pi\u00f9 alta della Sardegna, punta La Marmora, a 1834 m s.l.m.. Sempre da Desulo, percorrendo la strada provinciale 7 per Fonni, \u00e8 possibile raggiungere il passo di Tascus\u00ec, considerato il valico automobilistico pi\u00f9 alto della Sardegna a circa 1245-1248 m s.l.m.\nSociet\u00e0.\nLingue e dialetti.\nLa variante del sardo parlata a Desulo \u00e8 riconducibile alla Limba de mesania.\nTradizioni e folclore.\nFestivit\u00e0 e tradizioni popolari.\n si cerca di riportare in uso varie tradizioni come la transumanza, con le pecore portate all'arrivare della primavera dal Campidano al paese. A Desulo \u00e8 ancora possibile vedere le donne anziane col costume tradizionale, fatto in orbace rosso e ricamato con colori vivissimi.\nGeografia antropica.\nAsuai.\nAsuai \u00e8 uno dei tre borghi montani che compone il centro abitato di Desulo, in provincia di Nuoro. \u00c8 localizzato a 820 metri sul livello del mare e ha una popolazione di 1092 abitanti. Sino all'Ottocento era staccato di oltre un chilometro dal resto di Desulo e aveva una propria cartellonistica. Tanto che in diverse cartine geografiche, veniva sino a poco tempo fa, indicato separatamente. Storicamente conosciuto come Asnay, poi divenuto Asuai, il nome senza dubbio fa emergere una origine sardiana o comunque protosardiana. Viene citato anche nelle fonti come villaggio che pagava le decime alla curia Romana al posto di Desulo (M. Pittau op.cit). \u00c8 noto per essere il rione degli ambulanti desulesi (viagiantes o camminantes) che portavano le loro mercanzie in giro per la Sardegna. Agli ambulanti \u00e8 anche dedicata una piazza antistante la chiesa di San Sebastiano martire. Altro luogo di interesse \u00e8 la piazzetta Tonino Puddu, dedicata al grande maestro del folklore di Nuoro, prematuramente scomparso. Il sito si trova lungo la strada principale, ovvero la via Cagliari.\nContrariamente a quello che accade nel resto del comune di Desulo, Asuai celebra san Sebastiano con due ricorrenze votive. Una invernale, con gli eventi del 19 e 20 gennaio e l'altra estiva, la prima domenica di luglio. Prima della festa, gli appartenenti al comitato, eseguono una questua rituale per raccogliere i proventi per la festa in tutte le abitazioni di Asuai prima e poi nel resto del paese.\nNel territorio di Asuai esistono ancora una ventina di vigne attive. Si tratta di alcuni dei vigneti pi\u00f9 alti in Sardegna, quasi a ridosso degli ottocento metri. In passato, infatti il territorio di Asuai, a partire dalla fine del paese fino a giungere alla stazione ferroviaria di Montecorte (Desulo-Tonara) era adibito alla coltivazione di vite e frutteto. Nonostante il progressivo abbandono dei vigneti, almeno una decina di famiglie si occupa della loro cura.\nMonumenti.\nIl borgo non presenta particolari costruzioni storiche, tranne il nucleo abitativo di matrice ottocentesca presente nella zona Carrottu e la chiesa di San Sebastiano, patrono, su base secentesca e modificata da successivi rifacimenti. All'interno del suo territorio non sono censiti altri presidi religiosi.\nIssiria.\nIssiria \u00e8 uno dei tre borghi montani che compone il centro abitato di Desulo. Situato a 900 metri sul livello del mare, \u00e8 uno dei rioni pi\u00f9 importanti e popolosi.\nInfrastrutture e trasporti.\nFerrovie.\nIl comune \u00e8 servito dalla stazione di Desulo-Tonara, posta circa cinque chilometri a sud-ovest del paese nel territorio comunale di Tonara: la struttura, posta lungo la ferrovia Isili-Sorgono, dal 1997 \u00e8 attiva esclusivamente per finalit\u00e0 turistiche legate al servizio Trenino Verde dell'ARST"}
{"id": "1568", "revid": "465096", "url": "https://it.wikipedia.org/wiki?curid=1568", "title": "Della guerra", "text": "Della guerra (in tedesco: \"Vom Kriege\") \u00e8 un'opera di Carl von Clausewitz, composta di otto libri. Pubblicato nel 1832, ancor oggi considerato uno dei pi\u00f9 grandi trattati di strategia militare mai scritti, e tuttora adottato come libro di testo da numerose accademie militari.\nClausewitz mor\u00ec prima di poterlo terminare: dell'opera, edita postuma per opera della moglie, soltanto il primo libro \u00e8 nella forma definitiva (come chiarito dall'autore stesso in una nota autografa) e mostra una sistematicit\u00e0 e una profondit\u00e0 di pensiero che lo rendono attuale anche a distanza di due secoli. Il resto dell'opera, anche se completo quanto a informazione, mostra chiaramente di essere stato scritto in via provvisoria ed \u00e8 privo dell'acuta visione teorica che caratterizza l'inizio.\nTema.\nLe guerre napoleoniche portano un cambiamento profondo nella teoria e nella pratica militari comuni nel XVIII secolo. Gli stati monarchici si servivano di eserciti nobiliari, in cui tutti gli ufficiali e i sottufficiali e buona parte della truppa erano cadetti, cio\u00e8 figli non primogeniti di nobili, che non avevano diritto al titolo. Con la rivoluzione francese e il tentativo delle case regnanti europee di soffocare la rivoluzione e riportare la monarchia in Francia sulla punta delle spade, questi eserciti si scontrano con formazioni raccogliticce di soldati cittadini, inferiori sia per preparazione che per armamento, e mal guidate da capi impreparati. Ma subiscono comunque delle perdite: il primo a capire qual \u00e8 la fatale debolezza degli eserciti monarchici nella nuova situazione \u00e8 un giovane ufficiale corso, Napoleone Bonaparte.\nLa classe nobile \u00e8 numericamente esigua: in un esercito nobiliare le perdite non si possono rimpiazzare facilmente. Un esercito popolare invece pu\u00f2 essere assai numeroso e non ha difficolt\u00e0 a procurarsi nuovi effettivi, grazie alle chiamate di leva. Forti di questo fatto, i francesi di Napoleone sbaragliano gli eserciti messi in campo dalle monarchie di tutta Europa con battaglie devastanti, che si trasformano in gigantesche carneficine. In questo nuovo quadro strategico, dove i vecchi parametri di forza militare non erano pi\u00f9 validi per prevedere l'esito di un conflitto, si forma e si affina il genio strategico di Clausewitz, e l'arte della guerra passa da una serie interminabile di manovre e scaramucce qual era quella antica a scontri frontali su vasta scala che coinvolgono migliaia di soldati: la cavalleria tramonta e nascono i grandi assalti di fanteria che saranno il fulcro di tutte le guerre moderne fino alla prima guerra mondiale, quando l'invenzione delle mitragliatrici e dei carri armati far\u00e0 evolvere ulteriormente il modo di combattere.\nAttraverso una logica tipicamente hegeliana, per primo Clausewitz inquadra correttamente l'essenza della guerra come un confronto fra due volont\u00e0, annullando il confine che fino ad allora veniva tracciato fra politica e guerra e coniando il famoso detto \u00abLa guerra \u00e8 la continuazione della politica con altri mezzi\u00bb (\"Der Krieg ist eine blo\u00dfe Fortsetzung der Politik mit anderen Mitteln\"). Identifica altres\u00ec i vari tipi di conflitto e caratterizza la guerra difensiva come alternanza fra attacco e attesa; mette in evidenza l'importanza di una logistica adeguata e di linee di rifornimento protette. Sebbene ormai superato da tempo dai trattati militari moderni, i principi teorici generali del \"Della Guerra\" sono tuttora riconosciuti validi e riecheggiano i principi contenuti in altri antichi classici militari come \"L'arte della guerra\" di Sun Tzu, \"Epitoma rei militaris\" (L'arte della guerra) di Flavio Vegezio Renato e \"Il libro dei cinque anelli\" di Miyamoto Musashi."}
{"id": "1569", "revid": "290948", "url": "https://it.wikipedia.org/wiki?curid=1569", "title": "Deutsches Institut f\u00fcr Normung", "text": "Il Deutsches Institut f\u00fcr Normung e.V. o DIN (\"Istituto tedesco per la standardizzazione\") \u00e8 un'organizzazione tedesca per la definizione di norme. Fondata il 22 dicembre 1917 col nome di \"Normenausschuss der deutschen Industrie\" (Comitato di Normazione dell'industria tedesca) e poi ribattezzata prima nel 1926 con il nome \"Deutscher Normenausschu\u00df\" (Comitato Tedesco di Normazione) per giungere, infine, all'attuale nome nel 1975.\nNel 1951 diventa membro dell\"'International Organization for Standardization\" (ISO) e nel 1975, in seguito ad accordi col governo della Germania Federale viene riconosciuta come ente per gli standard nazionali tedeschi; ed \u00e8 inoltre membro del Movimento Europeo Germania. Ha inoltre istituito nel 2001 il premio \"Nutzen der Normung\" (benefici della standardizzazione).\nSono da attribuirsi al DIN lo standard per i formati della carta oggi ripresi dall'ISO 216 (inizialmente contenuti nel precetto DIN 476 tra i quali il formato A4), i connettori per segnali elettrici che ne hanno ereditato il nome ed il profilato ad omega usato per il fissaggio degli apparecchi elettrici, pi\u00f9 conosciuto come guida DIN, nonch\u00e9 uno dei vecchi standard di misura della velocit\u00e0 (sensibilit\u00e0) della pellicola fotografica.\nStoria.\nIl DIN fu fondato su iniziativa del K\u00f6niglichen Fabrikationsb\u00fcro f\u00fcr Artillerie (Fabo-A), cio\u00e8 l'ufficio imperiale per l'artiglieria a Berlino. Infatti in seguito alle operazioni di razionalizzazione della produzione di armamenti, nel gennaio 1917, si era giunti alla conclusione che tutta la Germania doveva diventare una cooperativa di produzione, specialmente per quanto riguardava i macchinari.\nIl DIN fu quindi fondato nel deutsches Reich nel maggio 1917 come \"comitato di normativa per la costruzione di macchine\", con il compito unificare gli elementi pi\u00f9 importanti della produzione. Il 22 dicembre 1917 fu ribattezzato in \"Normenausschu\u00df der deutschen Industrie\" (comitato tedesco di standardizzazione, NADI). Il primo standard DI-Norm 1 \"Spina conica\" fu pubblicato nel marzo 1918. Nel 1922 fu pubblicato lo standard pi\u00f9 conosciuto DIN-476 per i formati della carta (per es. il DIN-A4). Nel 1926 il DIN fu ribattezzato in \"Deutscher Normenausschu\u00df\" (DNA), considerando il fatto che gi\u00e0 negli anni '20 il lavoro di standardizzazione non si limitava pi\u00f9 solo all'industria. Il DNA cerc\u00f2 di utilizzare ancora l'abbreviazione DIN associandola a \"Das Ist Norm\" (questa \u00e8 la norma) per rimpiazzare l'iniziale \"Deutsche Industrie-Norm\", ma il nuovo nome non si \u00e8 affermato fra il pubblico.\nDopo la seconda guerra mondiale nel 1946 il comando alleato autorizz\u00f2 il DIN a riprendere la sua attivit\u00e0. Nel 1951 il DIN divenne membro dell'ISO Organizzazione Internazionale per la Standardizzazione, con il compito di rappresentare l'area di lingua tedesca. Nel maggio 1975 l'organizzazione ha cambiato nuovamente nome, chiamandosi \"DIN Deutsches Institut f\u00fcr Normung e. V.\" (Istituto tedesco per gli standard), e i risultati del proprio lavoro sono le \"Deutschen Normen\u201c (standard tedeschi) o \"DIN-Normen\u201c (norme DIN).\nScopo.\nScopo del DIN \u00e8 essere utile nella regolamentazione di interessi collettivi mediante la normazione, organizzando, imponendo e moderando. Questo attraverso l'innovazione, la razionalizzazione, l'orientamento all'economia, alla scienza, alla legge e alla bene pubblico, per la sicurezza nell'uso di prodotti, per l'assicurazione qualit\u00e0, la compatibilit\u00e0, sostituibilit\u00e0, igiene, sicurezza, tutela del consumatore, sicurezza sul lavoro e protezione dell'ambiente.\nL'ambito elettrotecnico e tenuto dal DIN e dalla Verband der Elektrotechnik, Elektronik und Informationstechnik VDE assieme nel DKE Deutsche Kommission Elektrotechnik Elektronik Informationstechnik.\nIl DIN lavora nel quadro della organizzazione mondiale di normazione ISO e di quella europea CEN e nella IEC e CENELEC. Organizza il recepimento delle norme internazionali per la Germania.\nLe DIN-Normen vengono edite su carta dalla Beuth Verlag, societ\u00e0 sorella figlia del DIN-Gruppe, oltre che scaricabili on line. L'editore pubblica anche documenti di altre organizzazioni internazionali.\nIn Svizzera esiste la Schweizerische Normen-Vereinigung (SNV) e in Austria la Austrian Standards International \u00d6NORM.\nOrganizzazione e attivit\u00e0.\nIl DIN \u00e8 organizzato giurisdicamente come \"Verein\" cio\u00e8 un club o associazione registrata, i cui soci sono persone giuridiche. L'assemblea dei soci elegge il consiglio di amministrazione, che \u00e8 formato da rappresentanti di tutte le parti interessate, gli utenti, la scienza e lo Stato. Albert D\u00fcrr \u00e8 il presidente dal 2015.\nIl DIN \u00e8 presieduto da un consiglio di amministrazione, con a capo il presidente del consiglio. Lo staff permanente del DIN \u00e8 responsabile, come segretariato, che i principi fondamentali del DIN vengano rispettati, per esempio che nessun gruppo di interesse venga ignorato. Lo staff organizza il lavoro nei comitati (anche internazionali), prepara il programma di lavoro e il bilancio relativo che viene poi approvato dal comitato direttivo, composto da rappresentanti dei gruppi interessati. Il DIN fornisce l'infrastruttura elettronica per lo sviluppo degli standard.\nLe attivit\u00e0 commerciali (come per es. la vendita dei documenti degli standard) sono affidate a ditte filiali o a societ\u00e0 a compartecipazione organizzate come societ\u00e0 a responsabilit\u00e0 limitata (SRL). Queste contribuiscono al recupero dei costi delle attivit\u00e0 di standardizzazione del DIN, che \u00e8 un istituto senza scopo di lucro.\nI comitati \"Ausschuss\".\nIl lavoro di standardizzazione viene svolto nei comitati di lavoro o nei comitati tecnici. Per ciascun compito di standardizzazione \u00e8 responsabile solo un comitato di lavoro, che rappresenta anche gli interessi presso i comitati internazionali di normatizzazione. Normalmente pi\u00f9 comitati di lavoro sono riuniti in un comitato di standardizzazione del DIN.\nAlcuni comitati di standardizzazione hanno il nome \"Normenstelle\" (Ufficio di standard) perci\u00f2 gli acronimi dei vari comitati cominciano spesso, ma non sempre con \"N\". Anche i nomi di alcuni comitati non sono sempre chiari, per es. il comitato per \"tecnica automobilistica\" comprende tutto il campo degli autoveicoli. Al momento (2013) ci sono circa 70 comitati, la lista completa si pu\u00f2 vedere sulla pagina ufficiale del DIN.\nFinanziamento.\nIl finanziamento del DIN proviene da tre fonti:\nValore legale delle norme.\n\"Le Norme DIN non sono norme legali, ma sono regole tecniche private con carattere di raccomandazione. Possono rappresentare le regole conosciute della tecnica o rimanere dietro a queste.\" BGH, Sentenza del 14 maggio 1998, Az.\u00a0VII\u00a0ZR\u00a0184/97.\nLe norme DIN offrono un riferimento per un corretto rendimento tecnico, quindi sono importanti dal punto di vista legale. Comunque le norme DIN hanno il carattere di raccomandazioni e quindi possono essere seguite oppure no. Le norme diventano legalmente vincolanti solo quando vengano esplicitamente prese a riferimento in contratti privati o in leggi o decreti pubblici. Siccome le norme DIN sono chiare e univoche, possono venire usate per evitare litigi legali.\nPrincipi di base.\nI principi sono normati dalla DIN 820:\nCritiche.\nLe norme DIN vengono talvolta accusate che sarebbero \"favorevoli all'industria\" e darebbero pi\u00f9 benefici all'industria che alla comunit\u00e0. Come esempio fu citata in un documentario della televisione NDR il \"test di infiammabilit\u00e0 della norma DIN 4102. Secondo il rapporto il bastoncino di Polistirene usato nel test si fonde verso l'alto e si allontana dalla fonte di calore, con la conclusione che il test sarebbe cos\u00ec costruito da dare i risultati desiderati dall'industria, cio\u00e8 dimostrare la non-infiammabilit\u00e0 del Polistirene.."}
{"id": "1570", "revid": "536103", "url": "https://it.wikipedia.org/wiki?curid=1570", "title": "Diritto bellico", "text": "Il diritto bellico (in inglese: law of war), in diritto, identifica l'insieme delle norme giuridiche (sia a livello nazionale sia internazionale) che disciplinano la condotta delle parti in una guerra.\nConsiste in regole che limitano e regolamentano i cosiddetti \"mezzi e metodi di guerra\", cio\u00e8 le armi e le procedure per il loro impiego. I militari e le persone che infrangono le leggi di guerra perdono le protezioni accordate dalle norme stesse. \nStoria.\nNel diritto romano, la dichiarazione di guerra avveniva secondo il rito delle Feziali. L'investitura sacra del \"bellum\" conferiva il diritto del vincitore a depredare i beni del nemico (\"praeda bellica\"), a ridurre i superstiti in schiavit\u00f9 e a uccidere in caso di necessit\u00e0 (\"iure caesus\"). Quest'ultimo diritto fu ufficializzato nelle Leggi delle XII tavole, che disponevano anche l'obbligo di saldare un debito fra privati entro il termine perentorio di trenta giorni. In alcuni conflitti, l'applicazione di tale norma fu estesa anche al pagamento dei debiti di guerra fra Stati sovrani.\nDopo la Seconda guerra mondiale l'attenzione del diritto internazionale si \u00e8 spostato dal comportamento dei combattenti ai diritti delle cosiddette vittime di guerra. Si \u00e8 cos\u00ec formata una nuova partizione del diritto internazionale: il Diritto internazionale umanitario, per il quale hanno particolare rilevanza le convenzioni di Ginevra. Quest'ultimo consiste nell'enunciazione dei diritti di chi non \u00e8 combattente: feriti, malati e naufraghi, prigionieri, popolazione civile.\nAmbito di applicazione.\nSpie e terroristi non sono protetti n\u00e9 dalle leggi di guerra n\u00e9 dal diritto umanitario; essi sono soggetti, per le loro azioni, alle leggi ordinarie (se ne esistono). Ricadendo al di fuori del loro ambito, le leggi di guerra non approvano n\u00e9 condannano atti di tortura o condanne a morte nei confronti di spie e terroristi, che nella pratica risultano un'eventualit\u00e0 tutt'altro che rara. Le nazioni che hanno firmato la \"Convenzione internazionale sulla tortura\" si sono impegnate a non torturare i terroristi catturati.\nLa linea di confine quindi si sposta sulla qualificazione della situazione di conflitto armato, che non \u00e8 sempre coincidente con la guerra (tanto che si parla sempre meno di diritto bellico e sempre pi\u00f9 di diritto dei conflitti armati): l'equiparazione contenuta nelle pi\u00f9 recenti convenzioni internazionali di diritto umanitario applicabili ai conflitti armati, infatti, riceve conferma nella tipologia dei crimini di guerra prevista dall'articolo 8 dello Statuto di Roma istitutivo della Corte penale internazionale, la quale enuncia assai puntualmente il seguente ambito dei fenomeni che costituiscono conflitti armati: \u201ci conflitti armati internazionali; i conflitti interni tra gruppi di persone organizzate, che si svolgano con le armi all'interno del territorio dello Stato, e raggiungano la soglia di una guerra civile o di insurrezione armata; i conflitti interni prolungati tra le Forze armate dello Stato e gruppi armati organizzati o tra tali gruppi\u201d.\nSono escluse comunque dai conflitti interni \u201cle situazioni interne di disordine o di tensione, quali sommosse o atti di violenza isolati e sporadici e altri atti analoghi\u201d, che ricadono sotto il diritto penale interno degli Stati: significativo \u00e8 \u2013 per tale qualificazione \u2013 il comportamento degli stessi Stati, che se riconoscono qualifica di \"combattenti legittimi\" ai loro antagonisti implicitamente o esplicitamente considerando loro esplicitamente soggetti di diritto nella veste di insorti.\nCaratteristiche generali.\nLe fonti sono oggi rappresentate, oltre che dalle normative nazionali dei vari stati anche e soprattutto dalle convenzioni internazionali: fondamentali sono al riguardo le Convenzioni dell'Aja del 1899 e del 1907, che peraltro costituiscono prevalentemente codificazione del preesistente Diritto consuetudinario.\nSecondo tali convenzioni, i soldati di un Paese membro che trasportano equipaggiamenti proibiti o compiono azioni proibite dalla Convenzione sono passibili di esecuzione sommaria sul campo, senza processo. Questo succede in genere a prigionieri di guerra che sono catturati con equipaggiamenti proibiti. L'esecuzione pu\u00f2 essere ordinata dall'ufficiale di grado pi\u00f9 elevato di un gruppo che ha osservato un'atrocit\u00e0 e pu\u00f2 riconoscere gli individui che vi hanno partecipato. Il diritto bellico regola tra l'altro le modalit\u00e0 di sospensione o cessazione dei combattimenti, e cio\u00e8 resa, armistizio, cessate il fuoco (detta comunemente \"tregua\"), la scelta degli obiettivi militari, la proibizione delle armi in grado di produrre inutili sofferenze, il divieto di porre in essere \"atti di perfidia\", cio\u00e8 i comportamenti atti a trarre in inganno l'avversario sfruttando la protezione fornita dal Diritto internazionale, come ad esempio la violazione della bandiera bianca, l'accettazione della resa e il trattamento dei prigionieri di guerra, il divieto di aggredire intenzionalmente i civili, la disciplina dei crimini di guerra e la proibizione a usare armi di distruzione di massa.\nPoich\u00e9 le convenzioni di diritto umanitario contengono anche norme comportamentali, si \u00e8 cos\u00ec creata una convergenza tra il diritto bellico e il diritto umanitario.\nGiurisdizione.\nLe accuse di violazione delle Convenzioni di Ginevra da parte delle nazioni firmatarie sono portate di fronte alla Corte internazionale di giustizia a L'Aia, la pi\u00f9 alta giurisdizione tra Stati esistente nell'attuale sistema del diritto internazionale.\nPer gli Stati parte dello Statuto di Roma, comunque, vi \u00e8 anche la possibilit\u00e0 di perseguire gli autori materiali della violazione del diritto bellico, quando essa costituisce un crimine di guerra: lo Statuto, in questo caso, incardina la giurisdizione complementare della Corte penale internazionale (anch'essa con sede all'Aja), che subentra laddove lo Stato territoriale non voglia perseguire i responsabili o si dimostri incapace di farlo.\nSi tratta di una giurisdizione che supera l'accusa, secondo cui i tribunali di guerra sono stati talvolta accusati di favoritismi verso i vincitori. Contro l'accusa di reato di tale tipologia, non era infrequente - da parte delle difese - l'eccezione di competenza, in quanto, oltre al possibile contrasto con norme costituzionali del paese cui appartengono i rei (ad esempio sulla riserva giurisdizionale), si riteneva violata la comune obbligazione al rispetto di una comune trattatistica specifica (non potendosi applicare l'irretroattiva della legge penale n\u00e9 deduttivamente, n\u00e9 tantomeno analogicamente, occorre la predeterminata specifica previsione di fattispecie). In passato, non di rado si pat\u00ec l'applicazione di norme del paese di provenienza del fronte militare vittorioso (o di una coalizione di paesi vincenti), mediante un tentativo di estensione giurisdizionale giustificata da mere circostanze di fatto e non di diritto. Le riserve espresse dalle difese degli imputati del \"Processo di Norimberga\" erano, effettivamente, in un'ottica puramente dottrinale, le stesse riserve espresse nella maggior parte dei casi in cui si siano celebrati riti (fossero essi \"ad personam\" o meno) per l'esame di tale tipo di imputazione, e costituivano un significativo \"corpus\" di tematiche difensive in rito, oggi definitivamente sbaragliate dall'esistenza di una previa codificazione del diritto penale internazionale compiuta dallo Statuto di Roma.\nNel mondo.\nLo Statuto delle Nazioni Unite vieta l'uso della forza, inteso in senso lato, per la risoluzione individuale delle controversie internazionali. Nel tempo hanno assunto importanza - con frequenti richiami nella giurisprudenza nazionale ed in quella della Corte internazionale di giustizia - alcune raccomandazioni adottate in forma solenne: la Risoluzione n. 2625 (XXV) sulle relazioni amichevoli (1970), n. 3314 (XXIX) sulla definizione di aggressione (1974), n. 39/11 del 12 novembre 1984 (Dichiarazione sul diritto dei popoli alla pace) e n. 42/22 del 18 novembre 1987 sul rafforzamento dell'efficacia del principio del non ricorso alla forza nelle relazioni internazionali.\nItalia.\nIn Italia il diritto bellico \u00e8 essenzialmente disciplinato dalla legge di guerra e di neutralit\u00e0, emanata con regio decreto n. 1415 dell'8 luglio 1938, dal codice penale militare di guerra e dal codice penale militare di pace, questi ultimi due approvati con il R.D. 20 febbraio 1941, n. 303.\nIl personale militare \u00e8 inoltre vincolato:\nLa sottrazione di tali soggetti dal diritto bellico apre l'assai dibattuta questione del confine tra terrorismo e guerriglia dei partiti insurrezionali, sulla quale a livello nazionale la Corte di cassazione italiana (dando torto al giudice milanese Clementina Forleo) ha statuito che:"}
{"id": "1571", "revid": "114696380", "url": "https://it.wikipedia.org/wiki?curid=1571", "title": "Decennio", "text": "Il decennio \u00e8 un periodo di tempo lungo dieci anni, ossia due lustri. Dieci decenni formano un secolo.\nNel corso del XX secolo era tradizione alludere ai decenni dello stesso secolo con la semplice allusione alla decina: \"gli anni '60\" stava per \"gli anni dal 1960 al 1969\". Con l'avvio di un nuovo secolo e la prospettiva dell'avvio di un analogo conteggio tale pratica tende a rarefarsi e prevalgono espressioni tipo \"gli anni '20 del secolo scorso\" o \"gli anni 1920\"."}
{"id": "1572", "revid": "298878", "url": "https://it.wikipedia.org/wiki?curid=1572", "title": "Disuguaglianza di Bernoulli", "text": "La disuguaglianza di Bernoulli afferma che:\nper ogni intero \"n\"\u00a0\u2265\u00a00 e ogni numero reale \"x\"\u00a0&gt;\u00a0-1. La disuguaglianza di Bernoulli \u00e8 un passo cruciale nella dimostrazione di altre disuguaglianze e si rivela uno strumento fondamentale per importanti dimostrazioni (tra cui quelle di particolari limiti).\nStoria.\nLa disuguaglianza prende il nome da Jacob Bernoulli, celebre matematico del XVII secolo, che ne pubblic\u00f2 per primo l'enunciato nella seconda pagina del trattato \"Positiones Arithmeticae de Seriebus Infinitis\" pubblicato a Basilea nel 1689, facendone frequente uso nelle rimanenti parti dell'opera. Bernoulli ne d\u00e0 una dimostrazione basata sul V libro degli \"Elementi\" di Euclide, ma Andr\u00e9 Weil ritiene che Bernoulli fosse consapevole del fatto che la disuguaglianza aveva un significato anche in matematica finanziaria, in cui essa equivale a dire che indebitarsi a interesse composto \u00e8 pi\u00f9 oneroso che a interesse semplice\nSecondo quanto riporta Joseph E. Hofmann in un suo articolo sulla \"Exercitatio Geometrica\" di Michelangelo Ricci l'enunciazione della diseguaglianza si deve a Ren\u00e9-Fran\u00e7ois de Sluse che la espose nell'edizione 1668 del suo trattato sul mesolabio di Eratostene, al capitolo IV, intitolato \"De maximis &amp; minimis\".\nDimostrazione.\nDimostrazione per induzione.\nLa disuguaglianza pu\u00f2 essere dimostrata per induzione. \nLa verifica della tesi \u00e8 banale per \"n\"\u00a0=\u00a00. Si supponga che sia vera per \"n\": per completare l'induzione occorre dimostrare che \u00e8 vera anche per \"n\"\u00a0+\u00a01. Moltiplicati entrambi i membri per (1\u00a0+\u00a0\"x\"), fattore che \u00e8 sempre maggiore di 0 per ipotesi, si ottiene:\nPoich\u00e9 \"nx\"2\u00a0\u2265\u00a00, l'omissione di questo termine pu\u00f2 solo rendere pi\u00f9 forte la relazione di disuguaglianza, quindi:\nDimostrazione con lo sviluppo binomiale.\nUna versione pi\u00f9 debole, in cui si suppone solo formula_6, pu\u00f2 essere ricavata come immediata conseguenza dello sviluppo binomiale del primo membro:\nin cui si trascurano tutti i termini dello sviluppo contenenti potenze di \"x\" il cui ordine sia superiore a 1 (si suppone \"n\" &gt; 0, visto che per \"n\" = 0 la si verifica in modo diretto). \nDimostrazione di Ren\u00e9-Fran\u00e7ois de Sluse.\nLa dimostrazione pubblicata da Ren\u00e9-Fran\u00e7ois de Sluse nel 1668, anch'essa ristretta al caso formula_8. Scartando il caso banale formula_9, si avr\u00e0 l'ipotesi formula_10. La dimostrazione di de Sluse parte da una catena di \"n\" disuguaglianze che, in notazione moderna, si esprimono cos\u00ec:\nSi tratta di diseguaglianze evidenti: infatti, partendo da destra, in ogni passo viene sommata una stessa quantit\u00e0 positiva (formula_12) al numeratore e al denominatore; di conseguenza, in ogni passaggio la frazione diminuisce rimanendo maggiore di 1.\nMoltiplicando tra loro gli \"n\" termini della catena, e semplificando numeratori e denominatori, si ottiene: \nD'altro canto, ciascun fattore della moltiplicazione \u00e8 minore del termine pi\u00f9 a destra, (formula_14). Quindi, il risultato della moltiplicazione \u00e8 minore di formula_15, da cui la tesi.\nGeneralizzazioni.\nSe l'esponente \"n\" \u00e8 pari, la disuguaglianza \u00e8 valida per \"ogni\" numero reale \"x\". Se \"n\"\u00a0\u2265\u00a02 e \"x\"\u00a0&gt;\u00a0\u22121 con \"x\"\u00a0\u2260\u00a00, allora vale la disuguaglianza stretta:\nVi sono anche delle versioni pi\u00f9 forti della disuguaglianza di Bernoulli, per esempio:\nper ogni \"n\"\u00a0\u22650 e \"x\"\u00a0\u22650.\nLa disuguaglianza pu\u00f2 anche essere generalizzata ad un qualsiasi esponente reale \"r\". Infatti, se \"x\"\u00a0&gt;\u00a0\u22121, allora\nper \"r\"\u00a0\u2264\u00a00 oppure \"r\"\u00a0\u2265\u00a01, e\nper 0\u00a0\u2264\u00a0\"r\"\u00a0\u2264\u00a01.\nQuesta generalizzazione pu\u00f2 essere dimostrata confrontando le derivate.\nAnche in questo caso, vale la disuguaglianza stretta se \"x\"\u00a0\u2260\u00a00 e \"r\"\u00a0\u2260\u00a00 e da 1.\nDisuguaglianze collegate.\nLa seguente disuguaglianza fornisce una stima per eccesso della potenza \"r\"-esima di 1\u00a0+\u00a0\"x\". Per ogni numero reale \"x\" ed \"r\"\u00a0&gt;\u00a00, vale\ndove \"e\" = 2.718...\n\u00c8 possibile dimostrare questa disuguaglianza sfruttando il fatto che (1 + 1/\"k\")k &lt; \"e\"."}
{"id": "1575", "revid": "1206720", "url": "https://it.wikipedia.org/wiki?curid=1575", "title": "Dolomite", "text": "La dolomite \u00e8 un minerale costituito da carbonato di calcio e magnesio appartenente al gruppo omonimo. La dolomia \u00e8 una roccia composta principalmente di minerale dolomite. La dolomite cristallizza secondo il sistema trigonale. \nSi trova sotto forma di cristalli o, pi\u00f9 comunemente in masse compatte, di colore bianco o grigio. Ha le propriet\u00e0 fisiche simili a quelle della calcite ma si riconosce perch\u00e9 si dissolve pi\u00f9 lentamente in acido cloridrico. \nLa durezza di Mohs \u00e8 di 3,5 - 4 e il peso specifico \u00e8 di 2,85 g/cm\u00b3.\nIl problema della dolomite.\nSussistono ancora molti dubbi sulla formazione della dolomite. Esistono ampi depositi nell'annotazione geologica, ma il minerale \u00e8 relativamente raro negli ambienti moderni. Ci si riferisce a questo come \"il problema della dolomite\". \nLa dolomia infatti rappresenta circa il 10% di tutte le rocce sedimentarie e si pensa che si sia prodotta vicino alla superficie della terra.\nTuttavia, la sintesi fatta in laboratorio richiede temperature superiori a , circostanze tipiche della formazione in bacini sedimentari \u2013 anche se secondo molti la dolomite sembra essersi formata a bassa temperatura.\nNegli anni cinquanta e negli anni sessanta, la dolomite \u00e8 stata trovata in laghi altamente salini nella regione di Coorong nell'Australia del sud.\nI cristalli della dolomite inoltre si presentano nei sedimenti in alto mare, con una grossa presenza di materia organica. Questa dolomite \u00e8 chiamata dolomite \"organica\".\nRecenti ricerche hanno scoperto un meccanismo di formazione della dolomite per via anaerobica per soprasaturazione nei laghi nei pressi di Rio de Janeiro.\nUn caso interessante \u00e8 rappresentato dalla formazione di dolomite nei reni di un cane di razza dalmata.\nSi reputa che il processo chimico sia innescato dai batteri. Questo meccanismo rappresenta un interessante collegamento fra processi su grande scala tipici della geologia e processi su scala ridotta tipici della microbiologia. Il reale ruolo dei batteri nella formazione a bassa temperatura della dolomite risulta dimostrato."}
{"id": "1576", "revid": "125448687", "url": "https://it.wikipedia.org/wiki?curid=1576", "title": "Dolomiti", "text": "Le Dolomiti (dette anche Monti pallidi, \"Dolomiten\" in tedesco, \"Dolomites\" in ladino, \"Dolomitis\" in friulano, \"Do\u0142omiti\" in veneto) sono un insieme di gruppi montuosi delle Alpi Orientali italiane, a sud della catena principale alpina, quasi interamente comprese nelle regioni di Veneto, Trentino-Alto Adige e Friuli-Venezia Giulia (suddivise tra le province di Belluno, Bolzano, Trento, Udine, Pordenone, e con una piccola parte compresa anche in Austria (Dolomiti di Lienz)). Tra le zone pi\u00f9 rinomate a livello naturalistico-ambientale e turistico delle Alpi, sede di un parco nazionale e nove parchi naturali e del pi\u00f9 grande comprensorio sciistico italiano (Dolomiti Superski), il 26 giugno 2009 il Comitato Esecutivo della Convenzione sul patrimonio materiale dell'umanit\u00e0 dell'UNESCO, riunita a Siviglia, le ha dichiarate Patrimonio dell'umanit\u00e0.\nTerminologia.\nQuando si parla di \"Dolomiti\" ci si pu\u00f2 riferire principalmente a \nLa presente voce tratta delle Dolomiti secondo la terza definizione, pertanto dal punto di vista geologico e culturale. Per la trattazione delle Dolomiti riguardanti divisioni geografiche convenzionali (prima e seconda definizione) si rimanda alla voce Dolomiti (sezione alpina).\nStoria.\nOrigine del nome.\nLe \"Dolomiti\" prendono il nome dal naturalista francese D\u00e9odat de Dolomieu (1750-1801) che per primo studi\u00f2 il particolare tipo di roccia predominante nella regione, battezzata in suo onore dolomia, costituita principalmente dal minerale dolomite (\"MgCa(CO3)2\") ovvero carbonato doppio di calcio e magnesio. \nLa prima denominazione geografica del termine \"Dolomiti\" comparve nel 1837 in una guida edita a Londra, per descrivere una regione montuosa comprendente le valli di Fassa, Gardena, Badia, la val Pusteria nonch\u00e9 le Alpi venete. Nel 1864 fu pubblicato il volume \"The Dolomite Mountains\", resoconto di viaggio di due naturalisti inglesi, J. Gilbert e G.C.Churchill. Con questo volume il termine fu introdotto a livello europeo.\nIl nome utilizzato precedentemente all'introduzione del termine \"Dolomiti\", ossia \"Monti Pallidi\" trova la sua origine nella composizione chimica delle rocce dolomitiche, carbonato doppio di calcio e magnesio. Essa conferisce una particolare lucentezza e capacit\u00e0 di riflettere la luce circostante al minerale. Il termine si rif\u00e0, pertanto, al particolare candore che distingue la roccia dolomitica dalle tonalit\u00e0 pi\u00f9 scure dei sistemi alpini circostanti. Questa particolare luminosit\u00e0 \u00e8 stata attribuita dal folclore ad un prodigioso incantesimo.\nGeografia.\nDelimitazione.\nNormalmente con il termine Dolomiti \u00e8 solito riferirsi all'insieme di gruppi montuosi, caratterizzati da una prevalente presenza di roccia dolomitica, convenzionalmente delimitati a nord dalla Rienza e dalla Val Pusteria, a ovest dall'Isarco e dall'Adige con la valle omonima, a sud dal fiume Brenta da cui si stacca la Catena del Lagorai al confine con la Val di Fiemme e a est dal Piave e dal Cadore.\nL'esistenza delle Dolomiti d'Oltrepiave, situate a est del fiume Piave, nelle province di Belluno, Udine e Pordenone (e anche in parte dell'Austria, in bassa Carinzia, e nel Tirolo orientale le Dolomiti di Lienz), delle Dolomiti di Brenta, collocate nel Trentino occidentale, delle Piccole Dolomiti, fra Trentino e Veneto, e di affioramenti sparsi sulle Alpi (ad esempio la cima del Gran Zebr\u00f9 nel gruppo Ortles-Cevedale oppure il gruppo Sernio-Grauzaria con pareti fino a 800 metri di altezza) evidenzia la natura puramente convenzionale di questa delimitazione territoriale.\nLe Dolomiti, intese nell'accezione pi\u00f9 ristretta, vengono divise in due zone dal corso del torrente Cordevole (il quale scorre in provincia di Belluno ed \u00e8 il principale affluente del Piave), in \"Dolomiti Orientali\", ovvero ad est del Cordevole e \"Dolomiti Occidentali\" ad ovest del Cordevole. L'area dolomitica si estende tra le province di Belluno, Bolzano, Trento, Udine e Pordenone. Comunemente si indica la Marmolada come la cima pi\u00f9 alta delle Dolomiti, con i suoi 3.343\u00a0m s.l.m., ma \u00e8 da notare come questa formazione non sia affatto costituita da dolomia, bens\u00ec in prevalenza da calcari bianchi molto compatti (anch\u2019essi come la dolomia derivati da scogliere coralline), con inserti di materiale vulcanico.\nGruppi.\nUn elenco dei gruppi dolomitici pu\u00f2 essere il seguente, tra parentesi sono riportate le province di appartenenza:\nCime.\nLe cime principali sono le seguenti (non in ordine di altezza):\nVette pi\u00f9 elevate.\nLe principali vette delle Dolomiti che superano i tremila metri sono (lista incompleta):\nValli.\nLe principali vallate dolomitiche sono:\nGeologia.\nLa genesi di questo tipo di roccia carbonatica inizia attraverso accumuli di conchiglie, coralli e alghe calcaree e in ambiente marino e tropicale (simile all'attuale barriera corallina delle Bahamas, e dell'Australia orientale), i quali ebbero luogo nel Triassico, circa 250 milioni di anni fa, in zone con latitudine e longitudine molto diverse dall'attuale locazione delle Dolomiti, dove esistevano mari caldi e poco profondi. Sul fondo di questi mari si accumularono centinaia di metri di sedimento che, sotto il loro stesso peso e perdendo i fluidi interni, si trasformarono in roccia. Successivamente, lo scontro tra la placca europea e la placca africana (orogenesi alpina) fece emergere queste rocce innalzandole oltre 3000\u00a0m sopra il livello del mare.\nSintetizzando, la storia orogenetica dolomitica \u00e8 la seguente:\nUn evidente ed assai interessante esempio di stratificazione geologica delle rocce \u00e8 presente nel canyon del Bletterbach in Alto Adige. Sul Pelmetto in Cadore e ai Lavini di Marco presso Rovereto vi sono impronte fossili di dinosauro.\nIl paesaggio attuale \u00e8 spigoloso e ricco di dislivelli. A determinare tale trasformazione sono stati i piegamenti e le rotture delle rocce lungo piani di scorrimento (faglie), ai cui movimenti corrispondono altrettanti terremoti; episodiche esplosioni vulcaniche e relativi depositi; erosioni differenziali legate agli agenti atmosferici e ai piani di debolezza insiti nelle rocce. Ne risulta una topografia molto articolata in strutture verticali (pale, guglie, torri, pinnacoli, denti, campanili) ed orizzontali (tetti, cornicioni, spalti, cenge, plateau). Si possono osservare le testimonianze di periodi a clima temperato, precedenti a quelli glaciali, ma soprattutto dominano le forme di erosione ed accumulo legate ai periodi glaciali, gobbe rocciose levigate e striate dal ghiaccio (rocce montonate), valli sospese, circhi glaciali, depositi di morene, tracce di antichi suoli gelati (permafrost), testimonianze delle pressioni esercitate dalle masse glaciali.\nL'innalzamento delle rocce dolomitiche \u00e8 tuttora in corso. Oggi le Dolomiti mostrano il biancore dei carbonati di scogliera corallina, l'acutezza di rocce coinvolte in orogenesi recenti, le incisioni di potenti agenti esogeni (ghiacciai, vento, pioggia, freddo-caldo).\nFrequenti sono i \"macereti\" (depositi detritici), mentre ghiacciai e nevai sono presenti anche se non di grande estensione (il pi\u00f9 esteso \u00e8 quello della Marmolada. Importante anche quello di Fradusta nelle Pale di San Martino). Fenomeni di erosione sono alla base di particolari formazioni geologiche, le Piramidi di terra in Alto Adige e a Segonzano in Trentino.\nNel futuro geologico, le Dolomiti continueranno a crescere inglobando nuovi settori di rocce sospinte dallo scontro tra le placche europea e africana (analogamente a quanto succede per la catena himalayana); la scomparsa di questa spinta determiner\u00e0 il prevalere degli agenti esogeni tendenti ad appianare e addolcire il paesaggio montano (come \u00e8 successo negli Urali).\n\u00c8 anche da ricordare una particolare distribuzione di cime dolomitiche che costituisce la Meridiana di Sesto, nelle Dolomiti di Sesto Puster\u00eca. \nIl fenomeno dell\"Enrosadira\".\nIn virt\u00f9 della particolare composizione chimica e all'elevata riflettanza che essa conferisce al minerale, se particolari condizioni meteorologiche lo permettono, si d\u00e0 un fenomeno caratteristico delle Dolomiti, detto enrosadira. Ossia quando le montagne assumono al tramonto una colorazione rosa che passa gradatamente al viola. Anche in questo caso il fenomeno venne attribuito dal folclore ad un incantesimo, nella saga di Re Laurino.\nAmbiente.\nFlora.\nFino a 1800\u00a0m (versanti nord) o 2.200\u00a0m (versanti soleggiati) la vegetazione \u00e8 formata principalmente da boschi di conifere (abete rosso, abete bianco, pino silvestre e larice), mentre nelle alte quote da boschi di larice, cirmolo e cespuglietti di mughi. Il \u201cpino mugo\u201d legnoso, resistente a tutte le bufere, trattiene le nevi, protegge dalle valanghe, e fornisce una sostanza medicamentosa detta \u201colio di mugo\u201d. Un altro nome del pino mugo \u00e8 \"barancio\" (nelle Dolomiti di Sesto si trovano i gruppi dolomitici della rocca dei Baranci e della Croda dei Baranci). Nelle Dolomiti \u00e8 presente anche il ginepro che \u00e8 ad arbusteto e costituisce vasti tappeti con gli arbusteti del mirtillo, dell'erica e del rododendro alpino i quali sono ampiamente diffusi. Al di sotto dei 1200-1000 metri troviamo boschi di latifoglie: faggio, quercia (rovere, roverella), betulla, nocci\u00f2lo, castagno, frassino, acero di monte, ornello. In zone ricche di acqua, sul fondovalle, crescono il salice e l'ontano.\nSono presenti anche diversi pascoli in alta quota, come ad esempio l'alpe di Siusi, gli altipiani Ampezzani e Pian dei Buoi.\nDai boschi di abete rosso (o peccio) di certe zone (come quelli della val di Fiemme, di Paneveggio o attorno al lago di Carezza) si ricava il legno per le casse armoniche degli strumenti musicali: \u00e8 l\"abete di risonanza\". Il popolo del Cadore, fiero delle sue peccete, volle rappresentare nel suo stemma un abete rosso avvinto da due torri.\nImportanti come habitat sono pure i luoghi umidi: le torbiere, i siti alluvionali dei torrenti glaciali, le sorgenti, gli specchi d'acqua libera, i prati umidi (\"molineti\"), le pozze d'alpeggio, le pozze di risorgiva. Tra i laghi, particolare \u00e8 il lago di Tovel in Trentino in quanto, a causa di un microrganismo, assumeva in passato una colorazione rossastra. I laghetti delle Dolomiti, come in genere quelli delle Alpi, sono \"oligotrofi\". I pi\u00f9 noti e pittoreschi laghi dolomitici sono: il lago di Tovel, il lago di Molveno, il lago di Carezza, il lago di Braies, il lago di Dobbiaco, il lago di Landro, il lago di Misurina, il lago d'Antorno, il lago di Auronzo, il lago di Alleghe.\nInnumerevoli sono i tipi di fiori che costituiscono la flora alpina dolomitica, come ad esempio: la stella alpina alle alte quote (originaria degli altopiani aridi dell'Asia centrale), alcuni tipi di genziana, alcuni tipi di sassifraghe (saxifraga), il giglio martagone, la campanula (campanula del Moretti e campanula scheuchzeri), l'azalea alpina del genere rhododendron, l'ambretta strisciante (geum reptans) su macereti e morene, vari tipi di Ranuncolacee (come il botton d'oro, il ranuncolo dei ghiacciai e la clematide alpina), la vitalba alpina, la daphne striata, la mios\u00f2tide (o myosotis, noto anche come \"non-ti-scordar-di-me\"), vari tipi di orchidea, la viola, il ciclamino delle Alpi, il colchicum, il croco, l'astro alpino, il garofano dei ghiacciai, la pulsatilla alpina o anemone alpino, il senecio, la soldanella, la veronica gialla delle rocce (abitatrice delle fessure delle rocce), la nigritella, l'arnica, il narciso, il cardo, il camedrio alpino, il papavero alpino retico, il geranio sanguineo, la pinocchiella delle rupi, il brugo, la valeriana nana, l'aquilegia azzurra, la peonia selvatica, il dente di cane, la primula minima, il leontodon, il raponzolo di roccia, l'androsace alpina e l'androsace di Hausmann, il giacinto di montagna.\nFauna.\nNelle Dolomiti vivono numerose specie di mammiferi e roditori: il capriolo, il cervo, il camoscio, lo stambecco, il cinghiale, la marmotta, la martora, lo scoiattolo, il tasso, la donnola, la faina, la puzzola, la talpa, la volpe, la lepre, il ghiro, il riccio. Molto rara \u00e8 la lontra, ritornata in questi ultimi anni (Alto Adige e Carnia). In alcune zone vivono l'orso bruno, la lince e il lupo. Negli ultimi anni in alcune zone (tra Friuli e Trentino-Alto Adige) \u00e8 stata accertata la presenza dello sciacallo dorato proveniente dalla penisola balcanica.\nTra gli uccelli si ricordano: l'aquila reale, il falco pellegrino, l'astore, la poiana, il gheppio, il gipeto, il corvo, il gallo forcello, la civetta, il barbagianni, l'urogallo, il picchio, l'upupa, lo sparviero, il fagiano di monte, il francolino di monte, il gufo, la pernice bianca, il merlo e il merlo acquaiolo, il gracchio alpino, la ghiandaia, l'allocco, la coturnice, il tordo, il pettirosso.\nTra gli anfibi vivono la rana alpina, il rospo, la lucertola, il ramarro, il tritone alpestre, la salamandra, la salamandra alpina, l'ululone. Tra i rettili velenosi vi sono la vipera e il marasso. Sono presenti pure la biscia dal collare, il biacco, la coronella austriaca, il saettone, l'orbettino.\nI pesci autoctoni sono rappresentati a fondo valle dalla trota marmorata, dallo scazzone e dal temolo. Oltre gli 800-1000\u00a0m.s.l.m. \u00e8 presente quasi esclusivamente la trota fario che nelle zone di transizione degli areali d\u00e0 luogo a popolazioni ibride Fario-Marmorata.\nSeppur rarissimo, nei fondovalle a quote meno elevate ed occasionalmente fino a 1000-1400\u00a0m.s.l.m., \u00e8 presente il gambero di fiume.\nAntropizzazione.\nLe prime frequentazioni degli esseri umani nelle Dolomiti risalgono all'11.500 a. C. L'insediamento stanziale nelle valli dolomitiche \u00e8 ben documentato dall'et\u00e0 del bronzo. Nel corso del I millennio avanti Cristo le Dolomiti furono popolate dai Reti e colonizzate pure dai Celti, popoli che ebbero rapporti commerciali anche con gli Etruschi. Successivamente il territorio fu occupato dai Romani che, in et\u00e0 imperiale, divisero l'area tra le province di \"Raethia\" e \"Noricum\" a nord e la \"X Regio Venetia et Histria\" a sud. Il contatto tra le popolazioni retiche indigene e quelle latine diede origine ad una nuova cultura e lingua: il ladino. Nell'alto Medioevo (VI secolo) vi giunsero i Longobardi. Dall'XI secolo si formarono nell'area dolomitica forme di autogoverno delle comunit\u00e0 locali (\"Magnifiche Comunit\u00e0\" o \"Regole\"), esercitate per mezzo di statuti votati democraticamente (le \"Carte di Regola\" o \"Statuti\").\nDurante il periodo fra i secoli XIV e XVIII il territorio dolomitico fu diviso in due grandi aree d'influenza austroungarica e veneta. I \"principati vescovili\" di Trento e Bressanone facevano parte del Sacro Romano Impero, mentre il Bellunese (tranne il comune di Cortina d'Ampezzo che fu dell'Impero fra il 1511 e il 1918) e la Carnia appartenevano alla Repubblica di Venezia la quale in Carnia e in Cadore si sostitu\u00ec al dominio del patriarcato di Aquileia nel XV secolo. La Carnia fu territorio austriaco fra il 1814 e il 1866. Il Bellunese, come tutto il Veneto, entrer\u00e0 a far parte del Regno d'Italia nel 1866 dopo la terza guerra d'indipendenza, tranne, come gi\u00e0 accennato, la zona di Cortina d'Ampezzo. Il Trentino-Alto Adige entrer\u00e0 a far parte del Regno d'Italia nel 1918 al termine della prima guerra mondiale.\nQuanto poi agli insediamenti umani, nell'area sudtirolese tedescofona prevale il cosiddetto maso chiuso, mentre nella zona ladina (Bad\u00eca e Gardena, Trentino, Bellunese) prevalgono le cosiddette \"viles\", nuclei compatti di case addossate le une alle altre. Sono dominanti due diversi modelli culturali: sull'area germanofona prevale il modello germanico, basato su un'organizzazione per nuclei monofamiliari con prevalenza dell'allevamento sull'agricoltura e quindi caratterizzato da ampie superfici a pascolo generalmente indivise; nell'area di cultura romanza \u00e8 invece diffuso il modello romano, con un'organizzazione sociale in piccole comunit\u00e0 regolate dal diritto romano e dedite prevalentemente all'agricoltura e alla silvicoltura.\nGi\u00e0 si \u00e8 ricordato che le Dolomiti sono dette, da una leggenda popolare, \"Monti Pallidi\". Numerosi sono i cicli di leggende e i racconti che trattano di popolazioni remote (\"Fanes\" \"Cayuteres\", \"Croderes\", \"Marmaroles\" da cui Marmarole, ecc.) che abitavano mitici regni, dando vita a scontri leggendari e intrecciando relazioni con magiche presenze nella natura circostante (maghi, gnomi, giganti, fate, streghe, orchi, spiriti, ondine). La versione originale \u00e8 in lingua ladina, raccolte alla fine dell'Ottocento da Giovanni Battista Alton e successivamente da Hugo de Rossi. Quasi negli stessi anni Karl Felix Wolff raccolse le saghe relative al filone relativo al Regno dei Fanes, rimaneggi\u00f2 la materia con una certa libert\u00e0 e le tradusse in tedesco. La sua opera ebbe una grande diffusione a livello internazionale.\nDiverse valli dolomitiche in epoca preistorica e protostorica erano abitate - secondo la tradizione - dai \"salv\u00e0ns\" (uomini) e dalle \"anguane\" (donne), gente dalla corporatura massiccia, di media statura, dai capelli nerissimi, con barba nera e lunga. Vestivano con pelli di animali cacciati ed erano armati di grossi bastoni nodosi ed aste appuntite o munite di una punta di pietra. Abitavano in grotte o tuguri di tronchi di legno e pelli di animali. Si cibavano di prodotti dei boschi e della carne degli animali cacciati. A poco a poco abbandonarono gli insediamenti pi\u00f9 favorevoli di fondovalle e si rifugiarono nei boschi, poich\u00e9 erano minacciati dal moltiplicarsi dei villaggi e delle genti guerriere (probabilmente indoeuropei) che erano giunte per insediarsi e poi diffondersi sempre di pi\u00f9.\nTutela.\nNumerosi parchi naturali proteggono questa particolare natura e vari comitati ad hoc si sono impegnati nel proporre le Dolomiti come Patrimonio dell'Umanit\u00e0 dell'UNESCO, tentativo coronato da successo il 26 giugno 2009, quando a Siviglia i ventuno componenti del \"World Heritage Committee\" hanno deciso all'unanimit\u00e0 di includere la quasi totalit\u00e0 delle Dolomiti nell'elenco dei patrimoni naturali. La candidatura era stata inizialmente avanzata nel 2004 dal Ministero dei Beni Culturali, ma era stata bocciata dall'UNESCO nel maggio 2006. Successivamente il gruppo di lavoro UNESCO del Ministero dell'Ambiente e della Tutela del Territorio e del Mare, coordinato dal prof. Pier Luigi Petrillo, ha ripresentato i due dossier di candidatura, avviando, contestualmente, un intenso negoziato con i 165 paesi membri della Convenzione e i 37 paesi membri del Comitato. A conclusione del negoziato, durato due anni e mezzo, l'Autorit\u00e0 indipendente di valutazione delle candidature naturalistiche, l'IUCN, ha espresso parere favorevole alla candidatura. Da ultimo, a Siviglia, nel giugno 2009, la squadra coordinata dal prof. Petrillo ha condotto gli ultimi finali negoziati ottenendo il riconoscimento dell'UNESCO che \"certifica\" l'unicit\u00e0, nel mondo, delle Dolomiti.\nI nove sistemi dolomitici protetti dall'UNESCO.\nIl bene \"Dolomiti UNESCO\" comprende nove sistemi dolomitici:\nSociet\u00e0.\nLingue.\nNell'area dolomitica si parlano l'italiano, il tedesco in Alto Adige (area bilinguistica) e, in certe valli, la lingua ladina.\nEconomia.\nTurismo.\n \nLe Dolomiti, specialmente nella loro parte settentrionale e occidentale, sono intensamente sfruttate ad uso turistico. In particolare le valli delle Province di Trento e Bolzano e la parte alta della Provincia di Belluno basano la propria economia sulla pratica invernale dello sci alpino divenuto popolare con le Olimpiadi Invernali di Cortina del 1956. Il Dolomiti Superski unisce poi sotto un unico skipass la quasi totalit\u00e0 dei comprensori sciistici della zona. Pi\u00f9 marginali sono invece lo sci di fondo (di cui esistono per\u00f2 vari punti di eccellenza sparsi nelle varie vallate), e lo sci alpinismo che, in costante crescita negli ultimi decenni, vede la continua nascita di nuovi sci club e gare (prevalentemente notturne) tra le quali vanno sicuramente citate la \"\"Dolomiti Sotto le Stelle\" e la \"Sellaronda Skimarathon\"\".\nL'estate \u00e8 invece il tempo dei trekking e delle scalate, turismo, questo, che viene praticato sull'intera area. Le Dolomiti vantano una lunga tradizione escursionistica e alpinistica che nel corso del '900 ha dotato molte montagne di una via di salita segnalata e spesso ferrata per facilitarne l'accesso. Le Vie Ferrate sono estremamente diffuse e non si contano i tipici Rifugi Alpini e i Bivacchi Fissi che facilitano di molto la salita a questi monti. Altro punto di eccellenza sono le Alte Vie delle Dolomiti: sentieri ben battuti e segnati che consentono di compiere lunghe attraversate a tappe della durata di svariate giornate camminando sempre in quota senza mai scendere a fondovalle. Le due Alte Vie pi\u00f9 famose sono l'Alta Via numero 1 dal Lago di Braies a Belluno e l'Alta Via numero 2 da Bressanone a Feltre. L'arrampicata, data la sua estrema variabilit\u00e0 e veloce evoluzione, meriterebbe un capitolo a s\u00e9 stante: vie alpinistiche (classiche e moderne) in montagna, Big Wall, falesie attrezzate, vaste aree boulder e arrampicata su ghiaccio sono solo alcuni esempi delle varie attivit\u00e0 legate a questo sport.\nAlcune fra le localit\u00e0 di villeggiatura pi\u00f9 conosciute presenti nelle vallate dolomitiche sono: Cortina d'Ampezzo nella Conca Ampezzana, Auronzo di Cadore-Misurina in val d'Ansiei, Rocca Pietore-Marmolada nella val Pettorina, Agordo nella Conca Agordina, Selva, Santa Cristina e Ortisei in Val Gardena, Dobbiaco e Sesto in val Pusteria, Castelrotto ai piedi dell'alpe di Siusi, Canazei, Campitello di Fassa e Moena nella val di Fassa, Falcade in valle del Biois, San Martino di Castrozza nel Primiero, Arabba nella valle di Livinallongo, Corvara, La Villa, San Cassiano, Badia in val Badia, Madonna di Campiglio in val Rendena e Forni di Sopra in Friuli Venezia Giulia.\nUn altro tipo di turismo \u00e8 rappresentato dai luoghi legati ai combattimenti del fronte italiano della prima guerra mondiale: tra questi ricordiamo il Pasubio nelle Piccole Dolomiti (Strada delle 52 gallerie e Dente Italiano). Sul Monte Rite, nel comune di Cibiana di Cadore, \u00e8 possibile visitare il museo MMM Dolomites dedicato alla storia dell'esplorazione e dell'alpinismo nelle Dolomiti. Alcune localit\u00e0 turistiche storiche assieme alle montagne pi\u00f9 famose hanno assunto durante il turismo Romantico a cavallo tra '800 e '900 degli appellativi o \"soprannomi\" (spesso confusi tra loro dai media) che risultano per\u00f2 diffusi ancor oggi:\nAllevamento.\nL'allevamento, praticato da secoli dalla popolazione in modo tradizionale, secondo la modalit\u00e0 dell'alpeggio, ha anche un'attrattiva turistica, ed \u00e8 oggi praticato principalmente per la produzione alimentare artigianale.\nArtigianato.\nIn alcune zone delle Dolomiti l'artigianato tipico (sculture in legno) ha una grande tradizione e assume un importante ruolo economico.\nCultura.\nNei media.\nNelle Dolomiti sono state girate alcune scene di vari film, tra cui \"La Pantera Rosa\" (\"The Pink Panther\") di Blake Edwards (1963), \"Per favore, non mordermi sul collo!\" di Roman Pola\u0144ski (1967), \"L'ultimo imperatore\" di Bernardo Bertolucci (1987), \"Solo per i tuoi occhi\" con Roger Moore (1981), \"Cliffhanger\" con Sylvester Stallone (1993) e \"The Italian Job\" di F. Gary Gray (2003), oltre alla serie televisiva \"Un passo dal cielo\" con Terence Hill (2010)."}
{"id": "1577", "revid": "287204", "url": "https://it.wikipedia.org/wiki?curid=1577", "title": "D\u00e9odat de Dolomieu", "text": "Biografia.\nDolomieu \u00e8 un villaggio dell'Is\u00e8re, il dipartimento con capoluogo Gr\u00e9noble. \u00c8 qui che nacque, D\u00e9odat, nel castello dei marchesi Gratet de Dolomieu, terzo dei molti figli del marchese. Il nome \"Dieudonn\u00e9\", con cui \u00e8 anche conosciuto, \u00e8 la traduzione francese di \"D\u00e9odat\".\nSuo padre lo iscrisse molto presto, verso i 3 anni, all'Ordine di Malta, destinandolo cos\u00ec alla carriera militare. Questo avrebbe segnato tutta la sua vita, giacch\u00e9 gli avrebbe permesso di viaggiare e di soddisfare la sua passione scientifica, ma lo avrebbe anche condotto a morte, come si vedr\u00e0 pi\u00f9 avanti.\nMalgrado il titolo nobiliare, Dolomieu riusc\u00ec ad attraversare quasi indenne la Rivoluzione francese, grazie alle riconosciute competenze scientifiche.\nRicevette un'educazione classica, dopo la quale si rivolse alla chimica e alle scienze naturali; sostenuto da una viva intelligenza e da un acuto spirito di osservazione, si consacr\u00f2 presto alle scienze della terra, la geologia.\nA 25 anni, dopo aver studiato a Metz dove era di guarnigione, cominci\u00f2 a studiare la formazione del salnitro nelle miniere della Bretagna. Viaggi\u00f2 poi in Portogallo, a Malta, in Italia (dove studi\u00f2 l'Etna e gli effetti del terremoto calabro-siculo del 1783, le isole Eolie, Ustica e Pantelleria), in Egitto. Nel 1783 a Parigi pubblic\u00f2 \"\u00abVoyage aux iles de Lipari fait en 1781, ou Notices sur les iles Eoliennes, pour servir a l'Histoire des Volcans\u00bb\".\nIl suo studio sugli effetti del terremoto, che fu pubblicato simultaneamente in Francese, Italiano, Tedesco e Inglese, sottolineava la maggiore distruttivit\u00e0 del sisma su edifici costruiti su terreni alluvionali; un fenomeno di grande importanza riscoperto ripetutamente da geologi e ingegneri. \nDolomieu descrisse cos\u00ec molti minerali nuovi o mal conosciuti, come l'analcime (volgarmente detto \"\"occhio di gatto\"), lo psilomelano, il berillo, lo smeraldo, la celestite e anche l'antracite. Ma la notoriet\u00e0 gli venne dalla scoperta della dolomia.\nNel 1791, Dolomieu pubblic\u00f2 nel \"\u00abJournal de physique\u00bb\" un articolo intitolato \"Su un genere di pietre calcaree molto poco effervescente con gli acidi e fosforescente per collisione\"\". Aveva scoperto questa roccia nelle Alpi, e ne mand\u00f2 alcuni campioni a Th\u00e9odore-Nicolas De Saussure, a Ginevra, per analizzarli. Fu questo scienziato che le attribu\u00ec il nome di dolomia, in omaggio al suo scopritore, nel marzo 1792, in una lettera inviata allo stesso Dolomieu. La regione delle Alpi sar\u00e0 chiamata Dolomiti solo molto pi\u00f9 tardi: nel 1864 Josiah Gilbert e George Churchill, un pittore e un naturalista, pubblicarono a Londra il resoconto dei loro viaggi col titolo \"The Dolomite mountains\". Il nome si diffuse in Italia solo dopo la Grande Guerra, quando questo territorio entr\u00f2 a far parte del Regno d'Italia.\nDolomieu ebbe una fine di vita drammatica. Aveva partecipato alla spedizione in Egitto di Napoleone, ma durante il viaggio di ritorno naufrag\u00f2 in Calabria e rimase imprigionato a Messina per 21 mesi, per oscuri conflitti con l'Ordine di Malta. Visto che Dolomieu era massone, il principe Carlo d'Assia, allora Gran maestro della massoneria tedesca, su consiglio di Friederich M\u00fcnter, si rivolse \u00e0 Don Diego Naselli dei principi d'Aragona, Gran maestro della Gran Loggia Nazionale di Napoli, perch\u00e9 ne facilitasse la scarcerazione. Lo scienziato rimase per\u00f2 prigioniero nella Cittadella dal giugno del 1799 al marzo del 1801 e ritrov\u00f2 la libert\u00e0 solo dopo la vittoria dell'esercito francese a Marengo: la sua liberazione fu una delle clausole imposte da Napoleone nel trattato di pace di Firenze.\nMolto scosso dalla prigionia, dopo un ultimo viaggio di studio nelle Alpi mor\u00ec in casa di una sorella il 28 novembre 1801, a 51 anni. Pochi mesi prima aveva dato alle stampe la sua ultima opera, scritta durante la prigionia, annotandola sui margini dell'unico libro che gli era stato lasciato, una Bibbia."}
{"id": "1578", "revid": "21880", "url": "https://it.wikipedia.org/wiki?curid=1578", "title": "Digitalis", "text": "Digitalis \u00e8 un genere di piante erbacee o arbustive della famiglia delle Plantaginaceae.\nEtimologia.\nIl primo studioso ad introdurre il nome del genere (\"Digitalis\") fu il botanico e fisico germanico Leonhart Fuchs (17 gennaio 1501 \u2013 10 maggio 1566); il termine significa \u201cditale\u201d e indubbiamente il fiore ricorda questo utile oggetto. In seguito fu il botanico francese Joseph Pitton de Tournefort (Aix-en-Provence, 5 giugno 1656 \u2013 Parigi, 28 dicembre 1708) ad elevare questo termine a valore di genere ed infine fu Carl von Linn\u00e9 (Rashult, 23 maggio 1707 \u2013 Uppsala, 10 gennaio 1778), biologo e scrittore svedese, considerato il padre della moderna classificazione scientifica degli organismi viventi, che nella pubblicazione \"Species Plantarum - 2: 621. 1753\" complet\u00f2 questo genere con una dozzina di specie.\nDescrizione.\nLe specie di questo genere sono mediamente alte (da 5\u00a0cm fino a 1 metro); la forma biologica prevalente \u00e8 emicriptofita scaposa (H scap), ossia sono piante perennanti con gemme situate alla base del terreno e con fusti a infiorescenza terminale. Sono presenti anche cicli biologici bienni (nel primo anno si forma una rosetta basale di foglie; nel secondo la fioritura) e, raramente, forme biologiche suffrutescenti (con base legnosa). L'indumento pu\u00f2 essere glabro oppure da ghiandolare-pubescente a densamente villoso.\nRadici.\nLe radici sono ramose.\nFusto.\nIl fusto \u00e8 eretto, arrotondato, pubescente o glabro. \u00c8 inoltre semplice (non ramificato) e ingrossato alla base.\nFoglie.\nLe foglie in genere sono pubescenti, soprattutto sulla pagina inferiore, e si dividono in:\nInfiorescenza.\nL'infiorescenza \u00e8 formata da un racemo terminale bratteale (alla base di ogni pedicello \u00e8 presente una brattea). Generalmente i fiori hanno una disposizione unilaterale (specialmente quelli superiori) causata dalla torsione dei pedicelli. I singoli fiori sono inoltre penduli, questo per proteggere il polline e il nettare dalla pioggia.\nFiore.\nI fiori sono ermafroditi, leggermente attinomorfi quasi zigomorfi, tetraciclici (composti da 4 verticilli: calice \u2013 corolla \u2013 androceo \u2013 gineceo), pentameri (calice e corolla divisi in cinque parti).\nFrutti.\nIl frutto \u00e8 del tipo a capsula prolungata in un becco acuto e dall'aspetto peloso-ghiandoloso. All'interno sono disposte due logge a deiscenza \u201csepticida\u201d (ossia \u00e8 un frutto che si apre per fenditure longitudinali) : vengono cos\u00ec dispersi al vento un gran numero di piccolissimi semi. La forma dei semi \u00e8 angolosa con testa reticolata. Nella fruttificazione inoltre il calice \u00e8 persistente. I semi maturano in settembre.\nDistribuzione e habitat.\nLa distribuzione delle specie di questo genere \u00e8 mediterranea; dall'Europa all'Asia centrale.\nLarve della Eupithecia pulchellata, una falena, ne consumano i fiori come cibo. Altre specie di lepidotteri, come la noctua comes, mangiano le foglie.\nDistribuzione alpina.\nSolamente 3 delle 6 specie presenti sul territorio italiano si trovano anche sulle Alpi. La tabella seguente mette in evidenza alcuni dati relativi all'habitat, al substrato e alla distribuzione delle specie alpine.\nTassonomia.\nLa famiglia di appartenenza (Plantaginaceae) \u00e8 relativamente numerosa con un centinaio di generi, mentre il genere della \"Digitalis\" comprende una ventina di specie di cui mezza dozzina sono presenti nella flora spontanea italiana.\nLa classificazione tassonomica del genere \"Digitalis\" \u00e8 in via di definizione in quanto fino a poco tempo fa apparteneva alla famiglia delle Scrophulariaceae (secondo la classificazione ormai classica di Cronquist), mentre ora con i nuovi sistemi di classificazione filogenetica (classificazione APG) \u00e8 stato assegnato alla famiglia delle Plantaginaceae; anche i livelli superiori sono cambiati (vedi il box tassonomico iniziale). Queste piante appartengono alla trib\u00f9 delle Digitalideae \nIl numero cromosomico delle specie di questo genere varia da: 2n = 56 a 2n = 112.\nStruttura del genere.\nTradizionalmente le specie di questo genere vengono suddivise in due gruppi principali (per ogni gruppo sono indicate alcune specie):\nAttualmente le sezioni accettate per questo genere sono le seguenti:\nFilogenesi.\nAll'interno delle Digitalideae il genere \"Digitalis\", insieme al genere \"Isoplexis\", fa parte del \"core\" della trib\u00f9. La circoscrizione di \"Digitalis\" \u00e8 ancora incerta e secondo gli ultimi studi il genere non \u00e8 monofiletico (viceversa risulterebbe monofiletico con l'inclusione delle specie di \"Isoplexis\").\nUn recente studio filogenetico basato su alcune sequenze (ITS- e \"trn\"L-F) del DNA delle specie di questo genere propone una revisione del gruppo includendo come sezione le specie del genere \"Isoplexis\"). Dalle analisi eseguite sono stati individuati due cladi principali (I e II) con relativi sottocladi. La tabella seguente mostra la nuova struttura interna del genere confrontata con quella attualmente accetta:\nIl cladogramma seguente mostra la struttura cladistica del genere (con indicate le nuove sezioni):\nElenco delle specie del genere.\nPer questo genere sono indicate come valide le seguenti entit\u00e0 (la distribuzione \u00e8 relativa all'Europa e all'areale mediterraneo):\nAltre checklist includono le seguenti altre specie:\nSpecie spontanee italiane.\nPer meglio comprendere ed individuare le varie specie del genere (solamente per le specie spontanee della flora italiana) l\u2019elenco seguente utilizza in parte il sistema delle chiavi analitiche (vengono cio\u00e8 indicate solamente quelle caratteristiche utili a distingue una specie dall'altra).\nA questo elenco \u00e8 da aggiungere la \"Digitale lanata\" che spesso in Italia \u00e8 coltivata.\nIbridi.\nSandro Pignatti nella \"Flora d'Italia\" segnala due ibridi (non sempre riconosciuti da altri Autori):\nSono possibili anche ibridi tra \"D. lutea\" e \"D. ferruginea\".\nAltri ibridi:\nColtivazione.\n\u00c8 una pianta erbacea biennale, che cresce e si dissemina spontaneamente, poco adatta ai terreni calcarei. La pianta pu\u00f2 superare 1\u00a0m di altezza.\n\u00c8 risaputo che nel primo anno di vita compaiono solo le foglie, verde scuro.\nPoi nel secondo anno, in estate, compare lo stelo che porta i fiori, penduli, a campana, che possono essere di vari colori, tra cui il giallo, il bianco e il rosa.\nLe digitali crescono in qualunque posizione, sia in pieno sole che in piena ombra.\nNon necessitano di grandi quantit\u00e0 d'acqua, si consiglia perci\u00f2 di fornirla regolarmente, senza inzuppare il terreno. In autunno spargere del letame maturo sul terreno intorno alla pianta, come nutrimento.\nIl terreno preferito deve essere sciolto, drenante, ricco in materia organica e a ph leggermente acido.\nPer quanto riguarda la loro moltiplicazione, solitamente le digitali tendono a riseminarsi spontaneamente di anno in anno, divenendo in pratica perenni.\nSi pu\u00f2 dunque seminare alla fine dell'estate o alla fine dell'inverno, in luogo protetto, mettendo a dimora le piantine in primavera.\nUsi medici.\nLa digitale contiene delle sostanze (glicosidi) che hanno un potente effetto sul cuore, quali la digitossina e il lanatoside C, che sono digitalici naturali. Pertanto essa risulta molto utile nella terapia dell'insufficienza cardiaca, come cardiotonico e nello scompenso cardiaco congestizio; tuttavia le stesse sostanze, se assorbite in dosi eccessive, la rendono una pianta notevolmente velenosa o addirittura mortale. In erboristeria vengono usate le foglie, i fiori e i semi.\n\u00c8 stato il medico inglese William Withering, nel 1785, ad annotare che l'ingestione di foglie secche di digitale alleviava l'idropisia.\nNella celebre opera di Vincent van Gogh \"Ritratto del dottor Gachet\", il malinconico medico ha sul tavolo accanto a s\u00e9 una pianta di \"Digitalis\", all'epoca utilizzata come rimedio fitoterapico per la cura di diverse malattie.\nL'autopsia condotta nel 2004 ha portato all'ipotesi dell'avvelenamento con \"digitalis purpurea\", nel 1329, di Cangrande I della Scala, signore di Verona."}
{"id": "1579", "revid": "177966", "url": "https://it.wikipedia.org/wiki?curid=1579", "title": "Digitalis Purpurea", "text": ""}
{"id": "1583", "revid": "1516087", "url": "https://it.wikipedia.org/wiki?curid=1583", "title": "Dublino", "text": "Dublino (: ; in inglese \"Dublin\", ; in irlandese \"Baile \u00c1tha Cliath (pron: \u02c8bal\u02b2\u0259 \u02c8a\u02d0\u0259 \u02c8cl\u02b2i\u02d0\u0259)\", \"citt\u00e0 del guado della staccionata\", o semplicemente \"\u00c1th Cliath\", o meno correttamente \"Dubh Linn\", \"stagno nero\") \u00e8 la capitale della Repubblica d'Irlanda, oltre che la citt\u00e0 pi\u00f9 grande e popolata, non solo del paese, ma di tutta l'isola. Gli abitanti sono complessivamente 554\u00a0554, ma se si considera l'area metropolitana superano il milione. La citt\u00e0 \u00e8 in continua espansione urbanistica ed economica da qualche decennio, e contribuisce al PIL della Repubblica con 60 miliardi di euro.\nFondata dai vichinghi come centro per il commercio di schiavi, la citt\u00e0 \u00e8 situata sulla foce del fiume Liffey, al centro della costa orientale dell'isola e di quella che oggi viene chiamata \"Dublin Region\", affacciata sul mare d'Irlanda (in inglese \"Irish Sea\"). \u00c8 stata la capitale irlandese sin dai tempi medievali.\nLa citt\u00e0 consiste nella zona amministrata dal \"Dublin City Council\" assieme ai contigui sobborghi un tempo appartenenti alla Contea di Dublino, ma ora divisi tra le contee di D\u00fan Laoghaire-Rathdown, Fingal e South Dublin. La \"Greater Dublin Area\" si compone di quanto sopra assieme alle contee di Kildare, Meath e Wicklow.\n\"Molly Malone\" \u00e8 il titolo dell'inno non ufficiale della citt\u00e0.\nGeografia fisica.\nClima.\nIl clima di Dublino e di tutta l'Irlanda \u00e8 di tipo oceanico non solo sulle coste ma anche all'interno, perch\u00e9 mancano alte catene montuose in grado di bloccare i venti provenienti dal mare.\nOrigini del nome.\nL'attuale nome inglese della citt\u00e0 \u00e8 il risultato dell'anglicizzazione del termine \"Dubh Linn\", che in gaelico significa \"stagno nero\", anche se alcuni dubitano di questa derivazione. Accogliendo questa teoria si dovrebbe considerare il fatto che nel gaelico arcaico, l'attuale \"bh\" (che si legge all'incirca \"v\") si scriveva senza acca ma con un punto sopra: cosa ovviamente ignota ai normanni francesi giunti nel 1169, che avrebbero traslitterato in \"Dublinn\" o \"Dub Linn\".\nIl nome in gaelico moderno scelto dal governo irlandese, invece, \u00e8 \"Baile \u00c1tha Cliath\" (o ridotto \"\u00c1th Cliath\"), che significa \"la citt\u00e0 del guado degli ostacoli di canna\", e richiama l'insediamento fondato nel 988 dall\"High King\" Mael Sechnaill II, che espanse l'antico insediamento di Dubh Linn fino al \"Black pool\", appunto.\nAlcuni hanno suggerito che il nome Dublino fosse di origine scandinava, come potrebbe suggerire l'espressione islandese \"dj\u00fap lind\" (\"pozzo profondo\"). La teoria non regge per due valide ragioni: il nome \"Dubh Linn\" \u00e8 preesistente alle invasioni vichinghe dell'Irlanda e il nome usato dagli antichi norvegesi per la citt\u00e0 era nient'altro che il celtico \"Dubh Linn\", che loro pronunciavano \"Dyfflin\", ovvero nel nostro italiano \"Diuvlin\", senza quindi discostarsi dalla pronuncia gaelica.\nStoria.\nPrima dell'anno Mille.\nLe prime notizie sull'esistenza di Dublino, la cui data di fondazione rimane incerta, ci giungono da Claudio Tolomeo (140 d.C.) che vi si riferisce con il nome di \"Eblana\". Per i primi secoli dopo Cristo le notizie sono sporadiche e intessute di miti e leggende: il dato pi\u00f9 antico, a parte la testimonianza di epoca romana, \u00e8 la vittoria riportata dagli abitanti della citt\u00e0 contro le popolazioni del Leinster nel 291, mentre intorno al 450 san Patrizio probabilmente era impegnato in citt\u00e0 nell'opera di diffusione del Cristianesimo.\nDel secolo successivo \u00e8 il tentativo di invasione dei danesi, forse andato a buon fine: soltanto dall'832 ne abbiamo testimonianze precise con l'incoronazione del sovrano normanno Thorkel I, ma \u00e8 certo che i danesi fossero gi\u00e0 presenti in Irlanda da lungo tempo. Thorkel, tuttavia, scelse Armagh come centro del suo potere. Nel 1014 Brian Boru re del Munster attacc\u00f2 i vichinghi nella battaglia di Clontarf: la battaglia fu vinta ma sia il re sia la sua famiglia, oltre a 4.000 dei suoi uomini, vi persero la vita.\nNel X secolo avvenne la fusione fra \"Ath Cliath\" e \"Dubh Linn\", insediamenti l'uno celtico, l'altro vichingo. L'avamposto fu infatti usato dai pirati vichinghi come base per le loro scorrerie sulle coste irlandesi e nei porti.\nDublino medievale dominata dai britannici.\nDopo l'invasione anglo-normanna del 1171, che spodest\u00f2 la \"Collina di Tara\", Dublino divenne capitale del regno irlandese, ottenendo lo status e i diritti di citt\u00e0 nel 1172. Molti coloni lasciarono Inghilterra e Galles insediandosi nella nuova terra conquistata e costringendo i vichinghi a spostarsi al di l\u00e0 del Liffey.\nNel XIV secolo, per frenare l'influenza dei nativi irlandesi, la zona fu fortificata e isolata, divenendo quella che per secoli fu chiamata \"The Pale\". Il potere and\u00f2 consolidandosi nel castello di Dublino, mentre furono erette tre importanti chiese (Cattedrale di Christ Church, Cattedrale di San Patrizio e St. Audoen's Church) tutte a breve distanza fra loro, nonch\u00e9 il Parlamento d'Irlanda.\nCi\u00f2 che caratterizza la Dublino medievale \u00e8 senz'altro la mentalit\u00e0 dell\"assedio\": gli abitanti del \"Pale\" avevano infatti creato un'invalicabile \"enclave\" dove vivevano esclusivamente persone di razza normanna, mentre i \"barbari\" irlandesi erano confinati all'esterno: questa mentalit\u00e0 si rifletteva nell'episodio simbolo, il pellegrinaggio annuale al campo di Cullen a Ranelagh, dove nel 1209 erano stati massacrati dal clan degli O'Toole, dei coloni appena giunti da Bristol: durante questa manifestazione i dublinesi normanni, debitamente scortati dalla milizia, marciavano fino al luogo della strage e stendevano un drappo nero verso le montagne in una simbolica battaglia contro l'irlandese. Fino al XVII secolo il plotone fu sistematicamente scortato, tale era il terrore per la \"montagna nemica\".\nLa Dublino medievale aveva tra i 5 e 10.000 abitanti e una piccolissima area di poco pi\u00f9 di . La vita era assai precaria: nel 1348 la citt\u00e0 fu colpita pesantemente dalla peste nera, un'epidemia letale che colp\u00ec tutta l'Europa, e che fece moltissime vittime, poi seppellite in fosse comuni nell'area tutt'oggi chiamata \"Blackpits\". La pestilenza dur\u00f2 a pi\u00f9 riprese fino alla sua esplosione pi\u00f9 violenta del 1649. Oltre a questa costante minaccia la citt\u00e0 fu spesso oggetto di assedi, violenze e sfondo di parecchie battaglie: emblematica la spedizione di truppe scozzesi del 1314 che rase al suolo i sobborghi di Dublino.\nNel XVI secolo emerse la figura di Fitzgerald conte di Kildare e dei suoi discendenti, figure politiche di spicco volute dai dominatori britannici a difesa di Dublino per mantenere intatte le proprie colonie dal rischio di invasione delle popolazioni irlandesi vicine. Non si tratt\u00f2 di una scelta particolarmente azzeccata, in quanto pi\u00f9 volte i conti ingerirono nella vita politica inglese, causando due episodi emblematici: nel 1407, durante la guerra delle due rose, invasero la citt\u00e0 con le truppe alleate dal Ducato di Borgogna, proclamando Lambert Simnel, della casata di York, re d'Inghilterra; nel 1536, invece, Silken Thomas assedi\u00f2 il castello di Dublino per vendicare l'imprigionamento del parente Garret Fitzgerald. Enrico VIII reag\u00ec con una dura spedizione per distruggere i Fitzgerald e insediare nuovamente amministratori inglesi; da questo momento inizi\u00f2 un rapporto pi\u00f9 vicino, ma forse meno felice, fra Londra e Dublino.\nDublino coloniale e Georgiana.\nDublino e i suoi abitanti subirono una profonda trasformazione nei secoli XVI e XVII, durante la prima conquista totale dell'isola d'Irlanda da parte inglese, a opera dei Tudor.\nSoprattutto il XVI secolo fu un periodo molto animato nella storia della citt\u00e0: i vecchi coloni inglesi erano all'inizio molto sollevati dalla conquista dell'isola e dal progressivo disarmo degli irlandesi: ma ben presto la forte tassazione della corona e, soprattutto, l'imposizione della riforma protestante cambiarono la loro situazione. Successe di tutto: esecuzioni di dublinesi riottosi, angherie dei soldati inglesi (durante la guerra irlandese dei nove anni), che si stanziarono nelle abitazioni della popolazione civile, con feriti sparsi per le strade per la mancanza di un adeguato ospedale, l'esplosione di un magazzino inglese di polvere da sparo con conseguenti 200 morti. Nel 1592 Elisabetta I inaugur\u00f2 il Trinity College, a cui, per\u00f2, potevano accedere solo gli irlandesi protestanti: gli irlandesi risposero mandando a studiare i loro figli nelle universit\u00e0 cattoliche europee. Questo fatto irrit\u00f2 molto Londra che vedeva i dublinesi come gente indisponente, e incoraggi\u00f2 una seconda ondata di colonizzatori protestanti, che entro il 1640 superarono in numero i cattolici.\nTeatro di vari assedi pi\u00f9 o meno riusciti durante le guerre confederate irlandesi, Dublino cadde totalmente in mano alla nuova minoranza inglese dopo la conquista cromwelliana dell'Irlanda. Da quell'evento (che allontan\u00f2, paradossalmente e definitivamente, la vecchia comunit\u00e0 inglese, ormai identificatasi con gli irlandesi nativi) Dublino avrebbe vissuto pi\u00f9 di due secoli di pace e stabilit\u00e0.\nFu nell'era georgiana, all'inizio del XVIII secolo, e in concomitanza dell'imposizione della lingua inglese in Irlanda e delle leggi penali britanniche, che Dublino fu completamente ristrutturata, godendo del massimo splendore, con la costruzione di quartieri tipici dell'epoca e di palazzi dal gusto raffinato.\nSi cominci\u00f2 per girare tutte le case verso il Liffey, dando loro una facciata gradevole: fu la prima volta, dato che precedentemente il fiume era visto come una zona sporca e di scarico e tutte le case davano di spalle.\nSorsero in breve tempo \"Sackville Street\" (oggi O'Connell Street), \"Dame Street\", \"Westmoreland Street\", \"Henrietta Street\" e \"D'Olier Street\", tutte costruite dopo avere demolito i vecchi quartieri medievali e gli agglomerati seguenti. Vennero alla luce inoltre cinque delle principali piazze georgiane; \"Rutland Square\" (oggi chiamata \"Parnell Square\") e \"Mountjoy Square\" nel \"North Side\", \"Merrion Square\", \"Fitzwilliam Square\" e Saint Stephen's Green. Soltanto l'area di Temple Bar e di Grattan Square non furono stravolte.\nNel 1700 Dublino, con 70.000 abitanti, era la seconda citt\u00e0 dell'impero britannico.\n\"Lockout\" e indipendenza.\nDublino si addentr\u00f2 nel XX secolo, come una citt\u00e0 rivoluzionata dai secoli precedenti, ma alle porte di anni di nuovi e feroci disordini. Il primo avvenne nel 1913, quando 25.000 operai mal pagati di svariate fabbriche dublinesi scesero in piazza nella manifestazione pi\u00f9 grande mai avvenuta in Irlanda e nel Regno Unito: il \"Lockout\". Guidati dal sindacalista James Larkin, la manifestazione divenne agitatissima e si concluse con tre morti e migliaia di feriti caricati dalla polizia.\nDopo la prima guerra mondiale successe il primo fatto che cambier\u00e0 in maniera definitiva la situazione politica di Dublino e di gran parte dell'Irlanda: nell'aprile del 1916 un piccolo gruppo di repubblicani guidati da Patrick Pearse diede vita a ci\u00f2 che venne poi successivamente chiamato rivolta di Pasqua (\"Easter Rising\"). La piccola rivolta fu facilmente sedata dalle truppe britanniche, ma divenne importantissima per i risvolti successivi: vista, infatti, all'inizio in maniera molto distaccata se non addirittura avversa dalla popolazione dublinese, sub\u00ec tuttavia una repressione durissima e sanguinosissima con l'esecuzione di moltissimi giovani che caus\u00f2 un rapido cambio di opinione fra la gente.\nNel 1918 inizi\u00f2 la guerriglia degli \"Irish Volunteers\" (Volontari Irlandesi, che, guidati da Michael Collins, si rinominarono Irish Republican Army) contro i britannici e dal 1922 Dublino \u00e8 la capitale dell'Irlanda indipendente. Durante la guerra civile molte zone vennero distrutte: lo Stato Libero d'Irlanda successivamente ne restaur\u00f2 parecchie, ma la citt\u00e0 rimase in uno stato di superficiale abbandono fino agli anni sessanta, se non di demolizione (come la colonna di Nelson, distrutta dall'IRA in quegli anni e oggi sostituita dallo \"Spire\").\nIn tempi recenti sono state molte le opere di restauro e ricostruzione, spinte anche dal boom economico che ha caratterizzato l'Irlanda negli anni 1990, ma queste nuove e moderne costruzioni e ricostruzioni hanno per\u00f2 snaturato le caratteristiche di tradizione e identit\u00e0 irlandese, rendendo Dublino una citt\u00e0 sempre pi\u00f9 simile allo standard della maggior parte delle capitali europee.\nCultura.\nAmbientazione di \"Gente di Dublino\" e dell\"Ulisse\" di James Joyce, Dublino \u00e8 uno dei centri principali della cultura irlandese. Il quartiere di Temple Bar, attraversato dall'omonima via (oggi pedonale e ricca di tipici Irish pub), \u00e8 il punto principale della vita notturna pi\u00f9 turistica, da sempre teatro di esibizioni di artisti di strada. Talvolta viene visitato soltanto per il week-end da gente proveniente addirittura dalla Gran Bretagna.\nLa citt\u00e0 ospita una delle pi\u00f9 grandi comunit\u00e0 gay mondiali, nonostante l'omosessualit\u00e0 non sia pi\u00f9 reato soltanto dal 1993, grazie all'intervento della corte di giustizia dell'Unione europea.\nDublino \u00e8 sede del National Print Museum of Ireland, dell'Irish Museum of Modern Art, della National Gallery of Ireland, dell'Hugh Lane Municipal Gallery, della Chester Beatty Library e di tre sedi del Museo nazionale d'Irlanda.\nIstruzione.\nDublino \u00e8 il centro principale dell'istruzione superiore irlandese, con ben tre universit\u00e0.\nLa \"University of Dublin\" \u00e8 la pi\u00f9 antica d'Irlanda, istituita nel XVI secolo. Il suo unico \"college\" \u00e8 il celeberrimo Trinity College, istituito ai tempi di Elisabetta I e chiuso ai cattolici fino all'emancipazione (primi decenni del XIX secolo). Il complesso del Trinity \u00e8 stato costruito in epoche differenti.\nAll'interno del suo moderno museo \u00e8 conservato, assieme ad altri preziosi manoscritti miniati, il Libro di Kells \"(Book of Kells)\", un antichissimo (tra i primi in assoluto) libro cerimoniale in quattro volumi contenente i Vangeli, capolavoro artistico unico al mondo. L'enorme biblioteca annessa al museo contiene centinaia di metri di antichi scaffali e preziosi libri, e per antico privilegio riceve una copia di ogni nuovo libro (il corrispondente di 2\u00a0km di nuovi scaffali all'anno).\nLa National University of Ireland (NUI) \u00e8 la pi\u00f9 grande universit\u00e0 irlandese: in realt\u00e0 si tratta di un'universit\u00e0 confederata, con pi\u00f9 universit\u00e0 distaccate che ne fanno parte, fra cui l'importantissimo University College Dublin (UCD), che gode di altissima reputazione anche all'estero e ha sede nel territorio della contea di D\u00fan Laoghaire-Rathdown. La pi\u00f9 giovane \u00e8 senz'altro la Dublin City University, sorta per ottemperare la sempre maggiore domanda negli altri college e specializzata in economia, ingegneria e corsi scientifici.\nDegni di nota il Royal College of Surgeons in Ireland, college indipendente situato in St. Stephen's Green totalmente dedicato alle scienze mediche, e fra gli istituti non universitari di terzo livello, il \"Dublin Institute of Technology\", il pi\u00f9 vasto della nazione, oltre che il National College of Art and Design (NCAD) e il Dun Laoghaire Institute of Art, Design and Technology, riservati invece alle materie artistiche.\nLa business school francese EM Normandie ha un campus nella citt\u00e0 di Dublino da 2017. I corsi sono insegnati 100% in inglese.\nMedia.\nRaidi\u00f3 Teilif\u00eds \u00c9ireann (RT\u00c9), l'ente televisivo pubblico nazionale, ha i suoi uffici principali a Dublino. Anche la principale emittente privata, TV3, ha sede nella capitale; gran parte della sua programmazione \u00e8 importata dalla televisione britannica e americana, che attrae il pubblico giovanile. Sono situati a Dublino anche gli uffici e infrastrutture principali di An Post, Eir, Vodafone e 3 Ireland. Anche i maggiori quotidiani e le maggiori stazioni radio hanno sede nella capitale d'Irlanda, per esempio \"The Irish Times\", l\"Irish Independent\" (il maggior quotidiano irlandese) e \"Today FM\".\n\"Northside\" e \"Southside\".\nTradizionalmente Dublino \u00e8 caratterizzata dalla rivalit\u00e0 fra le zone separate dal passaggio del Liffey, ovvero quelle settentrionali (il \"Northside\") e quelle meridionali (il \"Southside\").\nIl \"Northside\" \u00e8 considerato come la zona della classe lavoratrice e operaia della citt\u00e0, mentre il \"Southside\" come quella della borghesia e dei ceti pi\u00f9 abbienti.\nQuesta suddivisione si riflette anche nei codici postali: al nord i dispari (per esempio D7 per Phibsborough), e al sud i pari (per esempio D4 per Ballsbridge).\nLa rivalit\u00e0 probabilmente nacque ai tempi del Duca di Kildare, che decise di costruire la sua residenza (Leinster House, l'attuale parlamento) nella zona meridionale, allora effettivamente meno ambita, commentando l'inusuale scelta con un \"Where I go, fashion follows me\" (\"Dovunque vado, la moda mi segue\"). Effettivamente molti seguirono il suo gesto.\nQuesta suddivisione in realt\u00e0 riflette solo parzialmente la situazione socio-economica della citt\u00e0. Per fare alcuni esempi l'\u00c1ras an Uachtar\u00e1in (residenza del Presidente della Repubblica) \u00e8 situata nel \"Northside\" cos\u00ec come alcuni dei quartieri pi\u00f9 ricchi, Howth, Malahide e Castleknock, si trovano a nord del fiume, mentre Tallaght, Palmerstown, Crumlin, e Ballyfermot, quartieri tradizionalmente di lavoratori, sono a sud.\nAlcuni sostengono che una suddivisione pi\u00f9 fedele sia quella tra l'est costiero, in cui si trovano la maggior parte dei quartieri \"posh\" (ossia eleganti), e l'ovest popolare, sebbene la divisione \"Northside/Southside\" resti certamente quella pi\u00f9 radicata nell'immaginario dublinese.\nIntrattenimento.\nIl quartiere di Temple Bar, a sud del Liffey, \u00e8 il luogo in cui si svolge prevalentemente la vita notturna nella capitale irlandese.\nNel centro cittadino ci sono svariati teatri, il pi\u00f9 grande dei quali \u00e8 l'Abbey Theatre, famoso per avere avuto un ruolo determinante nella letteratura irlandese.\nA nord-ovest della citt\u00e0 \u00e8 possibile visitare il Phoenix Park, un parco che si estende per oltre settecento ettari e che al suo interno ospita lo zoo di Dublino, la sede del Presidente della Repubblica Irlandese e la sede dell'ambasciata degli Stati Uniti d'America.\nMolto famoso \u00e8 anche il Lillie's bordello, un night club frequentato da vari personaggi noti della citt\u00e0.\nEconomia.\nElemento caratterizzante e storico dell'industria dublinese \u00e8 senz'altro la St. James's Gate Brewery, dove viene prodotta dal 1759 la celebre stout (birra di malto) Guinness.\nDopo la met\u00e0 degli anni novanta (in cui la Repubblica d'Irlanda venne soprannominata \"tigre celtica\", accomunata alle tigri asiatiche per l'impetuoso sviluppo economico) un considerevole numero d'imprese operanti nella farmaceutica e nelle tecnologie dell'informazione e della comunicazione si sono insediate a Dublino. La sede operativa della Microsoft per l'Europa, l'Africa e il Medio Oriente \u00e8 situata nella zona meridionale della citt\u00e0, all'interno del Sandyford Industrial Estate, cos\u00ec come le installazioni di Xerox e Google. La Intel e la Hewlett-Packard hanno importanti siti produttivi a Leixlip, a ovest di Dublino, mentre Facebook ha a Dublino il suo quartier generale per l'Europa.\nLa capitale irlandese \u00e8 stata cos\u00ec soprannominata \"Silicon Valley d'Europa\".\nNei servizi finanziari Dublino \u00e8 un centro di rilevanza mondiale. A titolo d'esempio all'International Financial Services Centre lavorano 14.000 persone, in settori che vanno dalle assicurazioni all'asset management, dalle gestioni di cassa per le aziende alle operazioni bancarie internazionali.\nInfrastrutture e trasporti.\n\u00c8 abbastanza intuitivo il fatto che Dublino sia il cuore del sistema dei trasporti irlandese, nonostante la sua posizione laterale rispetto all'isola. Il porto \u00e8 il principale dell'isola per quel che riguarda il trasporto marittimo e collega la citt\u00e0 a Swansea e Liverpool.\nPer quel che riguarda il traffico aereo la citt\u00e0 \u00e8 servita da un aeroporto, il \"Dublin Airport\" (gi\u00e0 \"Aer Rianta\"), il principale dell'isola.\nLe stazioni ferroviarie principali sono Heuston Station per le destinazioni meridionali e occidentali della Repubblica, e Connolly Station per Sligo e la tratta Dublin-Belfast.\nStrade.\nLe principali arterie stradali irlandesi partono tutte da Dublino verso le altre principali localit\u00e0 irlandesi. L'autostrada M50 \u00e8 un raccordo che circonda in maniera semi-circolare (direzione nord-ovest-sud) e tocca quasi tutte le strade nazionali e autostrade pi\u00f9 importanti. L'autostrada \u00e8 stata costruita in circa 20 anni, e l'ultimo pezzo \u00e8 stato completato nel 2005. Da qualche anno \u00e8 stato inserito anche un pedaggio nel tratto chiamato \"West link\" nei pressi di Lucan.\nLa citt\u00e0 \u00e8 inoltre circondata da quel che il \"Dublin City Council\" ha definito \"inner and outer orbital route\" (\"tratto orbitale esterno e interno\"): il primo circonda la parte georgiana della citt\u00e0 da St Stephen's Green a Mountjoy Square e da King's Inns alla St. Patrick's Cathedral; il secondo fa un giro pi\u00f9 largo lungo i due canali dublinesi, Grand Canal e Royal Canal.\nAlcune strade soprattutto a vocazione commerciale e del tempo libero (per esempio il quartiere Temple Bar e Grafton Street) sono pedonalizzate.\nMobilit\u00e0 urbana.\nIl trasporto pubblico di Dublino \u00e8 composto da bicicletta, autobus, treno e tram. Tutti i mezzi pubblici, a esclusione della bici, possono essere utilizzati attraverso una carta magnetica chiamata Leap Card. Attraverso essa \u00e8 possibile utilizzare tutti i mezzi di trasporto senza necessit\u00e0 di acquistare titoli di viaggio diversi per ogni tragitto che si intende percorrere.\nIl tipo di Leap Card dipende dal tempo che si intende passare a bordo: la Leap Card standard viene normalmente utilizzata dai viaggiatori mentre la Leap Visitor Card viene utilizzata normalmente dai viaggiatori o da chi intende rimanere in citt\u00e0 per almeno una settimana e ha una durata di 1, 3 o 7 giorni. Il consumo a ore della carta, inizia dalla prima validazione. \nLa Leap Card, inoltre, oltre a garantire spostamenti nel centro citt\u00e0 consente spostamenti da e verso l\u2019aeroporto internazionale di Dublino.\nIn caso di acquisto dei singoli titoli di viaggio le modalit\u00e0 sono diverse: sulle linee di trasporto pubblico cittadino \u00e8 necessario comunicare la destinazione al conducente che, in base agli \"stage\" da percorrere comunicher\u00e0 il costo della corsa, da pagare in monete. In caso di resto verr\u00e0 rilasciata una ricevuta che dovr\u00e0 essere esibita presso la sede di Dublin Bus (Dublin Bus). Per quanto riguarda DART e Luas Dublin \u00e8 necessario acquistare i titoli di viaggio presso i distributori posti alle stazioni o fermate di riferimento, in contanti o con carta di credito/debito. Per quanto riguarda gli autobus a media e lunga percorrenza (747 e 757 inclusi) \u00e8 possibile acquistare il titolo di viaggio, a un costo fisso, online o presso la stazione degli autobus riferimento.\nIl sistema di trasporto Dublin Area Rapid Transit (DART) \u00e8 una ferrovia che serve stazioni a intervalli regolari lungo la costa orientale dell'agglomerato dublinese. Un sistema tranviario chiamato Luas \u00e8 stato inaugurato nel 2004 e copre la parte sud della citt\u00e0 nonch\u00e9 la zona portuale. Linee pendolari per Kildare e Maynooth, inoltre, raggiungono gran parte dei sobborghi occidentale della capitale irlandese.\nLa parte principale del trasporto pubblico a Dublino \u00e8 occupata dal servizio dei bus, gestito dalla Bus \u00c1tha Cliath (\"Dublin Bus\"), che opera in una rete di circa 200 tratte giornaliere (identificate da un numero, qualche volta con una lettera di suffisso, es. 40, 40A, 40B, 40C, 40D) e 24 tratte notturne chiamate \"Nitelink\", disponibili da luned\u00ec a sabato, le quali sono invece identificate da un suffisso \"N\" (es. 40N). Esclusi i bus turistici, tutti i mezzi della \"Dublin Bus\" non hanno biglietto fisso, bens\u00ec le tariffe giornaliere sono determinate dal numero di tratte attraversate - le tariffe sono pagabili in moneta e solo l'importo esatto \u00e8 accettato - se un cliente paga di pi\u00f9, ci sono dei \"change ticket\" che vanno presentati agli uffici della \"Dublin Bus\" a O'Connell Street che vengono ricambiati in denaro. Ultimamente comunque sono stati distribuiti biglietti prepagati per le tratte pi\u00f9 diffuse che vanno solamente obliterati nelle macchinette situate nella parte posteriore del mezzo. Esistono poi anche biglietti giornalieri e plurigiornalieri validi sull'intera rete urbana (inclusi i bus diretti da e per l'aeroporto).\nMolte altre compagnie di bus operano a Dublino, tra le quali Bus \u00c9ireann, popolare fra chi deve raggiungere distanze pi\u00f9 lunghe e sobborghi della capitale. Mancando un'autorit\u00e0 competente un viaggiatore potrebbe trovare particolari difficolt\u00e0 a trovare i servizi idonei al suo spostamento.\nI taxi - molto diffusi e facilmente disponibili anche nelle ore notturne - sono un mezzo pubblico molto utilizzato, grazie al fatto che il loro numero \u00e8 pi\u00f9 che triplicato negli ultimi anni in seguito alla liberalizzazione del settore.\nPer muoversi a Dublino \u00e8 possible utilizzare anche la bicicletta pubblica, Dublin Bikes che copra gran parte del centro cittadino. Sono presenti sul territorio pi\u00f9 di cento stazioni, presso alcune delle quali \u00e8 anche possibile acquistare biglietti validi tre giorni con i quali \u00e8 possibile girare tutta la citt\u00e0.\nIn passato, fino al 1932, dai sobborghi della citt\u00e0 partiva anche una linea tranviaria, la Dublin &amp; Blessington Steam Tramway.\nAmministrazione.\nGoverno cittadino.\nLa citt\u00e0 di Dublino \u00e8 governata dal \"Dublin City Council\" (gi\u00e0 \"Dublin Corporation\"), presieduto dal \"Lord Mayor of Dublin\", il quale viene eletto annualmente e risiede nella \"Mansion House\", residenza dei Primi Cittadini di Dublino dal 1715. Il Consiglio ha sede nella \"Dublin City Hall\" dalla seconda met\u00e0 dell'Ottocento.\nMolti degli uffici sono situati per\u00f2 nei controversi \"Civic Offices\", costruiti in quel che era uno dei siti meglio mantenuti dell'era vichinga, demolito dall'allora \"Corporation\" nonostante la strenua opposizione di migliaia di cittadini, tra i quali lo storico F.X. Martin e la senatrice Mary Robinson, che divenne poi Presidente. Su \"Wood Quay\" furono costruiti gli edifici chiamati poi \"bunkers\" per il loro discutibile aspetto.\nGemellaggi.\nDublino \u00e8 gemellata con:\nOrgani amministrativi statali.\nDublino \u00e8 sede degli organi legislativi, esecutivi e giudiziari del Paese.\nIl parlamento irlandese \u00e8 composto da tre organi: il presidente della repubblica, la camera bassa e il senato: queste ultime due si riuniscono alla Leinster House nella zona meridionale della citt\u00e0, e sede ufficiale del parlamento fin dall'indipendenza irlandese, avvenuta nel 1922.\nIl presidente della repubblica invece alloggia ad \u00c1ras an Uachtar\u00e1in a Phoenix Park, ex residenza del governatore generale dello Stato libero d'Irlanda.\nIl governo si riunisce nel complesso noto come \"Irish Government Buildings\", opera dell'architetto inglese Aston Webb.\nIl palazzo era originariamente la sede del Royal College of Science di Dublino, tra gli ultimi lasciti architettonici di Londra in terra d'Irlanda.\nSituato vicino a Leinster House, l'edificio fu all'inizio dimora temporanea di alcuni ministeri durante i primi anni dello Stato Libero d'Irlanda.\nFino al 1990 il governo irlandese condivideva l'uso dell'edificio con la facolt\u00e0 d'ingegneria dell'UCD, che occupava il blocco centrale del palazzo.\nAi tempi in cui il regno d'Irlanda era una nazione costituente del Regno Unito il suo parlamento si riuniva presso le Irish Houses of Parliament, oggi sede della banca nazionale in College Green.\nSport.\nRugby.\nLeinster.\nIl Leinster Rugby \u00e8 una franchigia professionistica irlandese di rugby a 15. Rappresenta la provincia irlandese di Leinster, disputa le proprie gare interne a Dublino e partecipa alla Celtic League e all'Heineken Cup. La squadra rappresenta anche la \"Irish Rugby Football Union Leinster Branch\", che \u00e8 una delle quattro principali sezioni della IRFU ed \u00e8 responsabile dell'organizzazione e diffusione del rugby a 15 nella provincia di Leinster.\nAltri sport.\nA Dublino hanno sede praticamente tutte le organizzazioni sportive nazionali irlandesi.\nLa citt\u00e0 \u00e8 stata sede di molte squadre di football americano, che spesso hanno vinto il titolo nazionale:"}
{"id": "1585", "revid": "122810291", "url": "https://it.wikipedia.org/wiki?curid=1585", "title": "Ciclo di Malauss\u00e8ne", "text": "Il ciclo di Malauss\u00e8ne, detto anche serie di Belleville, \u00e8 un ciclo di romanzi scritti da Daniel Pennac. I due nomi derivano dal protagonista dei romanzi, \"Benjamin Malauss\u00e8ne\", e dal quartiere di Parigi (\"Belleville\" appunto), in cui sono ambientati.\nNel 1985 Pennac, gi\u00e0 autore di alcuni libri per l'infanzia e di un saggio, comincia il ciclo in seguito ad una scommessa. In tali romanzi i fratelli di Benjamin non crescono, rappresentando ciascuno sempre la stessa fascia di et\u00e0, pur evolvendo.\nI primi quattro romanzi sono stati chiamati da Pennac il \"Quartetto di Belleville\".\nRomanzi del ciclo.\nFanno parte del ciclo dedicato alla famiglia \"Malauss\u00e8ne\" i seguenti romanzi\n(le date si riferiscono all'anno della prima edizione rispettivamente italiana e francese):\nI personaggi del ciclo Malauss\u00e8ne.\n\"La trib\u00f9 Malauss\u00e8ne\".\nLa mamma.\n(\"Era graziosa come una mamma. E ancora giovane come una mamma. Ed era incinta fino ai capelli, come una giovane e graziosa mamma\") La signora Malauss\u00e9ne \u00e8 sui 40-45 anni (il suo primo figlio \u00e8 nato quando lei aveva 14 anni). \u00c8 rimasta incinta per sette volte, e sempre di uomini diversi con cui fugge in preda alla passione. In pratica non \u00e8 mai a casa. Ne \"Il paradiso degli orchi\" si intuisce il suo legame con un tale Robert da cui fugge, incinta di Verdun, proprio alla fine del suddetto libro. Nel successivo, \"La fata carabina\", dopo aver partorito lascia tutto e tutti diretta a Venezia con l'ispettore Pastor. Torner\u00e0 da Venezia in \"Signor Malauss\u00e8ne\", per la prima volta non incinta, e fuggir\u00e0 alla fine del romanzo con l'illusionista Barnab\u00e8, amico d'infanzia di Julie.\nBenjamin.\n\u00c8 il protagonista della serie, nonch\u00e9 primogenito della famiglia Malauss\u00e8ne. La sua et\u00e0 si aggira intorno ai 30 anni, ed \u00e8 un giovane colto, dall'animo buono e gentile. Anche se laureato in legge, non ha mai avuto un lavoro fisso... almeno finch\u00e9 non \u00e8 diventato \"capro espiatorio\" (\"Lei ha un vizio raro, Malauss\u00e8ne: compatisce\"): prima presso un grande magazzino e, dalla fine del primo romanzo in poi, presso le \"Edizioni del Taglione. \"\u00c8 il capofamiglia della \"trib\u00f9\", composta da almeno dieci tra fratellastri, sorellastre, nipoti e cane. Il suo mestiere di \"capro\" sembra quasi essere una vocazione che egli mette in atto alla perfezione per ogni crimine che la polizia si trova davanti: e soprattutto \u00e8 una delle cause principali per cui finisce nei guai pi\u00f9 spesso di qualsiasi altro essere umano. Gli vennero prelevati tutti gli organi dal disgraziato dottor Berthold, ma lo stesso venne costretto a impiantargliene altrettanti da un donatore (Kr\u00e4mer, l'assassino di Clarence Sant'Inverno, fidanzato di Clara, ucciso il giorno del loro matrimonio) che risulter\u00e0 (incredibile, ma vero) istocompatibile.\nJulie Corren\u00e7on.\n\u00c8 l'amore (corrisposto) di Ben. Si conoscono ne \"Il paradiso degli orchi\" all'interno del grande magazzino farcito di bombe. \u00c8 una freelance, figlia di un ex governatore coloniale (\"l'uomo delle indipendenze\" o \"l'infossatore dell'impero\"),\n\u00c8 una donna indipendente ed estremamente coraggiosa: per esempio si \u00e8 operata da sola di appendicite su una barca nel bel mezzo del Pacifico. Viene torturata quasi a morte in \"La fata carabina\", ma ritrover\u00e0 tutto il suo smalto (e soprattutto si render\u00e0 conto di tutto il suo amore) ne \"La prosivendola\", quando tutto far\u00e0 pensare che sia diventata una crudele vendicatrice della (quasi) morte di Benjamin. Nel \"Signor Malauss\u00e8ne\" avr\u00e0 un figlio con Benjamin.\nLouna.\nLa sorella infermiera (19 anni, \"di poco maggiorenne\", all'inizio della serie), che conosciamo nel primo libro del ciclo, \u00e8 incapace di decidere tra un'interruzione di gravidanza e l'interruzione del suo rapporto d'amore col dottor Laurent. Per lei non ci sar\u00e0 nessun abbandono: avr\u00e0 due gemelle e non perder\u00e0 l'amore.\nClara.\nLa sorella fotografa. All'inizio del ciclo ha diciassette anni e sta per diplomarsi al liceo classico. Fotografa tutto quello che le capita a tiro. Madre di \"\u00c8 Un Angelo\", figlio di Sant'Inverno, \u00e8 la sorella prediletta di Benjamin, forse perch\u00e9, come egli stesso dice, \u00e8 stato lui a farla nascere ed \u00e8 la donna che avrebbe amato se non fossero stati fratelli.\nTh\u00e9r\u00e8se.\nDi un anno pi\u00f9 giovane di Clara, ha il dono della preveggenza. Ha un rapporto odio-amore con il fratello J\u00e9r\u00e9my, che (scettico delle sue doti) la prende in giro. Le sue previsioni risultano sempre, ed incredibilmente, vere, tanto che anche nelle ore pi\u00f9 disperate (\"La prosivendola)\" tutta la famiglia \u00e8 tranquilla per la sua affermazione \"Ben morir\u00e0 nel suo letto all'et\u00e0 di novantatr\u00e9 anni\". Viene descritta come \"tutta gomiti e ginocchia\".\nJ\u00e9r\u00e9my.\nUndicenne nel primo libro, \u00e8 un ragazzino molto vivace (perennemente sospeso da scuola). Ha dato fuoco alla scuola ustionandosi quasi a morte, ma il dottor Marty lo ha salvato ed \u00e8 diventato il suo \"toubib\" (medico) per eccellenza. J\u00e9r\u00e9my decide di fatto i nomi dei bambini venuti dopo di lui e afferma, dopo le sue vicissitudini da pronto soccorso, di voler diventare a sua volta medico. La Regina Zabo lo spinge a diventare scrittore.\nIl Piccolo (\"Le Petit\").\nHa sei anni nel primo libro. \u00c8 il fratellino con gli occhiali rosa, i cui incubi si placano solo se gli occhiali gli vengono calcati in viso. In \"Ultime notizie dalla famiglia\" va alla ricerca di suo padre.\nVerdun.\nSorellina alla quale J\u00e9r\u00e8my ha dato questo nome in ricordo di vecchietto veterano dell'omonima battaglia, nasce nel romanzo \"La fata carabina\". L'ispettore Van Thian le fa da balia fino alla nascita di \"\u00c8 Un Angelo\" (in \"La prosivendola\").\n\u00c8 Un Angelo (\"C'Est Un Ange\").\nFiglio di Clara, viene concepito e nasce nel romanzo \"La prosivendola\". Il nome viene dato da J\u00e9r\u00e9my nel 46\u00ba capitolo con l'indicazione di scriverlo con tutte le parole separate e tutte maiuscole.\nJulius Il Cane.\nIl cane, con crisi epilettiche, latrici di sventure, e dall'alito pestilenziale. Questa sua ultima caratteristica garantisce velocit\u00e0 negli spostamenti in taxi.\nSignor Malauss\u00e8ne.\nFiglio di Benjamin e di Julie, \u00e8 a lui che Benjamin parla per tutta la durata di \"Signor Malauss\u00e8ne\", quarto capitolo della saga, e nascer\u00e0 proprio nell'ultimo capitolo di questo volume, partorito per\u00f2 dalla suora Gervaise.\nMaracuja.\nFiglia di Therese, compare in \"La Passione Secondo Therese\". Il suo nome significa \"Frutto della Passione\" in portoghese, il primo nome scelto da J\u00e9r\u00e9my e approvato da Th\u00e8rese che ha perso le sue doti di veggente aprendosi all'amore.\n\"Altri personaggi\".\nTh\u00e8o.\nAmico omosessuale di Benjamin e \"zia\" di tutta la trib\u00f9, \u00e8 un personaggio chiave per la famiglia specie nel primo episodio del ciclo (\"Il paradiso degli orchi\"), in cui cercava di curare la solitudine di numerosi vecchietti, dando loro il permesso di girovagare, sbirciare, fare tutto quello che avessero voluto all'interno del reparto di bricolage dei Grandi Magazzini.\nStojil.\nVero nome Stojilkovic, \u00e8 un ex militare iugoslavo, guardia privata al Grande Magazzino nel primo libro della serie e abilissimo avversario di scacchi di Ben. Ne \"La fata carabina\" arma ed addestra le vecchiette all'autodifesa; per questo viene arrestato ed internato nel carcere di Sant'Inverno, dove si mette in testa di tradurre Virgilio in serbocroato, ma muore ne \"La prosivendola\", prima di portare a compimento la sua opera.\n\"Le Edizioni del Taglione\".\nLe \"Editions du Talion\", casa editrice di libri di elevata qualit\u00e0 letteraria. Quasi tutti i suoi guadagni sono dovuti alla pubblicazione di best seller di dubbio valore letterario, scritti da un ignoto che si firma J.L.B.\nRegina Zabo (\"reine Zabo\").\nTitolare delle \"Edizioni del Taglione\", \u00e8 lei la \"prosivendola.\" Il suo vero nome \u00e8 Isabelle: ha il corpo minutissimo dalla testa spropositata e mani paffute. Quasi sicuramente anoressica (come scopriamo nel capitolo 44 de \"La prosivendola\").\nLoussa de Casamance.\nSenegalese esperto in letteratura cinese, \u00e8 il miglior specialista della capitale. Impar\u00f2 il cinese su richiesta della \"regina Zabo\" (amica d'infanzia) che prevedeva l'immigrazione asiatica e dunque un nuovo mercato letterario. Ama da sempre la sua Isabelle, ma lei ha deciso da tempo di rimanere \"inviolabile\".\n\"Quelli del quartiere Belleville\".\nBelleville.\n\u00c8 un quartiere ad est della capitale, caratterizzato da una singolare immigrazione e abitato da popolazioni di differenti lingue, nazionalit\u00e0 e culture. A diverse ondate vi sono infatti giunti inizialmente armeni e polacchi, poi ebrei, magrebini (algerini e tunisini), africani dell'Africa occidentale e, a partire dagli anni ottanta, asiatici (vietnamiti, cinesi ed altri).\nMo il Mossi.\nIl \"grande nero\" \u00e8 un piccolo delinquente.\nSimon il Cabila.\nIl \"piccolo rosso\" \u00e8 sempre in coppia con il Mossi.\nHadouch Ben Tayeb.\nCompagno di liceo di Benjamin, \u00e8 \"l'unico allievo del corso propedeutico all'\u00c9cole Normale Sup\u00e9rieure ad aver scelto come indirizzo il gioco delle tre carte\".\nYasmina.\nMadre di Hadouch, e in pratica anche di tutta la trib\u00f9 dei Malauss\u00e8ne.\nAmar.\nPadre di Hadouch, gestisce un ristorante a Belleville, da sempre tana/rifugio/ritrovo di Ben e degli altri della trib\u00f9.\nSix La Neve (\"Cissou la neige\").\nIl signor Beaujeu, cocainomane con la mappa della vecchia Place des F\u00eates tatuata in tutto il corpo.\nDi giorno era un fabbro agli ordini dell'ufficiale giudiziario La Herse, apriva con la forza le abitazioni dei pignorati.\nDi notte, scambiava gli elettrodomestici e i mobili buoni con roba vecchia nelle case di Belleville in cui sarebbe andato la mattina dopo con La Herse.\nAnche per lui, \u00e8 stato Jeremy a sceglierne il soprannome. \n\"I poliziotti\".\nCaregga.\nIspettore praticante, con sempre addosso, sia in estate che in inverno, il suo giubbotto di pelle con il collo in pelliccia. Salva pi\u00f9 volte la vita a Benjamin.\nRabdomant.\nCommissario di divisione, compare la prima volta ne \"Il paradiso degli orchi\" quando indaga sulle bombe nel magazzino in cui lavora Malauss\u00e8ne. Ha con Ben un rapporto conflittuale: da una parte \u00e8 decisamente infastidito dalla sua invadente immacolata innocenza che, essendo ripetutamente scambiata per colpevolezza, distrae le indagini; dall'altra vuole bene al capro e alla sua Trib\u00f9. Va in pensione in \"Signor Malauss\u00e8ne\", ma torner\u00e0 per scagionare Ben.\nVan Thian.\nIspettore di origine asiatica, per svolgere le indagini si spaccia per la vedova Ho (Chi-Min) vietnamita, ma tutto il quartiere lo sa. Dalla prima volta che capita in casa Malauss\u00e8ne, sembra essere l'unico a poter calmare la piccola Verdun. Ha la voce di Gabin. Muore in \"La prosivendola\".\nPastor.\nDopo un'indagine (in \"La fata carabina\") - dove il presunto colpevole \u00e8 sempre lui, Ben\u00a0\u2013 scappa con la signora Malauss\u00e8ne a Venezia. Scopriamo, in \"Signor Malaussene\", che era gravemente malato e che \u00e8 morto proprio durante il soggiorno veneziano.\nVannini.\nIspettore di polizia, ucciso da una anziana ne \"La fata carabina\"\nGervaise.\nSuora, figlia di Janine la Gigantessa, ex prostituta e moglie dell'ispettore Van Thian, \u00e8 stata adottata da quest'ultimo, che l'ha sempre considerata sua figlia. La sua occupazione \u00e8 quella di redimere le prostitute, e, nel romanzo \"Signor Malauss\u00e8ne\" chiede di diventare Ispettore di Polizia per poter meglio proteggere le prostitute.\n\"I medici\".\nLaurent.\nMarito di Louna, con cui ha trascorso un intero anno chiuso in camera da letto leggendo e facendo l'amore. Lo conosciamo ne \"Il paradiso degli orchi\" in procinto di lasciare Louna a causa della gravidanza non voluta, ma si occuper\u00e0 lo stesso di Julius durante il suo primo attacco epilettico.\nMarty.\nDalla sua prima apparizione, durante la quale si occupa della salute di J\u00e9r\u00e9my, diventa di fatto il medico di fiducia della trib\u00f9. Si reca in Giappone proprio mentre Benjamin \u00e8 in coma e per questo Berthold potr\u00e0 prelevare gli organi al nostro eroe.\nBerthold.\nChirurgo geniale, \u00e8 in eterno conflitto con il di gran lunga pi\u00f9 carismatico Marty.\nPostel-Wagner.\nMedico-patologo, amico della famiglia e consulente della polizia, fornisce un prezioso contributo nella risoluzione del caso dei tatuaggi in \"Signor Malauss\u00e8ne\"."}
{"id": "1586", "revid": "1226", "url": "https://it.wikipedia.org/wiki?curid=1586", "title": "Daniel Picouly", "text": "Nato nel dipartimento della Senna-Saint-Denis (Parigi), Picouly, insegnante di economia presso un liceo parigino, \u00e8 noto al largo pubblico per il romanzo di successo \"Il Campo di Nessuno\" (\"Le champ de personne\", 1995), nonch\u00e9 di un'altra ventina di opere, soprattutto romanzi per ragazzi e gialli. Scrive inoltre dei fumetti.\nBiografia.\nPicouly \u00e8 nato in una famiglia di tredici figli, di cui lui \u00e8 l'undicesimo.\nIl padre \u00e8 un calderaio di Tarbes (Hautes-Pyr\u00e9n\u00e9es, Francia Meridionale) originario della Martinica e la madre originaria del Morvan (Borgogna, Francia Centrale).\nCresce in una famiglia povera ma piena di vita, in un sobborgo povero di Parigi, il padre calderaio in una fabbrica.\nInizialmente scolaro pigro e sognatore, pugile e calciatore, si diploma in ragioneria e studia poi diritto e gestione, diventando successivamente insegnante supplente di tali materie e dal 1988 docente per corsi post-maturit\u00e0.\nComincia la carriera di scrittore nel 1992 con romanzi polizieschi, pubblicando \"La lumi\u00e8re des fous\" grazie all'aiuto di Daniel Pennac.\nRaggiunge il successo nel 1995 con \"Il campo di nessuno\", un romanzo fortemente autobiografico della sua prima infanzia.\nScrive articoli su alcuni giornali (in particolar modo sul giornale sportivo \"L'\u00c9quipe\") e partecipa a trasmissioni televisive dove la sua esperienza personale di docente dei giovani dei sobborghi \u00e8 molto apprezzata.\nHa recitato il proprio ruolo nel film \"Imposture\" (2005) del regista francese Patrick Bouchitey.\n\"L'ultima estate\".\n\u00c8 l'alba del 4 agosto 1962, \u00e8 giunto il momento della proclamazione d'indipendenza algerina. Daniel ha quattordici anni e quella giornata segner\u00e0 per lui uno spartiacque tra l'infanzia e l'et\u00e0 adulta. Lui e la sua famiglia vanno in Algeria per trascorrere le vacanze estive. L\u00ec conosce Lamia, un ragazzo poco pi\u00f9 grande di lui, e il sig. Fernando, che lo assume come aiutante per le sue aste di bengalini. Intanto viene a sapere che Mariline, una donna amica di Lamia molto simile alla sua coetanea americana Marilyn Monroe, \u00e8 in pericolo di vita minacciata da due cinesi (che non si sa cosa facevano in Algeria nel 1962). La vicenda si concluder\u00e0 in modo abbastanza tragico."}
{"id": "1589", "revid": "15756", "url": "https://it.wikipedia.org/wiki?curid=1589", "title": "Base di dati", "text": "Con base di dati (o banca dati, a volte abbreviato con la sigla DB dall'inglese \"database\") in informatica si indica un insieme di dati strutturati ovvero omogeneo per contenuti e formato, memorizzati in un computer, rappresentando di fatto la versione digitale di un archivio dati o schedario.\nStoria.\nAll'inizio della storia dell'informatica, la grande maggioranza dei programmi specializzati consentivano l'accesso a una singola base di dati, per guadagnare in velocit\u00e0 di esecuzione pur perdendo in flessibilit\u00e0. Oggi, invece, i moderni sistemi possono essere utilizzati per compiere operazioni su un gran numero di basi di dati differenti. Dagli anni settanta del XX secolo le basi di dati hanno subito un enorme sviluppo sia in fatto di quantit\u00e0 di dati memorizzati sia in fatto di tipi di architetture adottate. A partire da allora e soprattutto dall'inizio del XXI secolo. Queste sono le architetture dati che si sono sviluppate negli anni:\nDescrizione.\nUtilizzo terminologico.\nLa locuzione pu\u00f2 anche indicare contemporaneamente:\nInformalmente e impropriamente la parola \"banca dati\" viene spesso usata per indicare il \"database management system\" (DBMS) riferendosi dunque alla sola parte software. Un client di banca dati lato client interagisce con il DBMS server e quindi anche con la banca dati in senso fisico.\nNelle banche dati pi\u00f9 moderne, ovvero quelle basate sul modello relazionale, i dati vengono suddivisi in apposite tabelle per argomenti e poi questi argomenti vengono suddivisi per categorie (campi) con tutte le possibili operazioni di cui sopra. Questa suddivisione e questa funzionalit\u00e0 rendono le basi di dati notevolmente pi\u00f9 efficienti rispetto a un archivio di dati creato per esempio tramite il file system di un sistema operativo su un computer, almeno per la gestione di dati complessi.\nGestione delle informazioni.\nLa banca dati deve contenere anche le informazioni sulle loro rappresentazioni e sulle relazioni che li legano. Spesso, ma non necessariamente, una base dati contiene le seguenti informazioni:\nIn un sistema informatico una banca dati pu\u00f2 essere usata direttamente dai programmi applicativi, interfacciandosi con il supporto di memorizzazione agendo direttamente sui file. Questa strategia era adottata universalmente fino agli anni sessanta, ed \u00e8 tuttora impiegata quando i dati hanno una struttura molto semplice o quando sono elaborati da un solo programma applicativo.\nTuttavia dalla fine degli anni sessanta, per gestire banche dati complesse condivise da pi\u00f9 applicazioni, si sono utilizzati appositi sistemi software detti \"sistemi per la gestione di basi di dati\" (in inglese \"Database Management System\" o \"DBMS\"). Uno dei vantaggi di questi sistemi \u00e8 la possibilit\u00e0 di non agire direttamente sui dati, ma di vederne una rappresentazione concettuale.\nLa ricerca nel campo delle banche dati studia le seguenti problematiche:\nLe banche dati spesso fanno uso di tecnologie derivate da altre branche dell'informatica. \u00c8 usuale utilizzare tecniche derivate dall'intelligenza artificiale, come ad esempio il data mining, per cercare di estrarre relazioni o pi\u00f9 in generale informazioni presenti nelle banche dati, ma non immediatamente visibili.\nStruttura e modello logico.\nLe informazioni contenute in una banca dati sono strutturate e collegate tra loro secondo un particolare modello logico scelto dal progettista, per esempio relazionale, gerarchico, reticolare o a oggetti. Gli utenti si interfacciano con le banche dati attraverso i cosiddetti linguaggi di interrogazione (query di ricerca o interrogazione, inserimento, cancellazione, aggiornamento ecc.) e grazie a particolari applicazioni software dedicati (DBMS).\nDi solito le banche dati possono avere varie strutture, in ordine cronologico di comparsa e diffusione:\nIl formato XML, oltre che per scambi di dati in rete, si sta diffondendo per la definizione di vere e proprie basi di dati. XML ha una struttura gerarchica, pare quindi un \"ritorno alle origini\" dei modelli di dati.\nUn requisito importante di una buona banca dati consiste nel non duplicare inutilmente le informazioni in essa contenute: questo \u00e8 reso possibile dai gestori di banche dati relazionali, teorizzati da Edgar F. Codd, che consentono di salvare i dati in tabelle che possono essere collegate.\nLa funzionalit\u00e0 di una banca dati dipende in modo essenziale dalla sua progettazione: la corretta individuazione degli scopi della banca dati stessa e quindi delle tabelle, da definire attraverso i loro campi e le relazioni che le legano, permette poi una estrazione dei dati pi\u00f9 veloce e in generale una gestione pi\u00f9 efficiente.\nBase di dati navigazionali.\nCon la crescita della capacit\u00e0 elaborativa dei calcolatori questo contrasto con la flessibilit\u00e0 and\u00f2 attenuandosi, con la creazione negli anni sessanta di una serie di banche dati utilizzabili per diverse applicazioni. L'interesse nel fissare uno standard crebbe e Charles W. Bachman, creatore di IDS, uno di questi prodotti, fond\u00f2 il \"Database Task Group\" all'interno del gruppo \"Codasyl\", il team di lavoro dedicato alla creazione e standardizzazione del linguaggio di programmazione COBOL. Nel 1971 questo standard fu prodotto e prese il nome di \"Approccio Codasyl\" e presto fu disponibile sul mercato una serie di prodotti basati su questo approccio.\nQuesto approccio era basato sulla navigazione manuale in un insieme di dati disposti sotto forma di rete. Alla prima apertura del programma questo si trovava sul primo dato disponibile contenente, tra le altre cose, un puntatore ai dati successivi. Per trovare un dato il programma attraversava la serie di puntatori fino a trovare il dato corretto. Delle semplici \"query\" come \"Trova tutte le persone nate in Svezia\" richiedevano l'attraversamento dell'intero set di dati. Non esisteva alcuna funzione di ricerca; oggi questo potrebbe sembrare una limitazione, ma all'epoca, essendo i dati archiviati su nastro magnetico, operazioni come quelle evidenziate sopra peggioravano ulteriormente il tempo di ricerca.\nNel 1968 IBM svilupp\u00f2 un proprio sistema DBMS chiamato IMS. IMS era lo sviluppo di un programma utilizzato nelle missioni Apollo sui Sistemi /360 e utilizzava un sistema simile all'approccio \"Codasyl\", con l'unica differenza di avere un sistema gerarchico anzich\u00e9 a rete.\nAmbedue le soluzioni presero poi il nome di \"banche dati navigazionali\" a causa del metodo di consultazione che era stato previsto. Inoltre Charles Bachman, in occasione della premiazione nel 1973 in cui gli venne conferito il Premio Turing, present\u00f2 un lavoro intitolato \"Il programmatore come navigatore\". IMS \u00e8 abitualmente classificato come una banca dati gerarchico, mentre IDS e IDMS (ambedue banche dati \"CODASYL\"), CINCOMs e TOTAL sono classificati come banche dati a rete (o reticolari).\nBase di dati relazionali.\nI DBMS relazionali sono detti anche RDBMS (\"Relational DBMS\").\nEdgar F. Codd lavorava alla sede californiana di IBM come ricercatore sulla nascente tecnologia dei dischi rigidi quando osserv\u00f2 l'inefficienza dell'approccio \"Codasyl\" con la nuova modalit\u00e0 di memorizzazione dei dati, inefficienza principalmente dovuta all'assenza di una funzione di ricerca. Nel 1970 cominci\u00f2 a produrre diversi documenti schematizzanti un nuovo approccio alla costruzione delle basi di dati, culminati nel \"modello relazionale per banche dati condivise di grandi dimensioni\" (\"A Relational Model of Data for Large Shared Data Banks\").\nIn questo articolo, descrisse un nuovo sistema per archiviare e modificare grandi quantit\u00e0 di dati. Invece di utilizzare delle \"righe\" (in inglese, ma anche molto usato in italiano: \"record\" o anche \"tuple\") collegate tra di loro attraverso un qualche tipo di struttura \"ad albero\", come in \"Codasyl\", ritenne di utilizzare una \"tabella\" di righe a lunghezza fissa. Questo sistema sarebbe stato molto inefficiente nell'archiviazione di dati \"sparsi\", in cui la tabella avrebbe potuto avere diverse \"celle\" vuote; tale errore di impostazione fu corretto dividendo i dati in diverse tabelle, in cui gli elementi opzionali venivano spostati, anzich\u00e9 sprecare spazio nella tabella principale.\nAd esempio, un utilizzo comune delle banche dati \u00e8 quello di registrare delle informazioni sugli utenti: il loro nome, informazioni di accesso, indirizzo e numeri di telefono. In una banca dati navigazionale tutti questi dati sarebbero stati memorizzati in un unico \"record\", e gli elementi non presenti (ad esempio un utente di cui non sia noto l'indirizzo) sarebbero stati semplicemente omessi. Al contrario, in una banca dati relazionale, le informazioni vengono divise, ad esempio, nelle tabelle \"utente\", \"indirizzi\", \"numeri di telefono\" e solo se i dati sono presenti viene creata, nella rispettiva tabella, una \"tupla\".\nUno degli aspetti interessanti introdotti nelle banche dati relazionali sta nel collegamento delle tabelle: nel modello relazionale, per ogni \"record\" viene definita una \"chiave\", ovvero un identificatore univoco della \"tupla\". Nella ricostruzione delle relazioni, l'elemento di riferimento, che distingue una riga da un'altra \u00e8 proprio questa \"chiave\" e viene richiamata nella definizione della relazione. La chiave pu\u00f2 essere uno dei dati stessi che vengono memorizzati (ad esempio, per la tabella utenti, il \"Codice Fiscale\" della persona), una loro combinazione (chiave composta), o ancora un campo che viene aggiunto specificatamente per questo scopo. In ogni caso, la chiave primaria deve essere presente in ogni tupla e mai ripetuta pi\u00f9 di una volta in ogni relazione.\nQuesta operazione di \"riunificazione\" dei dati non \u00e8 prevista nei linguaggi di programmazione tradizionali: mentre l'approccio navigazionale richiede semplicemente di \"ciclare\" per raccogliere i diversi \"record\", l'approccio relazionale richiede al programma di \"ciclare\" per raccogliere le informazioni riguardanti ogni record. Codd, propose, come soluzione, la creazione di un linguaggio dedicato a questo problema. Tale linguaggio, pi\u00f9 tardi, si \u00e8 sviluppato nella codifica che oggi \u00e8 universalmente adottata e che \u00e8 il mattone fondamentale delle basi di dati: SQL.\nUtilizzando una branca della matematica chiamata \"calcolo delle \"tuple\"\", dimostr\u00f2 che questo sistema era in grado di compiere tutte le normali operazioni di amministrazione delle banche dati (inserimento, cancellazione, etc.) e che inoltre consentiva di disporre di uno strumento semplice per trovare e visualizzare gruppi di dati tramite un'unica operazione.\nIBM cominci\u00f2 a implementare questa teoria in alcuni prototipi all'inizio degli anni settanta, come nel \"System R\". La prima versione fu realizzata nel 1974/75 con uno strumento \"monotabella\"; negli anni successivi furono studiati i primi sistemi che potessero supportare la suddivisione dei dati in tabelle separate, utile, come abbiamo visto, per la separazione dei dati opzionali in tabelle diverse da quella principale. Versioni \"multiutente\" furono realizzate nel 1978 e nel 1979; negli stessi anni fu standardizzato il linguaggio SQL. La superiorit\u00e0 di questo sistema rispetto a \"Codasyl\" fu quindi evidente e IBM pass\u00f2 a sviluppare una versione commerciale di \"System R\", che prese il nome di \"SQL/DS\" prima e di \"Database 2\" (DB2) infine.\nIl lavoro di Codd venne proseguito presso l'Universit\u00e0 di Berkeley da Eugene Wong e Michael Stonebraker. Il loro progetto, chiamato INGRES e finanziato con fondi destinati alla creazione di una banca dati geografica, vide la luce nel 1973 e produsse i primi risultati nel 1974 anche grazie all'opera di numerosi studenti che si prestarono quali programmatori (quasi 30 persone lavorarono al progetto). INGRES era assai simile a \"System R\" e prevedeva un linguaggio alternativo a SQL, chiamato QUEL.\nMolte delle persone coinvolte nel progetto si convinsero della fattibilit\u00e0 commerciale dello stesso e fondarono imprese per entrare nel mercato con questo prodotto. Sybase, Informix, NonStop SQL e alla fine Ingres stessa nacquero quali \"spin-off\" per la diffusione di INGRES all'inizio degli anni ottanta. Perfino Microsoft SQL Server \u00e8, per certi versi, una derivazione di \"Sybase\" e, quindi, di INGRES. Solamente la Oracle di Larry Ellison part\u00ec utilizzando un approccio diverso, basato sul \"System R\" di IBM, e alla fine prevalse sulle altre compagnie con il suo prodotto, lanciato nel 1978.\nIn Svezia il lavoro di Codd venne sviluppato nella Universit\u00e0 di Uppsala che svilupp\u00f2 un diverso prodotto, \"Mimer SQL\", commercializzato nel 1984. Una particolarit\u00e0 di questa soluzione sta nell'introduzione del concetto di transazione, successivamente importata in quasi tutti i DBMS.\nBase di dati multidimensionali.\nLe banche dati multidimensionali sono un paradigma definito ancora una volta da Codd per sopperire alle scarse performance offerte dalle banche dati relazionali nel caso di utilizzo delle banche dati stesse per processi di analisi (on line analitical process, OLAP). Tali sistemi consentono di effettuare analisi su enormi quantit\u00e0 di dati con efficienza, cosa non possibile su banche dati relazionali pi\u00f9 adatte a gestire transazioni (on line transaction process, OLTP).\nDa fine anni '90 pressoch\u00e9 ogni banca dati relazionale commerciale ha al suo interno un motore multidimensionale per effettuare analisi.\nBase di dati NoSQL.\n\"NoSQL\" \u00e8 un movimento che promuove sistemi software dove la persistenza dei dati \u00e8 in generale caratterizzata dal fatto di non utilizzare il modello relazionale, di solito usato dalle basi di dati tradizionali (RDBMS). L'espressione \"NoSQL\" fa riferimento al linguaggio SQL, che \u00e8 il pi\u00f9 comune linguaggio di interrogazione dei dati nelle banche dati relazionali, qui preso a simbolo dell'intero paradigma relazionale.\nBase di dati orientata al documento.\nUna Base di dati orientata al documento \u00e8 un programma per applicazioni orientate al documento. Questi sistemi potrebbero essere implementati come strato sopra un database relazionale o a oggetti.\nLe basi di dati orientate al documento non memorizzano i dati in tabelle con campi uniformi per ogni record come nei database relazionali, ma ogni record \u00e8 memorizzato come un documento che possiede determinate caratteristiche. Qualsiasi numero di campi con qualsiasi lunghezza pu\u00f2 essere aggiunto al documento. I campi possono anche contenere pezzi multipli di dati.\nBase di dati a grafo.\nUna base di dati a grafo usa nodi e archi per rappresentare e archiviare l'informazione.\nLa rappresentazione dei dati mediante grafi offre un'alternativa al modello relazionale che fa uso di tabelle, alle basi di dati orientate al documento (che usano documenti), o altri, come i sistemi ad archivi strutturati (structured storage) basati su colonne o su cesti non interpretati di dati.\nI database a grafo sono spesso pi\u00f9 veloci di quelli relazionali nell'associazione di set di dati, e mappano in maniera pi\u00f9 diretta le strutture di applicazioni orientate agli oggetti.\nScalano pi\u00f9 facilmente a grandi quantit\u00e0 di dati e non richiedono le tipiche e onerose operazioni di unione (join).\nDipendono meno da un rigido schema entit\u00e0-relazione e sono molto pi\u00f9 adeguati per gestire dati mutevoli con schemi evolutivi.\nAl contrario, i database relazionali sono tipicamente pi\u00f9 veloci nell'eseguire le stesse operazioni su un grande numero di dati.\nBase di dati a oggetti.\nI DBMS a oggetti sono detti anche ODBMS (Object DBMS). Le banche dati multidimensionali ebbero comunque un ruolo importante sul mercato: portarono alla creazione di banche dati a oggetti. Basata sugli stessi concetti generali, questa nuova tipologia di sistemi, consente agli utenti di memorizzare direttamente \"oggetti\" all'interno delle diverse basi di dati. Ovvero, gli stessi principi della programmazione a oggetti, invece di dover effettuare un adattamento di metodi e variabili.\nQuesto pu\u00f2 avvenire grazie al particolare concetto di propriet\u00e0 delle banche dati multidimensionali. Nella programmazione a oggetti, ognuno di questi \"oggetti\" tipicamente ne conterr\u00e0 altri. Ad esempio, l'oggetto contenente il Signor Rossi, conterr\u00e0 un riferimento all'oggetto \"Indirizzo\". Contenendo il supporto per molti linguaggi di programmazione a oggetti, le banche dati che sfruttano la medesima tecnologia stanno avendo un periodo di forte sviluppo di questi tempi.\nOggi molti DBMS applicano in realt\u00e0 un misto tra il modello relazionale e il modello a oggetti. Si parla quindi di ORDBMS (\"Object Relational DBMS\").\nIn Internet.\nSono un particolare tipo di servizi web che offrono la possibilit\u00e0 di creare basi di dati direttamente sul Web. Questi servizi offrono normalmente tutte le caratteristiche base di una normale base di dati per costruire tabelle strutturate di dati di ogni genere con campi di tipo testo, numeri, data e ora e altri.\nIl loro servizio non \u00e8 solo quello di repository o contenitore di dati, ma anche quello di creare un'interfaccia grafica usabile per la gestione degli stessi presentandosi come vere e proprie applicazioni web. La condivisione svolge un ruolo importante proprio perch\u00e9 i dati sono visibili su Internet e quindi da altre persone che, con le dovute autorizzazioni, possono lavorare sui dati.\nCloud database.\nUn cloud database \u00e8 un database che tipicamente gira su una piattaforma che sfrutta il paradigma di cloud computing, ed accedendo ad essa tale database viene fornito come un semplice servizio. I servizi del database si prendono cura di garantire la scalabilit\u00e0 e un'elevata disponibilit\u00e0 della base di dati. Essi rendono lo stack del software sottostante trasparente all'utente.\nAltri database.\nDatabase parallelo.\nUn database parallelo \u00e8 un tipo di database in cui le prestazioni vengono ottimizzate tramite la parallelizzazione di varie funzionalit\u00e0, ad esempio il caricamento dei dati, la costruzione degli indici e la gestione delle interrogazioni.[1] Nell'esecuzione parallela, molte operazioni sono eseguite contemporaneamente, al contrario dell'esecuzione seriale, dove le diverse fasi di elaborazione sono sequenziali.\nDatabase distribuito.\nIn informatica un database distribuito \u00e8 un database che si trova sotto il controllo di un database management system (DBMS) nel quale gli archivi di dati non sono memorizzati sullo stesso computer bens\u00ec su pi\u00f9 elaboratori o nodi. In altri termini il database in senso fisico pu\u00f2 essere dislocato in pi\u00f9 computer situati nello stesso luogo, oppure distribuito in una rete di computer connessi tra loro sotto forma appunto di sistema distribuito.\nDatabase spaziale.\nUna base di dati spaziale (anche nota banca dati spaziale o database spaziale; in sigla: SDB) \u00e8 una base di dati ottimizzata per archiviare e interrogare dati correlati ad oggetti nello spazio, tra cui, punti, linee e poligoni. Nelle basi di dati spaziali sono integrate quindi delle funzionalit\u00e0 aggiuntive per processare tipi di dati spaziali. L'Open Geospatial Consortium (Consorzio geospaziale aperto) ha creato le specifiche Simple Features che stabiliscono degli standard per l'aggiunta di funzionalit\u00e0 spaziali alle banche dati.\nDatabase multimediale.\nBase di dati multimediale o database multimediale (in sigla MMDBMS) \u00e8 una base di dati che raccoglie oggetti di tipo testo, immagine, oggetti 3D, audio, video e una combinazione di questi e fornisce strumenti per la loro memorizzazione, accesso, ricerca e controllo. Attualmente il DBMS Oracle fornisce funzioni tipiche delle basi di dati multimediali.\nCaratteristiche.\nServer di basi di dati.\nIl server \u00e8 la parte del DBMS, e per estensione il server su cui il programma opera, che si occupa di fornire i servizi di utilizzo della base di dati ad altri programmi e ad altri computer secondo la modalit\u00e0 client/server. Il server memorizza i dati, riceve le richieste dei client ed elabora le risposte appropriate.\nTra i pi\u00f9 diffusi DBMS open source troviamo:\nI pi\u00f9 diffusi sistemi commerciali sono:\nI \"database server\" sono complessi sistemi software concepiti oltre che per memorizzare i dati, anche per fornire un accesso rapido ed efficace a una pluralit\u00e0 di utenti contemporaneamente e garantire protezione sia dai guasti sia dagli accessi indebiti (sicurezza o protezione della base dati).\nClient di base di dati.\nTra i client pi\u00f9 diffusi di base di dati che si interfacciano lato utente con il DBMS si hanno:\nTransazioni e propriet\u00e0.\nUna qualunque modifica allo stato del database tramite operazioni varie \u00e8 detta transazione, la quale deve rispettare le cosiddette regole o propriet\u00e0 ACID. Le operazioni pi\u00f9 tipiche in un DB sono quelle riassunte dall'acronimo CRUD.\nEfficienza e sicurezza.\nSicurezza significa impedire che la base dati venga danneggiata da interventi accidentali o non autorizzati, per esempio un attacco ai database, e mantenerne l'integrit\u00e0 ovvero garantire che le operazioni effettuate sulla base di dati da utenti autorizzati non provochino una perdita consistente di dati, garantendone al contempo l'affidabilit\u00e0. La protezione da accessi non autorizzati \u00e8 un tema importante nella gestione delle basi di dati che si rivelano vulnerabili nei seguenti punti:\nImplementazione e gestione.\nProgettazione.\nLa progettazione di basi di dati \u00e8 il processo di formulazione di un modello dettagliato del database. Questo modello contiene tutte le scelte progettuali a livello logico e fisico e i parametri fisici di memorizzazione necessari per la generazione del data definition language (DDL) che pu\u00f2 essere usato per l'implementazione del database. Un modello dei dati completamente specificato contiene i dettagli specifici per ogni singola entit\u00e0.\nLinguaggi utilizzati.\nNell'ambito dell'utilizzo/amministrazione della base di dati, una qualunque operazione sulla base di dati da parte dell'utente/amministratore su DBMS \u00e8 ottenibile tramite un opportuno linguaggio attraverso un DBMS manager a interfaccia grafica o a interfaccia a riga di comando. In generale \u00e8 possibile distinguere pi\u00f9 linguaggi per basi di dati, ciascuno con lessico e sintassi che definiscono tutte le istruzioni possibili, a seconda del loro utilizzo o finalit\u00e0 a partire dalla creazione/progettazione, gestione, ristrutturazione, sicurezza, fino all'interrogazione della base di dati stessa:\nLa sintassi di questi linguaggi varia a seconda del particolare DBMS e i vari linguaggi mantengono tra loro un'uniformit\u00e0 concettuale.\nInoltre \u00e8 possibile suddividere i linguaggi come:\nRapporto col diritto d'autore.\nLe banche di dati sono tutelate dalla legge sul diritto d'autore sia come opere di ingegno di carattere creativo sia come bene prodotto grazie ai rilevanti investimenti finanziari.\nIn Italia L'art 64 quinquies della legge 633/1941 sul diritto d'autore prevede che:\"L'autore di una banca di dati ha il diritto esclusivo di eseguire o autorizzare:\"\"a) la riproduzione permanente o temporanea, totale o parziale, con qualsiasi mezzo e in qualsiasi forma;\"\"b) la traduzione, l'adattamento, una diversa disposizione e ogni altra modifica;\"\"c) qualsiasi forma di distribuzione al pubblico dell'originale o di copie della banca di dati; la prima vendita di una copia nel territorio dell'Unione europea da parte del titolare del diritto o con il suo consenso esaurisce il diritto di controllare, all'interno dell'Unione stessa, le vendite successive della copia;\"\"d) qualsiasi presentazione, dimostrazione o comunicazione in pubblico, ivi compresa la trasmissione effettuata con qualsiasi mezzo e in qualsiasi forma;\"\"e) qualsiasi riproduzione, distribuzione, comunicazione, presentazione o dimostrazione in pubblico dei risultati delle operazioni di cui alla lettera b).\"L'autore di una banca di dati, che ha scelto e organizzato creativamente il materiale all'interno della raccolta, \u00e8 quindi titolare delle facolt\u00e0 esclusive di natura patrimoniale e morale riconosciute a tutti gli autori di opere dell'ingegno secondo l'articolo 64-quinquies e seg. della legge 633/1941. I diritti esclusivi di riproduzione, traduzione, adattamento, distribuzione, presentazione e dimostrazione sono detti diritti patrimoniali, cio\u00e8 hanno un valore economicamente valutabile. In quanto patrimoniali i sopracitati diritti sono trasferibili.\nL'autore pu\u00f2 quindi effettuare o autorizzare: la riproduzione permanente o temporanea, totale o parziale, la traduzione, le modifiche, gli adattamenti e le diverse disposizioni del materiale, la distribuzione, la presentazione in pubblico e l'utilizzazione economica.\nC'\u00e8 invece la possibilit\u00e0 di una libera utilizzazione quando l'accesso e la consultazione sono svolte per finalit\u00e0 didattiche o di ricerca scientifica, quando l'uso dei dati persegue fini di sicurezza pubblica e quando i dati sono utilizzati per una procedura amministrativa o giurisdizionale. La durata del diritto d'autore \u00e8 di 70 anni dalla morte dell'autore.\nIn qualunque caso le banche dati sono tutelate dal diritto d\u2019autore indipendentemente dalla tutela eventualmente accordata alle opere o ai dati da cui esse sono composte, con la precisazione che la tutela della banca dati non si estende alle opere o dati in questione. In sostanza la tutela riguarda la struttura della banca dati, in pratica la sua forma espressiva.\nNel caso in cui la banca di dati sia originale, cio\u00e8 con dati organizzati secondo criteri originali e non per esempio in ordine alfabetico o cronologico, l'autore gode dei diritti morali e di sfruttamento economico della banca dati stessa. Invece nel caso in cui la banca dati non sia originale la tutela dei diritti non \u00e8 per l'autore, ma per il costruttore ovvero colui che effettua investimenti per la costituzione della banca dati. Al costitutore della banca di dati sar\u00e0 riconosciuta, sul solo territorio dell'Unione europea, la titolarit\u00e0 di un diritto sui generis diverso dal diritto d'autore e dai diritti connessi, volto a tutelare il lavoro svolto e gli investimenti effettuati. Infatti il costitutore pu\u00f2 vietare le operazioni di estrazione e reimpiego della totalit\u00e0 o di una parte della banca dati. La durata del diritto del costitutore \u00e8 di 15 anni, rinnovabile in caso di modifiche o integrazioni sostanziali apportate alla raccolta. Il conteggio dei 15 anni comincia dal 1\u00ba gennaio dell'anno successivo alla data del completamento della banca dati. Nel caso in cui il database sia accessibile via internet i 15 anni cominciano dal 1\u00ba gennaio successivo alla messa a disposizione della banca di dati stessa.\nDiritto sui generis.\nIl diritto sui generis \u00e8 rivolto al costitutore di una banca di dati, individuato in colui che ha effettuato investimenti di denaro, tempo e lavoro, indipendentemente dal valore creativo e originale dell\u2019opera.\nIl diritto sui generis \u00e8 stato riconosciuto in ambito comunitario grazie all\u2019introduzione della Direttiva 96/9/CE presentata dall\u2019Unione Europea, in cui si parla del suddetto diritto nel capitolo III e pi\u00f9 precisamente negli articoli che vanno dal 7 fino all'11.\nTramite questo diritto, gli Stati membri conferiscono al costitutore di una banca di dati la possibilit\u00e0 di vietare operazioni di estrazione e/o reimpiego della totalit\u00e0 o di una parte sostanziale del contenuto della stessa, valutata in termini qualitativi o quantitativi, qualora il conseguimento, la verifica e la presentazione di tale contenuto attestino un investimento rilevante.\nGli Stati membri possono inoltre stabilire che l'utente legittimo di una banca di dati messa in qualsiasi modo a disposizione del pubblico possa, senza autorizzazione del costitutore della stessa, estrarre e/o reimpiegare una parte sostanziale del contenuto di tale banca:\na) qualora si tratti di un'estrazione per fini privati del contenuto di una banca di dati non elettronica;\nb) qualora si tratti di un'estrazione per finalit\u00e0 didattiche o di ricerca scientifica, purch\u00e9 l'utente legittimo ne citi la fonte e in quanto ci\u00f2 sia giustificato dagli scopi non commerciali perseguiti;\nc) qualora si tratti di estrazione e/o reimpiego per fini di sicurezza pubblica o per una procedura amministrativa o giurisdizionale.\nLa tutela sui generis \u00e8 quindi una protezione dell\u2019insieme delle informazioni contenute all\u2019interno di una banca dati, considerando lo sforzo impiegato per la sua realizzazione.\nPer tali ragioni la tutela sui generis trova il suo fondamento giuridico nel principio di territorialit\u00e0, in quanto solo le banche dati create da un cittadino di uno Stato membro dell\u2019Unione Europea ne beneficiano.\nIl requisito fondamentale richiesto per la concessione della tutela sui generis \u00e8 un ingente investimento di risorse umane ed economiche, in modo tale da poter differenziare la raccolta con una semplice copia di informazioni, che non richiede un impiego tanto grande.L\u2019investimento che viene preso in considerazione riguarda le attivit\u00e0 di raccolta di dati, la verifica delle informazioni e la presentazione dell\u2019insieme dei materiali.\nAnalizzando il diritto d\u2019autore e il diritto sui generis, in questa prospettiva, \u00e8 facile capire le differenze.Il primo si limita a proteggere la forma, quindi l\u2019architettura e la sequenza in cui sono disposti i dati, frutto di una elaborazione creativa; il secondo si applica al materiale raccolto, a prescindere dal modo in cui viene organizzato."}
{"id": "1591", "revid": "62244", "url": "https://it.wikipedia.org/wiki?curid=1591", "title": "Dungeons &amp; Dragons", "text": "Dungeons &amp; Dragons (abbreviato come D&amp;D o DnD) \u00e8 un gioco di ruolo fantasy creato da Gary Gygax e Dave Arneson, pubblicato per la prima volta nel gennaio 1974 dalla Tactical Studies Rules (TSR), azienda fondata da Gygax poi trasformata nella TSR Hobbies la quale fu acquisita nel 1997 dalla Wizards of the Coast, assieme a tutti i diritti su \"D&amp;D\"; due anni pi\u00f9 tardi, la stessa Wizards fu acquistata dalla Hasbro. In parte grazie anche a un'intensa attivit\u00e0 di marketing, i prodotti marchiati \"Dungeons &amp; Dragons\" hanno costituito oltre il 50% del mercato dei giochi di ruolo venduti nel 2002.\n\"D&amp;D\", che ha fornito lo spunto alla nascita di tutto il filone editoriale legato ai giochi di ruolo, \u00e8 tra questi il pi\u00f9 diffuso e conosciuto, con una stima di circa 20 milioni di giocatori, traduzioni in molte lingue e oltre 1 miliardo di dollari di vendite di manuali e accessori fino al 2004. Come per altri giochi di ruolo prodotti nei primi anni di diffusione di questo genere editoriale ha un nome che contiene un'allitterazione nella doppia \"D\" di \"Dungeons &amp; Dragons\".\nStoria.\nOrigini.\nIl gioco nacque nell'ambiente del wargame negli anni settanta, quando si cominci\u00f2 a sostituire a generiche unit\u00e0 rappresentanti gruppi di soldati dei personaggi che potevano evolversi da una partita all'altra, tra cui i \"Braunstein\", dei wargame in cui i giocatori controllavano individui anzich\u00e9 eserciti, organizzati inizialmente da Dave Wesely e poi proseguiti da Dave Arneson, alla partenza di Weseley per il servizio militare. Arneson utilizz\u00f2 \"Chainmail\", un regolamento di wargame tridimensionale scritto da Jeff Perren e Gary Gygax per risolvere i combattimenti e con il progredire del gioco aggiunse innovazioni come classi personaggio, punti esperienza, avanzamento di livello, classe di armatura e altri. Arneson conosceva Gygax con cui aveva sviluppato il wargame navale \"Don't Give Up the Ship!\" (1972) e lo introdusse alla sua campagna di \"Blackmoor\". I due collaborarono quindi allo sviluppo di \"The Fantasy Game\", il regolamento che diventer\u00e0 \"Dungeons &amp; Dragons\", con Gygax che scrisse e prepar\u00f2 la versione definitiva del testo.\nMolti degli elementi di \"Dungeons &amp; Dragons\" erano gi\u00e0 apparsi negli anni in ambito hobbistico nella seconda met\u00e0 del XX secolo (e anche precedentemente). L'interpretazione del personaggio pu\u00f2 per esempio essere vista come improvvisazione teatrale. Ambientazioni relative a mondi immaginari erano gi\u00e0 state sviluppate, approfondite e usate nei wargame, come per esempio Glorantha o T\u00e9kumel ma \"Dungeons &amp; Dragons\" fu una fusione unica di questi elementi.\nFonti di ispirazione.\nLa presenza di halfling, elfi, nani, mezzelfi, orchi, draghi, e simili spinge sovente a paragoni con l'opera di Tolkien e nella prima edizione la cosa \u00e8 ancora pi\u00f9 evidente per l'esplicita presenza di hobbit, ent e balrog, che nelle edizioni successive furono sostituiti da halfling, treant e balor per problemi di copyright con la Tolkien Estate. Gygax dichiar\u00f2 di non essere stato molto influenzato dal Signore degli Anelli ma che ne incluse alcuni elementi solo per sfruttare la mania dell'epoca per i romanzi di Tolkien e accontentare alcuni suoi giocatori, ma l'ispirazione proveniva da una variet\u00e0 di fonti, dalla storia medievale, i miti, le storie fantasy e i racconti pulp in modo da poter essere d'interesse al pi\u00f9 vasto pubblico possibile.\nIl sistema magico per cui i maghi devono memorizzare gli incantesimi e li dimenticano una volta lanciati fu ispirato principalmente dai romanzi del ciclo della Terra Morente di Jack Vance. Il sistema di allineamento originale (che divideva tutti i personaggi e le creature in \"Legale\", \"Neutrale\" e \"Caotico\") \u00e8 ispirato dal ciclo di \"Elric di Melnibon\u00e9\" di Michael Moorcock e dal romanzo \"Tre cuori e tre leoni\" di Poul Anderson. Tra le altre opere che influenzarono la creazione del gioco vi sono i lavori di L. Sprague de Camp, Fletcher Pratt, Robert E. Howard, Fritz Leiber, Jack Vance, H. P. Lovecraft, A. Merritt, Roger Zelazny e Michael Moorcock, cos\u00ec come di molti altri autori. Mostri, incantesimi e oggetti magici presenti nel gioco sono stati ispirati da centinaia di lavori individuali, per esempio la displacer beast \u00e8 ispirata a Coeurl, il mostro del racconto \"Il distruttore nero\" di A. E. van Vogt e la spada vorpal dalla poesia \"Jabberwocky\" di Lewis Carroll, ma non mancano le creature provenienti dalle varie mitologie e religioni del mondo reale.\nPrime versioni.\n\"Dungeons &amp; Dragons\" \u00e8 passato attraverso molte edizioni e revisioni alcune sviluppate in parallelo. Il set originale fu pubblicato nel 1974 \u00e8 ora indicato come \"OD&amp;D\" (per \"Original \"Dungeons &amp; Dragons\"\" e consisteva in tre manuali in una piccola scatola. Era una produzione amatoriale scritta presupponendo che il lettore fosse familiare con il wargame \"Chainmail\" (creato nel 1971 dallo stesso Gygax con Jeff Perren). Nonostante ci\u00f2, divenne popolare prima tra i wargamer e quindi verso un pubblico pi\u00f9 generale di studenti delle superiori e dei college. La prima tiratura di mille copie si esaur\u00ec in sette mesi (febbraio - settembre 1974), la seconda di 2000 copie in altri sette mesi (novembre 1974 - maggio 1975) e nel giugno 1975 fu pubblicata una terza tiratura di copie; le vendite continuarono a crescere e nel 1975 furono vendute copie e ancora di pi\u00f9 successivamente. Complessivamente la prima edizione fu ristampata diverse volte con alcune differenze, in particolare a partire dal 1977 furono cambiati o eliminati i riferimenti espliciti alle opere di Tolkien e l'edizione fu supportata da diversi prodotti aggiuntivi, come i supplementi originali per \"Greyhawk\" (Gary Gygax e Rob Kuntz, 1975) e \"Blackmoor\" (Dave Arneson, 1975), o i manuali \"Eldritch Wizardry\" (Gary Gygax e Brian Blume, 1976) e \"Gods, Demi-Gods and Hero's\" (Rob Kuntz e James Ward, 1976) che espansero notevolmente le classi di personaggi, mostri e incantesimi disponibili. A questi si aggiunge anche \"Swords &amp; Spells\" (Gary Gygax, 1976) che introduceva le regole per l'uso di miniature nel gioco. Anche questi primi moduli di espansione furono ristampati varie volte fino al 1979 con piccole variazioni grafiche della copertina. Nel 1976 la TSR cess\u00f2 le pubblicazioni della rivista \"The Strategic Review\" (dedicata anche a wargame) per pubblicare \"Dragon\", una rivista dedicata quasi completamente, seppur non esclusivamente, a \"Dungeons &amp; Dragons\".\nBasic e Advanced Dungeons &amp; Dragons.\nNel 1977 la TSR cre\u00f2 il primo elemento di una strategia di attacco a due punte che avrebbe diviso i regolamenti di \"Dungeons &amp; Dragons\" per oltre due decenni: fu pubblicata la prima edizione del \"Dungeons &amp; Dragons Basic Set\" (J. Eric Holmes), un set di regole in scatola che comprendeva materiale proveniente dai supplementi da \"Greyhawk\", \"Blackmoor\" e \"Eldritch Wizardry\", pensato come un'introduzione ai concetti base del gioco destinata ai giocatori pi\u00f9 giovani e che potesse essere venduta anche nei normali negozi di giocattoli. Le regole permettevano di creare personaggi solo fino al terzo livello, perch\u00e9 si supponeva che i giocatori che avessero desiderato proseguire avrebbero potuto acquistare l\"Original\" \"Dungeons &amp; Dragons\".\nNel frattempo Gygax inizi\u00f2 a lavorare su un regolamento pi\u00f9 complesso, l\"Advanced Dungeons &amp; Dragons\", che raccoglieva e raggruppava le regole, espansioni e correzioni dell'Original \"Dungeons &amp; Dragons\" che erano ormai sparse in pi\u00f9 manuali, rivedendole e unificandole. Il nuovo regolamento fu pubblicato suddiviso in tre volumi a copertina rigida, \"Monster Manual\" (1977), \"Player's Handbook\" (1978) e \"Dungeon Master's Guide\" (1979). Comunque fin dal inizio le differenze filosofiche tra \"Advanced\" e il \"Basic Set\" rovinarono l'approccio a due punte: Gygax aveva mirato a scrivere un regolamento rigidamente strutturato che cercasse di coprire e regolamentare ogni possibile situazione che poteva sorgere in gioco, mentre Holmes aveva preferito un tono pi\u00f9 leggero, che lasciava pi\u00f9 spazio all'approccio individuale. Mentre l\"Advanced\" era considerato da molti una revisione dell'Original \"Dungeons &amp; Dragons\", questo veniva comunque presentato come un nuovo gioco differente dall\"Original\" e che sarebbe stato necessario un impegno non indifferente per convertire una campagna da un regolamento all'altro. Ad aumentare la confusione contribu\u00ec il fatto che i set in scatola dell'Original \"Dungeons &amp; Dragons\" rimasero in pubblicazione fino al 1979, in un'edizione per collezionisti (la \"Original Collector's Editions\"), dato che continuavano a vendere bene.\nCon l'eccezione di \"Temple of the Frog\" (Arneson, 1975) la TSR non aveva inizialmente pubblicato avventure, ritenendo che ogni master avrebbe preferito scriversi le proprie, anche se aveva distribuito alcune avventure per essere utilizzate alla convention, come \"Tomb of Horror\" (Gygax, 1975) per Origins I. Tuttavia, in seguito al successo delle avventure pubblicate dalla Judges Guild, anche la TSR inizi\u00f2 nel 1978 a pubblicare moduli di avventura, cominciando con il primo modulo della serie G: \"G1: Steading of the Hill Giant Chief\" (Gygax, 1978). La prima avventura per il \"Basic\" fu invece \"B2: The Keep on the Borderland\" (Jeff Grubb e Jon Pickens, 1980), che fu inclusa in quasi tutte le edizioni del set in scatola, mentre \"X1: The Isle of Dread\" (David Cook e Tom Moldway, 1980) fu incluso nella scatola dell\"Expert Set\".\nA partire dal 1981 la TSR inizi\u00f2 a pubblicare ogni anno un manuale a copertina rigida per l\"Advanced\" cominciando con \"Deities &amp; Demigods\" (James M. Ward con Robert J. Kuntz, 1980). Da segnalare in particolare \"Fiend Folio\" (1981), che fu curato da Don Turnbull, in precedenza curatore editoriale di \"White Dwarf\", assunto per gestire la branca britannica della TSR, e \"Oriental Adventures\" (David \"Zeb\" Cook, 1985), la cui ambientazione fu successivamente inclusa nei \"Forgotten Realms\" nel 1988 con nome di Kara-Tur e \"Unearthed Arcana\", che aggiunse molte nuove regole.\nRevisione delle edizioni.\nLa divisione tra le due linee editoriali \"Basic\" e \"Advanced\" fu sancita nel 1981 con la pubblicazione della seconda edizione del \"Basic Set\", curata da Tom Moldvay e dal nuovo set in scatola \"Expert\" curata da David \"Zeb\" Cook, che permetteva di portare i personaggi del \"Basic\" fino al 14\u00ba livello.. Nuove edizioni del \"Basic\" e dell\"Expert\" furono pubblicate nel 1983 a cura di Frank Mentzer (l'edizione nota tra i fan come \"scatola rossa\") seguite dal \"Companion\" (Frank Mentzer, 1983), \"Master\" (Gary Gygax e Frank Mentzer, 1985) e \"Immortals\" (Frank Mentzer, 1986), ognuna delle quali conteneva le regole per personaggi con livello crescente di potere ed esperienza. Come ammise lo stesso Mentzer la sua voleva essere pi\u00f9 una raccolta di \"linee guida\" che non un insieme di regole, distinguendosi cos\u00ec dalla filosofia di \"AD&amp;D\", che stava avendo in quel periodo un vero e proprio boom di manuali contenenti nuove regole o caratteristiche del gioco (mostri, incantesimi, nuove classi). Le descrizioni geografiche presenti nei manuali e nelle avventure di \"D&amp;D Basic Set\" si evolsero gradualmente diventando l'ambientazione \"Mystara\".\nNel 1991 fu pubblicata la scatola introduttiva della 5\u00aa edizione di \"D&amp;D Basic Set\" insieme ad alcuni moduli collegati, inseriti in una nuova ambientazione, la Valle del Tuono. Questi moduli contengono regole e situazioni pensate principalmente per iniziare a \"D&amp;D\" nuovi giocatori, oltre che a fornire un'impostazione che richiama i giochi da tavolo fantasy tipo \"HeroQuest\" (mappa del dungeon da esplorare, miniature in cartoncino dei mostri e dei personaggi giocanti, ecc...); queste caratteristiche, oltre che l'assenza di vere novit\u00e0 rispett\u00f2 all'edizione precedente, ne decretarono lo scarso successo tra i giocatori gi\u00e0 esperti. A queste uscite si affiancarono la \"Dungeons &amp; Dragons Rules Cyclopedia\" (Aaron Allston, 1991), che riassunse in un unico volume cartonato quasi tutte le regole pubblicate nelle prime quattro scatole della 4\u00aa edizione e parte di quelle opzionali pubblicate all'interno dei vari \"Gazetteer\" (supplementi geografici per Mystara, divenuta l'ambientazione ufficiale di \"D&amp;D Basic Set\") e il \"Wrath of the Immortals\" (Aaron Allston, 1992), che aggiornava e semplifica le regole della scatola \"Immortals\", rendendo anche esplicito il legame con l'ambientazione Mystara. I prodotti pubblicati furono divisi in una serie introduttiva (giocabile anche con solo la scatola base) e un \"Challenger Series\", che prevede l'utilizzo della \"Rules Cyclopedia\" (o delle scatole colorate precedenti).\nNel 1994 la TSR pubblic\u00f2 \"The Classic Dungeons &amp; Dragons Game\", considerata la 6\u00aa edizione di \"D&amp;D Basic Set\", anche se in realt\u00e0 \u00e8 solo una ristampa della scatola introduttiva della 5\u00aa edizione con rinnovate impaginazione e veste grafica e l'aggiunta di miniature di plastica per gli avventurieri. Anche questa edizione fu ristampata diverse volte (l'ultima nel 1996), con alcune modifiche nella grafica, ma con contenuti invariati. \u00c8 l'ultimo prodotto pubblicato per il \"D&amp;D\" Base, nonostante solo pochi mesi prima la rivista ufficiale \"Dragon Magazine\" avesse annunciato essere in lavorazione diversi prodotti ambientati a Mystara.\nNell'ambito del regolamento Advanced nel 1984 fu pubblicato, per \"AD&amp;D\", \"Dragons of Despair\", la prima avventura di una lunga saga, costituita da 14 moduli ambientata nel mondo di \"Dragonlance\", degna di nota per costituire una vera e propria storia, piuttosto che una serie di \"dungeon crawl\" come era stato per le avventure precedenti, e per la pubblicazione ad esso collegata di una serie di romanzi che ottennero un buon successo. Il modulo descrittivo dell'ambientazione, \"Dragonlance Adventures\", fu pubblicato solo 3 anni pi\u00f9 tardi. Nel 1987 fu pubblicato per \"AD&amp;D\" il \"Forgotten Realms Campaign Set\" che introdusse l'ambientazione dei Forgotten Realms.\nLa seconda edizione dell\"Advanced Dungeons &amp; Dragons\" fu pubblicata nel 1989, sempre divisa in tre volumi, l'autore principale fu David \"Zeb\" Cook. L'originale \"Monster Manual\" fu sostituito dal \"Monstrous Compendium\", un raccoglitore ad anelli, rimpiazzato a sua volta nel 1993 dal \"Monstrous Manual\", un manuale a copertina rigida. Nel 1995 i manuali base dell\"Advanced\" furono leggermente rivisti, anche se la TSR continu\u00f2 a riferirsi ad essi come seconda edizione, e una serie di manuali detti \"Player's Option\" furono pubblicati come regole opzionali. Con la seconda edizione furono promosse anche ambientazioni diverse da quelle fantasy tradizionali, tra cui la fusione del fantasy con altri generi, come l'orrore (\"Ravenloft\", 1990), la \"space opera\" (\"Spelljammer\" di Jeff Grubb, 1989) e l'apocalittico (Dark Sun), cos\u00ec come versioni storiche alternative e ambientazioni mitologiche non europee.\nAlcuni aspetti del gioco che avevano attirato una pubblicit\u00e0 negativa furono deliberatamente esclusi dalla seconda edizione dell\"Advanced\". In particolare i riferimenti a demoni e diavoli, illustrazioni che potevano essere ritenute sessualmente suggestive e personaggi giocanti malvagi come assassini e mezzi orchi. Le tematiche della nuova edizione cambiarono passando da quelle tipiche della letteratura \"sword and sorcery\" degli anni sessanta e settanta, ad un misto di storia e mitologia medievale. Ci furono alcune variazioni minori alle regole tra cui l'aggiunta delle \"non-weapon proficiencies\", capacit\u00e0 simili ad abilit\u00e0 comparse per la prima volta in supplementi della prima edizione. Gli incantesimi furono divisi in sfere e scuole, le classi personaggi furono consolidate, i limiti sull'avanzamento per i personaggi non umani ampliati e il sistema di combattimento fu leggermente rivisto.\nNel 1995 la TSR ripubblic\u00f2 i manuali base della seconda edizione con nuove copertine, illustrazioni e layout della pagina. Questa pubblicazione fu seguita a breve da una serie di volumi etichettati \"Player's Option\" (\"Player's Option: Combat &amp; Tactics\", \"Player's Option: Skills &amp; Powers\", \"Player's Option: Spells &amp; Magic\", \"Dungeon Master Option: High-Level Campaigns\"), che introducevano regole alternative e opzioni per i personaggi, cos\u00ec come regole per campagne di alto livello.. Alcune di queste regole includevano l'introduzione di un sistema a punti per permettere ai giocatori di scegliere le opzioni di classe possedute dal proprio personaggio, in modo simile alle non-weapon proficiency e introducevano gli attacchi di opportunit\u00e0 nel combattimento. Questa edizione \u00e8 chiamata informalmente dai giocatori \"AD&amp;D 2.5\".\nIl declino della TSR e l'acquisto da parte della Wizards of the Coast.\nNei primi anni novanta la Wizards of the Coast pubblic\u00f2 il gioco di carte collezionabili fantasy \"\", che in breve tempo divenne un enorme successo editoriale, oggetto di numerosi tentativi di emulazione da parte di altri editori. La TSR, nel tentativo di cavalcare l'onda del successo dei giochi collezionabili, pubblic\u00f2 prima il gioco di carte collezionabili \"Spellfire\" (1994) e, successivamente, quello di dadi collezionabili \"Dragon Dice\" (1995), entrambi ambientati negli universi narrativi delle varie edizioni di \"AD&amp;D\", ma i giochi ottennero scarso seguito e in breve furono abbandonati.\nIl successo dei giochi di carte collezionabili caus\u00f2 un calo delle vendite dei giochi di ruolo in generale e in seguito ad alcune mosse editoriali sbagliate la TSR aveva accumulato nel 1997 oltre debiti ed era sull'orlo della bancarotta e venne acquisita dalla Wizard of the Coast con l'intermediazione di Bob Abramowitz e Ryan Dancey della Five Ring Publishing Group. La maggior parte del team creativo e professionale della TSR si trasfer\u00ec dal Wisconsin a Renton, nello stato di Washington. Inoltre la Wizards riassunse o riallacci\u00f2 i rapporti con molti degli autori che erano stati licenziati dalla TSR negli ultimi problematici anni. I prodotti di \"D&amp;D\" continuarono comunque a portare il logo della TSR fino al 2000, dopo l'acquisizione della Wizard of the Coast da parte della Hasbro.\nTra il 1997 e il 1998 le linee editoriali legate ad \"AD&amp;D\" furono ridotte ai soli \"Forgotten Realms\" e \"Dragonlance\", ma prima della pubblicazione della terza edizione la Wizards of the Coast pubblic\u00f2 numerosi moduli che rinnovavano o ristampavano moduli del passato \u2014 \"Against The Giants: The Liberation of Geoff\" (1999), \"Dragonlance Classics 15th Anniversary Edition\" (1999), \"Ravenloft\" (1999), \"Return to the Keep on the Borderlands\" (1999), \"Return to White Plume Mountain\" (1999), \"TSR Silver Anniversary Collector\u2019s Edition\" (1999), \"Slavers\" (2000) e \"Return to the Temple of Elemental Evil\" (2000) \u2014 e venne pubblicato il \"Dragon Magazine Archive\" una raccolta digitale dei primi 250 numeri di \"Dragon\"\nDungeons &amp; Dragons 3rd Edition.\nDopo tre anni di sviluppo la Wizards of the Coast pubblic\u00f2 nel 2000 \"Dungeons &amp; Dragons 3rd Edition\" (in genere abbreviata come \"D&amp;D3E\" o \"3E\"). Scritto da (a cura di) Monte Cook, Jonathan Tweet e Skip Williams, questa nuova edizione riport\u00f2 le linee \"Basic\" e \"Advanced\" insieme in un unico regolamento, il termine \"Advanced\", non essendo pi\u00f9 in commercio da diversi anni la versione \"base\", e il concetto di \"terza edizione\" va cos\u00ec ad indicare sia la 3\u00aa edizione di \"AD&amp;D\", sia, viste le sensibili variazioni nelle regole, quella che si pu\u00f2 definire una terza reincarnazione del gioco (\"Dungeons &amp; Dragons\", \"Advanced Dungeons &amp; Dragons\" e \"Dungeons &amp; Dragons 3rd Edition\"). All'epoca fu la pi\u00f9 grande revisione mai fatta finora delle regole di \"D&amp;D\", che serv\u00ec anche come base per il regolamento di gioco di ruolo multigenere \"d20 System\". Le regole della terza edizione furono progettate per essere internamente consistenti e meno restrittive delle precedenti edizioni del gioco permettendo una maggiore flessibilit\u00e0 ai giocatori nel creare il personaggio che volevano interpretare. Furono introdotte abilit\u00e0 e talenti per incoraggiare la personalizzazione dei personaggi. Le nuove regole standardizzarono anche la risoluzione delle azioni e il combattimento.\nL'introduzione del \"d20 system\" rese possibile ad altre case editrici la pubblicazione di materiale compatibile con \"Dungeons &amp; Dragons\" senza il bisogno di sviluppare regole proprie e soprattutto senza il bisogno di approvazione da parte della Wizards of the Coast. Il \"d20 system\" \u00e8 una versione open source delle regole base di \"D&amp;D\" rese disponibili con la licenza Open Gaming License. Ci\u00f2 facilit\u00f2 la vendita dei prodotti compatibili con \"D&amp;D\" unificandoli in una licenza commerciale facilmente riconoscibile. Molti altri editori, come la White Wolf (sotto l'etichetta \"Sword &amp; Sorcery Studios\"), Alderac Entertainment Group, Mongoose Publishing e Malhavoc Press, pubblicarono prodotti per il \"d20 system\".\nNel 2002 la Wizards of the Coast cerc\u00f2, tramite concorso, un'ambientazione da affiancare a \"Greyhawk\" e \"Forgotten Realms\" (le uniche due ancora direttamente supportate). Tra pi\u00f9 di concorrenti vinse \"Eberron\" di Keith Baker che fu pubblicata nel 2004 con il manuale \"Eberron Campaign Setting\".\nNel 2003, fu pubblicata una revisione delle regole, la \"Dungeons &amp; Dragons v.3.5\", conosciuta anche come Revised 3rd Edition o \"D&amp;D3.5\". Questa incorporava centinaia di cambiamenti minori alle regole e espandeva i manuali base. Sebbene sia stato un successo di vendite per la Wizards of the Coast l'edizione di \"D&amp;D3.5\" fu un disastro per gli editori di materiale compatibile con il \"D20 System\", molti dei loro manuali divennero senza preavviso obsoleti e le risorse dei giocatori furono dirette all'acquisto dei nuovi manuali base. Alcuni editori come AEG e Fantasy Flight Games, abbandonarono la pubblicazione di giochi di ruolo, altri come Mongoose Publishing passarono alla pubblicazione di manuali usando la Open Gaming License, ma non il \"d20 System\".\nDungeons &amp; Dragons 4th Edition.\nLo sviluppo di \"Dungeons &amp; Dragons\" 4th Edition cominci\u00f2 all'inizio del 2005 con lo scopo dichiarato di rendere il gioco pi\u00f9 rapido, intuitivo e divertente. Il team di sviluppo iniziale fu composto da Rob Heinsoo, Andy Collins e James Wyatt, con la collaborazione di molti altri.\nLa nuova edizione venne annunciata pubblicamente alla \"Gen Con\" del 2007. Un'avventura introduttiva, \"H1: Keep on the Shadowfield\" fu pubblicata nel maggio 2008 e i tre manuali base furono pubblicati il 26 giugno 2008. La nuova edizione ristruttur\u00f2 le classi dei personaggi, basando ognuna sull'uso di una fonte di potere specifica: \"arcano\" per maghi, warlock, bardi e maghispada, \"divino\" per paladini, chierici, vendicatori e invocatori, \"primevo\" per sciamani, barbari e guardiani, \"marziale\" per ladri, ranger, guerrieri e condottieri, \"psionico\" per monaci e psion. Il potere fornisce un certo numero di abilit\u00e0, utilizzabili a volont\u00e0 oppure con limiti per incontro o per giorno, e permette di assegnare ad ogni classe un ruolo, come \"difensore\" (guerriero in prima linea), \"controllore\" (capace di attaccare pi\u00f9 avversari contemporaneamente) o \"leader\" (in grado di supportare l'azione degli altri membri del gruppo).\nLa pubblicazione di materiale compatibile con \"D&amp;D\" fu permessa con la \"Game System License\" (GSL), molto pi\u00f9 restrittiva rispetto alla precedente \"Open Gaming License\". Alcuni editori terzi, come la Kenzer &amp; Company o la Goodman Games, decisero di pubblicare materiale compatibile con la quarta edizione, senza per\u00f2 utilizzare la licenza GSL. Nel 2009 la GSL fu rivista e alleggerita in alcuni punti, ma gli unici editori di terze parti ancora interessati furono nuove case editrici che pubblicavano solo documenti in formato PDF.\nSuccessivamente alla pubblicazione della quarta edizione il piano editoriale della Wizards of the Coast si indirizz\u00f2 sul pubblicare ogni anno tre manuali di regole e tre di ambientazione, ripartiti in uno per i giocatori, uno per i master e uno per le avventure. Nel 2008 fu pubblicata la nuova versione dei \"Forgotten Realms\", adattata con esiti disastrosi al concetto del \"points of lights\" della nuova edizione. Nel 2009 furono pubblicati tre nuovi manuali base, il \"Player's Handbook 2\", \"Dungeon Master's Guide 2\" e il \"Monster Manual 2\", e altri tre manuali di ambientazione per \"Eberron\". Nel 2010 furono pubblicati il \"Player's Handbook 3\" e il \"Monster Manual 3\" (la pubblicazione del \"Dungeon Master's Guide 3\" venne cancellata) e i manuali di ambientazione per \"Dark Sun\".\nDungeons &amp; Dragons 5th Edition (D&amp;D Next).\nIl 9 gennaio 2012 la Wizards of the Coast annunci\u00f2 che stava iniziando a preparare una quinta edizione del gioco. Il playtest pubblico inizi\u00f2 il 24 maggio 2012. Mike Mearls alla \"Gen Con\" del 2012 afferm\u00f2 che la casa produttrice aveva ricevuto dei feedback da oltre 75.000 giocatori ma per completare lo sviluppo sarebbero occorsi due anni. Il materiale cos\u00ec distribuito, fino a giugno 2014, prese il nome di \"D&amp;D Next\". La pubblicazione della quinta edizione \u00e8 avvenuta in coincidenza con il 40\u00ba anniversario di \"D&amp;D\", durante l'estate del 2014, con la pubblicazione di un set introduttivo (il \"D&amp;D Starter Set\") e di una copia delle regole base scaricabile gratuitamente, seguita il mese successivo dalla pubblicazione del nuovo \"Player's Handbook\". Nel corso dell'autunno, invece, sono andati in stampa i successivi manuali e le prime avventure ufficiali. Con queste uscite, il nome della linea \u00e8 cambiato, chiamandosi ora \"Dungeons &amp; Dragons\" senza fare alcun riferimento all'edizione progressiva.\nLa quinta edizione apporta numerosi cambiamenti che alleggeriscono le regole e le meccaniche del gioco, rendendolo pi\u00f9 semplice ed equilibrato. I numeri in generale sono stati ridotti e limitati nei loro massimali, cos\u00ec come le differenze di valori tra i livelli pi\u00f9 bassi e quelli pi\u00f9 alti, riducendo il divario di potenza che si era creato, e rendendo le sfide interessanti a qualunque livello. Per i tiri salvezza, i tre bonus \"Riflessi\", \"Tempra\" e \"Volont\u00e0\" sono stati sostituiti dai sei modificatori di caratteristica. Sono stati introdotti i \"bonus di competenza\" e le meccaniche di \"vantaggio\" e \"svantaggio\" al tiro, che sostituiscono la quasi totalit\u00e0 dei bonus e malus numerici che prima si sommavano algebricamente e di cui bisognava tenere costantemente traccia. Queste ed altre semplificazioni, una fra tante quella al meccanismo della lotta, hanno reso il combattimento pi\u00f9 scorrevole. \u00c8 stata incoraggiata una maggiore interpretazione del ruolo mediante l'aggiunta di \"background\" pi\u00f9 completi, di \"sottorazze\" pi\u00f9 caratterizzate, e del bonus di \"ispirazione\". Il potere degli incantatori, prima superiori alle altre classi, \u00e8 stato bilanciato soprattutto ai livelli alti, ritoccando il meccanismo di concentrazione, il numero degli slot incantesimo, la difficolt\u00e0 nell'agire in determinate situazioni, il sistema di preparazione degli incantesimi e l'opzione di lancio rituale di alcuni di essi. Anche la meccanica del turno, ora composta da movimento, interazione, azione, azione bonus e reazione, \u00e8 stata semplificata e resa pi\u00f9 libera. Raggiunta ogni fase di aumento dei punteggi di caratteristica (come prima, ogni 4 livelli) \u00e8 ora possibile distribuire 2 punti invece che 1, oppure scegliere un talento. I talenti sono ora pi\u00f9 completi e appetibili, contenendo essi non pi\u00f9 una capacit\u00e0 isolata, ma piuttosto un set di esse coerente fra loro. Le classi sono state ampliate con percorsi di specializzazione pi\u00f9 utili a livello pratico, e la costruzione del personaggio \u00e8 stata modificata in modo da renderla pi\u00f9 equa, senza pi\u00f9 punire l'inesperienza e anzi riducendo il \"powerplay\" che sfruttava combinazioni prima pi\u00f9 efficaci di altre. Le classi di prestigio sono state sostituite dagli \"archetipi\" specifici per ogni classe. I mostri sono stati arricchiti con le \"azioni leggendarie\" e le \"azioni della tana\", che li valorizzano rispettivamente contro personaggi di livello alto e nei loro habitat naturali, con capacit\u00e0 aggiuntive come la \"resistenza leggendaria\" e le \"reazioni\", ed \u00e8 stato semplificato il meccanismo della ricarica delle azioni limitate. Sono state rese pi\u00f9 fluide le meccaniche della morte e dei riposi, e sono state introdotte aggiunte tematiche agli oggetti magici e alle possibilit\u00e0 di recupero durante i riposi brevi.\nEdizioni italiane.\nNel 1985 l'Editrice Giochi pubblic\u00f2 la traduzione italiana (a cura di Giovanni Ingellis) della 4\u00aa edizione di \"Dungeons &amp; Dragons Basic Set\" di Frank Mentzer. Successivamente pubblic\u00f2 la traduzione dell\"Expert\", del \"Companion\" e del \"Master\" e altre scatole (ad eccezione della \"Immortals\"), della 5\u00aa edizione e di diversi moduli di avventura e di ambientazione, sia per la 4\u00aa che per la 5\u00aa edizione.\nNel 1994 la Ripa di Milano pubblic\u00f2 la prima traduzione ufficiale in italiano dei tre manuali base della 2\u00aa edizione di \"Advanced Dungeons &amp; Dragons\". Questa edizione \u00e8 tuttavia afflitta da numerosi refusi ed errori di traduzione. Una nuova traduzione pi\u00f9 corretta della seconda edizione fu pubblicata dalla 25 Edition nel 1997.\nSempre la 25 Edition pubblic\u00f2 nel 2000 la traduzione italiana di \"Dungeons &amp; Dragon 3.0\" e nel 2004 la traduzione dell'edizione 3.5. Nel 2008 pubblic\u00f2 la traduzione della Quarta edizione, che nonostante un buon successo iniziale di vendite, risent\u00ec fortemente della resistenza al cambio dei giocatori della Terza edizione e del successo commerciale di \"Pathfinder gioco di ruolo\".\nNel 2017 Asmodee Italia pubblica i manuali della quinta edizione di D&amp;D tradotti in italiano: il Manuale del Giocatore, il Manuale del Master e il Manuale dei Mostri. Successivamente, lo stesso editore pubblica la versione italiana dello \"Starter Set\" e di altri manuali di avventure.\nSuccesso e impatto culturale.\nA partire da un'edizione francese nel 1982, \"Dungeons &amp; Dragons\" \u00e8 stato tradotto in molte lingue oltre all'originale inglese. Nel 2004 i consumatori avevano speso pi\u00f9 di un miliardo di dollari per prodotti legati a \"Dungeons &amp; Dragons\" e il gioco e si stimavano pi\u00f9 di 20 milioni di giocatori. Fino a sei milioni di persone hanno giocato il gioco nel 2007.\nLe varie edizioni hanno vinto molti Origins Award, tra cui l'\"All Time Best Roleplaying Rules\" del 1977, \"Best Roleplaying Rules\" del 1989 e \"Best Roleplaying Game\" del 2000 per le tre edizioni principali del gioco. Sia \"Dungeons &amp; Dragons\" che \"Advanced Dungeons &amp; Dragons\" sono stati inseriti nella Origins Hall of Fame Games. La rivista indipendente \"Games\" ha inserito \"Dungeons &amp; Dragons\" nella sua lista \"Games 100\" dal 1980 fino al 1983, mettendolo poi nella Hall of Fame nel 1984.\nSebbene molti degli ingredienti alla base di \"D&amp;D\" fossero concetti gi\u00e0 sviluppati (interpretazione di personaggi, rievocazione storica e teatro improvvisato), cos\u00ec come le simulazioni di mondi e le ambientazioni fantasy per wargame (ad esempio, \"White Bear and Red Moon\" o \"Tekumel\"), le successive evoluzioni dei giochi di ruolo sono partite dalla creazione originale di Gygax e Arneson: \"D&amp;D\" fu infatti il primo gioco di ruolo moderno, e stabil\u00ec molte delle convenzioni che hanno dominato il genere, in particolare l'uso dei dadi come meccanica di gioco, l'uso di schede personaggio, l'uso di statistiche numeriche, meccaniche di gioco incentrate sul combattimento e sviluppo della storia deciso dal master.. Dopo pochi mesi dall'esordio, altri autori ed editori cominciarono a pubblicare propri giochi di ruolo, la maggior parte dei quali di genere fantasy ispirati all'originale come \"Tunnels &amp; Trolls\" (1975), \"Empire of the Petal Throne\" (1975) e \"Chivalry and Sorcery\" (1976). Sulla spinta del successo si sarebbe arrivati alla pubblicazione da parte di vari editori di altri giochi di ruolo di fantascienza, come \"Traveller\" (1977), e fantasy, come \"RuneQuest\" (1978) e di successivi regolamenti come \"Il richiamo di Cthulhu\" (1981, basato sulla cosmologia creata da H. P. Lovecraft), \"Champions\" (1982), \"GURPS\" (1986), Guerre stellari - Il gioco di ruolo (1987, ispirato a Guerre stellari) e \"\" (1991). Con il lancio della 3\u00aa edizione di \"D&amp;D\", la Wizards rese disponibile il d20 System sotto la Open Gaming License (OGL). Grazie a questa licenza gli autori sono liberi di usare il \"d20 system\" per scrivere i propri giochi e supplementi di gioco.\n\"D&amp;D\" \u00e8 citato anche nel mondo della musica. Il ritornello della canzone Ancient Dreams dell'omonimo album dei Candlemass recita: \"Great kings and tyrants, elflords and unicorns, devils and demons, dungeons and dragons\". La copertina dell'album Det som engang var del musicista norvegese Burzum \u00e8 tratta da un modulo del gioco chiamato \"Il tempio del male elementale.\"\n\"Dungeons &amp; Dragons\" viene pi\u00f9 volte citato nella sit-com \"The Big Bang Theory\": in ben cinque episodi viene giocato dai protagonisti, mentre in altri tre episodi viene solo menzionato. Nell'episodio \"Il vortice del D&amp;D\", l'ultimo in cui si gioca a \"D&amp;D\", al tavolo sono presenti cinque guest star: William Shatner (James T. Kirk in \"Star Trek\"), Wil Wheaton (Wesley Crusher in \"\"), Joe Manganiello, Kareem Abdul-Jabbar e Kevin Smith.\nPendleton Ward si \u00e8 ispirato all'ambientazione di \"D&amp;D\" per realizzare alcuni personaggi della sua serie a cartoni Adventure Time, come ad esempio il Lich.\n\"Dungeons &amp; Dragons\" \u00e8 citato a pi\u00f9 riprese in Player One di Ernest Cline. In particolare una delle avventure pi\u00f9 famose del gioco, \"Tomb of Horrors\", scritta da Gary Gygax, costituisce l'ambientazione di una delle prove che gli utenti del mondo virtuale creato da James Halliday devono superare per ottenere il premio finale.\n\"D&amp;D\", e in particolare la creatura Demogorgone contenuta nel \"Manuale dei Mostri\", \u00e8 un riferimento ricorrente nella serie televisiva \"Stranger Things\", al punto da portare la Wizards of the Coast a pubblicare nel 2019 uno schermo del master e uno Starter Set aventi come tema la suddetta serie.\nIl gioco viene citato pi\u00f9 volte nella saga di romanzi \"Shadowhunters\" di Cassandra Clare: uno dei personaggi, Simon Lewis, \u00e8 un grande appassionato di \"D&amp;D\" e ne parla spesso durante le sue vicende.\nStruttura del gioco.\nNormalmente \"Dungeons &amp; Dragons\" \u00e8 giocato seduti intorno a un tavolo. Ogni giocatore generalmente interpreta un singolo personaggio, detto personaggio giocante (PG), che rappresenta il protagonista di un'avventura, insieme ai personaggi degli altri giocatori, in un'ambientazione fittizia di genere fantasy, sotto la guida di un giocatore detto dungeon master (DM) che descrive le situazioni in cui si trovano i personaggi. Nel corso del gioco ogni giocatore dirige le azioni del suo personaggio e le sue interazioni con gli altri personaggi, descrivendone verbalmente le decisioni e risolvendo la riuscita o l'insuccesso delle loro azioni mediante il lancio di dadi. L'insieme dei personaggi \u00e8 descritto come un gruppo o \"party\" di avventurieri, in cui ad ogni membro viene assegnato una propria area speciale di competenza che contribuisce al successo dell'intero gruppo. Il gioco spesso prosegue in una serie di incontri che completano una singola avventura, a loro volta una serie di avventure correlate costituisce una campagna.\nI risultati delle scelte dei personaggi e della storia globale del gioco sono determinati dal dungeon master, secondo le regole del gioco. Il DM sceglie e descrive i vari personaggi non giocanti (PNG) che il gruppo incontra, l'ambiente con il quale interagiscono e i risultati di questi incontri secondo le scelte e le azioni dei giocatori. Gli incontri spesso prendono la forma di combattimenti contro 'mostri' \u2014 un termine generico usato in \"D&amp;D\" per riferirsi a esseri potenzialmente ostili come animali, aberrazioni magiche o creature mitiche. Le regole del gioco trattano vari soggetti come l'interazione sociale, l'uso della magia, il combattimento e gli effetti dell'ambiente sui personaggi, aiutando il DM a prendere decisioni. Il DM pu\u00f2 scegliere di deviare dalle regole pubblicate o crearne di nuove se lo ritiene necessario.\nI soli oggetti necessari per giocare sono i manuali di regole, una scheda personaggio per ogni giocatore e diversi dadi. L'edizione corrente assume anche l'uso di miniature o segnalini su una mappa quadrettata per gestire i combattimenti, ma non \u00e8 un obbligo. Numerosi accessori opzionali sono disponibili per migliorare il gioco, come manuali aggiuntivi, avventure pronte e varie ambientazioni.\nMeccaniche di gioco.\nCreazione del personaggio.\nPrima dell'inizio del gioco ogni giocatore crea il suo personaggio e ne registra i dettagli su una scheda del personaggio. Prima di tutto il giocatore determina il punteggio delle caratteristiche del personaggio. Queste consistono di forza, costituzione, destrezza, intelligenza, saggezza e carisma. Il loro valore determina le potenzialit\u00e0 del personaggio in gioco, la sua efficacia nel compiere azioni, nel resistere ad effetti negativi e le classi di personaggio a cui pu\u00f2 accedere. Nel regolamento originale il valore di ogni abilit\u00e0 \u00e8 calcolato sommando il totale di tre dadi a sei facce nell'ordine in cui sono lanciati. Successivamente sono state sviluppate diverse varianti. Nella quarta edizione i metodi proposti sono di assegnarli da una lista di valori pregenerata, di \"comprarli\" spendendo un certo numero di punti (maggiore il valore desiderato maggiore il costo) o di generarli tirando per sei volte quattro dadi a sei facce e sommando ad ogni tiro il valore dei tre dadi pi\u00f9 alti, i valori cos\u00ec ottenuti sono assegnati alle caratteristiche secondo la preferenza del giocatore)\nIl giocatore sceglie quindi una razza (come umano o elfo), una classe (come guerriero o mago), un allineamento (una sintesi della sua morale ed etica) e diversi poteri, abilit\u00e0 o talenti che migliorano le sue capacit\u00e0 base. Il personaggio \u00e8 di solito sviluppato e personalizzato creando il suo background.\nSvolgimento del gioco.\nDurante il gioco ogni giocatore descrive le azioni del suo personaggio, come tirare un pugno ad un avversario, scassinare una serratura o parlare con un Personaggio non giocante gestito dal dungeon master, che a sua volta descrive il risultato delle azioni dei giocatori e le reazioni dei personaggi non giocanti. In genere azioni banali come raccogliere una lettera o aprire una porta non chiusa a chiave riescono automaticamente ma il risultato di azioni pi\u00f9 complesse o rischiose \u00e8 generalmente determinato tirando dei dadi. I fattori che contribuiscono al successo dell'azione comprendono il valore delle caratteristiche del personaggio, le abilit\u00e0 che possiede e la difficolt\u00e0 dell'azione tentata. Nelle circostanze in cui il personaggio non ha il controllo di un evento, come quando scatta una trappola o un effetto magico o quando \u00e8 il soggetto di un attacco magico o inusuale, pu\u00f2 tentare un tiro salvezza per determinare il valore del danno o degli effetti subiti. In questo caso le probabilit\u00e0 di successo sono influenzate dalla classe, livello e (a partire dalla terza edizione) dal valore delle caratteristiche.\nCon il progredire del gioco ogni personaggio cambia e in genere aumenta le sue capacit\u00e0, ottiene ricchezze e pu\u00f2 anche cambiare il suo allineamento o aggiungere nuove classi personaggio. Il modo principale per l'avanzamento del personaggio \u00e8 l'ottenimento di punti esperienza (XP/EXP), che generalmente si ottengono sconfiggendo un nemico o completando un compito difficile. Ottenere punti esperienza a sufficienza permette a un personaggio di salire di livello ottenendo nuovi poteri, capacit\u00e0 o abilit\u00e0 della sua classe. Fino alla terza edizione i punti esperienza potevano anche essere persi in alcune circostanze, per esempio durante uno scontro con una creatura che succhia la forza vitale o usando certi poteri magici che richiedono di pagare un costo in punti esperienza.\nI punti ferita sono una misura della vitalit\u00e0 e salute del personaggio e sono determinati dalla classe, livello e costituzione del personaggio. Possono essere temporaneamente persi quando un personaggio sostiene ferite in combattimento o viene ferito in altro modo e la loro perdita \u00e8 il modo pi\u00f9 comune per un personaggio di morire nel gioco. La morte pu\u00f2 anche essere causata dalla riduzione a zero dei punti abilit\u00e0 e dei livelli del personaggio. Quando un personaggio muore \u00e8 spesso possibile che sia fatto risorgere con l'uso della magia, sebbene questo imponga alcune penalit\u00e0. Se la resurrezione non \u00e8 possibile il giocatore pu\u00f2 creare un nuovo personaggio per proseguire il gioco.\nManuali di gioco.\nI manuali di \"D&amp;D Basic Set\" sono suddivisi secondo la crescita di potere dei personaggi e pubblicati (ad eccezione dell\"Immortal\") in una scatola che conteneva un manuale dedicato ai giocatori ed uno dedicato al dungeon master (all'interno di quest'ultimo comparivano anche le descrizioni e statistiche dei mostri).\nLe regole di \"Advanced Dungeons &amp; Dragons\" sono suddivise in tre manuali base rilegati dalla copertina rigida: \"Player's Handbook\" (o \"Manuale del Giocatore\"), con le regole per creare personaggi, parte delle regole di combattimento e l'elenco degli incantesimi, \"Dungeon Master's Guide\" (o \"Guida del Dungeon Master\"), con un approfondimento delle regole di combattimento, elenchi di oggetti magici benefici e maledetti, suggerimenti su come impostare una campagna, creare un'ambientazione, assegnare punti esperienza, ecc..., e \"Monster Manual\" (o \"Manuale dei Mostri\"), elenco e descrizione delle creature mostruose che i personaggi possono incontrare). Questa suddivisione, cominciata fin dalla versione originale di \"D&amp;D\", \u00e8 stata in seguito mantenuta per tutte le successive edizioni. La popolarit\u00e0 dei primi tre manuali di \"AD&amp;D\" incoraggi\u00f2 la TSR a pubblicare nuovi volumi: per l'epoca dell'uscita della 2\u00aa erano stati pubblicati oltre una dozzina di manuali rilegati che dettagliavano divinit\u00e0 (\"Deities &amp; Demigods\" 1980), nuovi manuali di mostri (\"Fiend Folio\" 1981, \"Monster Manual II\" 1983), nuove regole (\"Unearthed Arcana\" 1985, \"Dungeoneer's Survival Guide\" 1986, \"Wilderness Survival Guide\" 1986, Manuale dei Piani 1987) e ambientazioni (\"Oriental Adventures\" 1985, \"Dragonlance Adventures\" 1987, \"Greyhawk Adventures\" 1988). La seconda edizione espanse il numero di manuali di gioco aggiuntivi, soprattutto attraverso le serie \"Complete Handbook...\" o \"Complete Book of...\", manuali dedicati a specifiche razze o classi di personaggi. Diversi altri archetipi come il barbaro o concetti specifici di particolari campagne, come il gladiatore di \"Dark Sun\" godettero di un proprio manuale. Questi manuali introdussero il concetto di \"kit\", essenzialmente versioni specializzate di una classe di personaggi.\nL'edizione 3.0 etichett\u00f2 chiaramente i \"Player's Handbook\", \"Dungeon Master's Guide\" e \"Monster Manual\" come i 3 manuali base. Questa edizione forn\u00ec regole consistenti e costanti per diversi tipi di mostri, effetti (invisibilit\u00e0, fatica, ecc.) ed incantesimi (i cui effetti erano sempre stati la fonte di vividi dibattiti tra i giocatori). Ancora pi\u00f9 significativo fu la disponibilit\u00e0 di queste regole come open source, nella forma di un \"System Reference Document\" che poteva essere usato da altri editori per creare i loro propri prodotti compatibili con \"D&amp;D 3.0\".\nModuli di avventura.\nFin dall'inizio la TSR produsse numerosi \"moduli\". Questi sono avventure pronte per essere giocate, contenenti un'introduzione alla situazione in cui si trovano i giocatori, mappe dei luoghi, descrizioni degli avversari, probabile sviluppo degli eventi ed uno o pi\u00f9 obiettivi da conseguire. Molti dei moduli prodotti dalla TSR erano identificati da un codice consistente in una lettera e un numero; i moduli con la stessa lettera erano generalmente correlati. Per esempio, Z1 poteva essere un prologo a Z2, oppure potevano entrambi contenere lo stesso tipo di avversario. Sebbene correlati la maggior parte dei moduli potevano essere utilizzati singolarmente.\nAmbientazioni.\nNel corso degli anni \"Dungeons &amp; Dragons\" \u00e8 stato supportato da numerose ambientazioni, sia pubblicate dagli editori ufficiali, la TSR prima e la Wizards of the Coast dopo, sia pubblicate da altri editori su licenza. Alcune sono ambientazioni spada e stregoneria standard, mentre altre aggiungono temi orientali, dall'America Centrale, di cappa e spada e anche di viaggi nello spazio.\nLe pi\u00f9 antiche ambientazioni per \"Dungeons &amp; Dragons\", sono \"Blackmoor\" di Dave Arneson e \"Greyhawk\" di Gary Gygax, entrambe iniziate nei primi anni settanta. Poich\u00e9 inizialmente la TSR era convinta che ogni master avrebbe sviluppato una propria ambientazione autonoma in questa fase non era interessata a produrre supplementi legati ad ambientazioni particolari, e concesse quindi alla Judges Guild di pubblicare avventure ufficiali per \"Dungeons &amp; Dragons\". Dal corpo di queste avventure nacque la \"Wilderlands of High Fantasy\", di fatto la prima campagna per un gioco di ruolo a essere ufficialmente supportata.\n\"Greyhawk\", la campagna masterata da Gary Gygax fin dal 1972, venne data alle stampe solo nel 1980 in forma di una mappa (\"World of Greyhawk\", 1980), seguita da alcune avventure, la cui pubblicazione venne interrotta quando il game designer lasci\u00f2 la TSR..\n\"Mystara\", l'ambientazione ufficiale del \"Dungeons &amp; Dragons\" classico, si evolse invece a partire dai moduli della serie B e X, alla fine degli anni ottanta espansi con una serie manuali d'ambientazione (la serie di \"Gazeeter\" iniziati con \"GAZ1: The Grand Duchy of Karameikos\".\nParticolarmente importanti per \"Advanced Dungeons &amp; Dragons\" furono \"Dragonlance\" (principalmente di Tracy Hickman e Margaret Weis), lanciata nei primi anni ottanta e accompagnata da una linea di romanzi di successo, ed i \"Forgotten Realms\" di Ed Greenwood, pubblicati a partire dalla fine degli anni ottanta (\"Forgotten Realms Campaign Settings\", 1987).\nA partire dal 1989 furono pubblicate nuove ambientazioni che si staccavano dal fantasy classico, come \"Spelljammer\" (Jeff Grubb, 1989), \"Ravenloft: Realm of Terror\" (Bruce Nesmith, 1990), \"Dark Sun Campaign Setting\" (1990), \"Al-Qadim\" (Jeff Grubb, 1992) e \"Planescape\" (Zeb Cook, 1993).\nNel caso della quarta edizione di \"Dungeons &amp; Dragons\" vi sono solo tre libri per ogni ambientazione: una guida alla campagna per il dungeon master, una guida per il giocatore e un'avventura pronta da giocare. Ulteriore supporto alle ambientazioni viene fornito mediante \"D&amp;D Insider\". Al 2011 sono state pubblicate per la quarta edizione dei \"Forgotten Realms\", \"Eberron\" e \"Dark Sun\".\nAlcune ambientazioni non sono pi\u00f9 supportate ufficialmente, n\u00e9 concesse in licenza, sebbene tutte abbiano ancora una base di fan attiva: sul sito dell'editore sono presenti da diversi anni i link ai fan-site ufficiali delle varie ambientazioni non pi\u00f9 supportate direttamente.\nUn caso particolare sono le \"Living Campaigns\", in parte uno strumento di marketing e in parte un'ambientazione gestita da volontari, che permettono a persone di tutto il mondo di giocare in un universo condiviso. La RPGA Network sponsorizza numerose \"living campaigns\" ed organizza partite in convention, giornate di gioco ed altri raduni nel mondo. Alla data del 2005 la pi\u00f9 grande \u00e8 \"Living Greyhawk\".\nDadi.\n\"Dungeons &amp; Dragons\" \u00e8 noto per aver introdotto l'uso di dadi poliedrici per risolvere gli eventi del gioco e le azioni dei personaggi. Mentre la maggior parte dei giochi usava normalmente dadi a 6 facce, molti altri tipi di dadi sono usati pi\u00f9 frequentemente in \"D&amp;D\". La popolarit\u00e0 di \"D&amp;D\" spinse i suoi concorrenti ad adottare l'uso di dadi a molte facce, sebbene questa tendenza si sia ormai invertita - e normalmente i regolamenti di giochi di ruolo cerchino di adottare l'uso di un unico tipo di dado (anche se non necessariamente quello classico a sei facce).\nI dadi normalmente usati in \"D&amp;D\" sono a 4, 6, 8, 10, 12 e 20 facce (tutti eccetto il dado a 10 facce sono solidi platonici). Normalmente l'uso di un particolare tipo di dado viene indicato dal prefisso \"d\" seguito dal numero di facce del dado: \"d4\" \u00e8 il lancio di un dado a 4 facce, \"d6\" il lancio di un dado a 6 facce, e cos\u00ec via. \"d100\" (detto \"tiro percentuale\") indica l'uso di due dadi a 10 facce per ottenere un risultato compreso tra 1 e 100 (un d10 viene letto come la cifra delle decine, l'altro come la cifra delle unit\u00e0, inoltre un doppio 0 indica un 100); esiste un dado a 100 facce, ma il suo uso \u00e8 in realt\u00e0 poco pratico.\nMentre nelle edizioni precedenti a \"DnD 3.0\" tutti i tipi di dado venivano usati abbastanza intensivamente ed in maniera poco consistente, il d20 System si basa principalmente sull'uso di un dado a 20 facce per gestire quasi tutte le regole di gioco, relegando gli altri dadi solo al tiro del danno causato da armi e/o incantesimi ed al tiro dei nuovi punti ferita al passaggio di livello.\nMiniature.\n\"Dungeons &amp; Dragons\" discende dai wargame tridimensionali che usano miniature per rappresentare i combattenti e la prima edizione di \"D&amp;D\" del 1974 ne continu\u00f2 l'uso in maniera simile al suo precursore diretto, \"Chainmail\". Ma gi\u00e0 all'epoca della pubblicazione dell'edizione del 1977 i combattimenti erano in gran parte risolti verbalmente, sebbene alcuni giocatori continuassero a usarle come riferimento visuale. L'edizione 3.0 di \"Dungeons &amp; Dragons\" (2000) \u00e8 invece tornata decisamente a presupporre l'uso di miniature per visualizzare le situazioni di combattimento in gioco, un aspetto ulteriormente enfatizzato nella revisione 3.5 e nella quarta edizione.\nNegli anni ottanta diverse compagnie iniziarono la produzione di miniature specificatamente dedicate a \"Dungeons &amp; Dragons\" e altri giochi di ruolo. Tra queste vi furono la Grenadier Miniatures (1980\u20131983), Citadel Miniatures (1984\u20131986), Ral Partha, e la TSR stessa. La maggior parte di queste miniature sono in scala 25\u00a0mm, con l'eccezione delle miniature Ral Partha in scala 15\u00a0mm per la prima edizione di \"Battlesystem\".\nPeriodicamente, \"Dungeons &amp; Dragons\" \u00e8 ritornato alle sue radici di wargame pubblicando regole supplementari per wargame tridimensionale. Supplementi come \"Battlesystem\" (1985 e 1989) e una nuova edizione di \"Chainmail\" (2001) forniscono regole per gestire battaglie tra eserciti usando miniature. Nel 2003 la Wizards of the Coast ha pubblicato il \"Dungeons &amp; Dragons Miniatures Game\" (2003) venduto in scatole contenenti miniature in plastica predipinte assortite in maniera casuale, che possono essere utilizzate sia per il gioco di ruolo che per un wargame tridimensionale specifico per le miniature. Sono stati pubblicati dodici differenti set di miniature pi\u00f9 alcune miniature singole di draghi e mostri colossali. Nel 2008 la Wizards cess\u00f2 di supportare il wargame tridimensionale e prosegu\u00ec la pubblicazione delle miniature per i soli giocatori di \"D&amp;D\". La linea fu chiusa definitivamente nel 2011. Nel febbraio 2014 la Wizards of the Coast e la WizKids hanno annunciato che quest'ultima pubblicher\u00e0 una nuova linea di miniature per \"D&amp;D\".\nLe miniature sono usate in diverse maniere; solitamente vengono piazzate su un foglio di acetato quadrettato, con muri ed altri ostacoli disegnati con pennarelli. Con il procedere dell'avventura vengono cancellate le vecchie aree e disegnate le nuove. Alcuni giocatori hanno costruito interi set di gioco in carta o cartoncino, altri utilizzano la \"mappa del dungeon\" e il \"campo di battaglia\", anch'essi quadrettati, forniti insieme al manuale del dungeon master, e personalizzabili grazie a elementi scenici di carta, riutilizzabili.\nCome per i dadi, molti giocatori si affezionano a certe miniature della loro collezione, passando ore a dipingerle accuratamente. Nonostante siano disponibili con facilit\u00e0 anche miniature gi\u00e0 dipinte, la pittura di miniature \u00e8 ancora popolare, costituendo un hobby di per s\u00e9.\nProdotti correlati.\nRomanzi.\nMolti romanzi e racconti originali \u2014 pi\u00f9 di 100 \u2014 sono ambientati all'interno dei mondi di \"D&amp;D\", soprattutto in \"Forgotten Realms\" e \"Dragonlance\". Fra il 2002 e il 2004 \u00e8 stata pubblicata una serie di romanzi basati sui personaggi iconici creati per \"D&amp;D 3.0\". Non tutti i romanzi hanno avuto un'edizione in lingua italiana (l'editore italiano di riferimento \u00e8 Armenia Edizioni, anche se alcuni dei romanzi di particolare successo hanno avuto delle ristampe nella collana Oscar Mondadori).\nGiochi da tavolo.\nSono stati pubblicati molti giochi da tavolo con la licenza \"D&amp;D\", tra questi \"DragonStrike\", che usa una forma semplificata di D&amp;D e include una videocassetta promozionale con attori in costume che, aiutati dalla grafica computerizzata, interpretavano i personaggi ed i mostri del gioco da tavolo.\nLa Mattel Electronics pubblic\u00f2 un \"Dungeons &amp; Dragons\" ibrido tra gioco elettronico e gioco da tavolo, per un giocatore o due giocatori in cooperazione. La scacchiera elettronica mostra labirinti sempre diversi tramite luci a LED e il giocatore muove sopra di essa delle pedine metalliche.\nGiochi di carte collezionabili.\nLa TSR ha pubblicato \"Spellfire\", un gioco di carte collezionabili ambientato negli scenari di \"Advanced Dungeons &amp; Dragons\".\nFumetti.\nIn Italia sono reperibili tre fumetti ambientati nel mondo \"D&amp;D\" e ne trasmettono pienamente le trame e le atmosfere. Sono stati pubblicati dalla casa editrice Twenty Five Edition. I titoli degli albi sono i seguenti:\nRiviste.\nVarie riviste dedicate a supportare \"Dungeons &amp; Dragons\" sono state create dalla TSR nel corso degli anni e successivamente chiuse; le due pi\u00f9 longeve sono state, \"Dragon\" (articoli in generale, regole, ambientazioni, consigli per master, narrativa) e \"Dungeon\" (raccoglie moduli di avventura scritti dai lettori) sono state pubblicate in formato esclusivamente digitale da ottobre 2007 e chiuse nel dicembre 2013. Dall'aprile 2015 la Wizards of the Coast pubblica una rivista digitale chiamata \"Dragon+\".\nLa Nexus Editrice ha pubblicato dall'aprile 2003 ad agosto 2007 la rivista \"Dragon &amp; Dungeon\" che conteneva la traduzione di articoli di \"Dragon\" e di \"Dungeon\".\nVideogiochi.\nSono stati pubblicati molti videogiochi sotto la licenza di \"D&amp;D\" e \"AD&amp;D\". La maggior parte, ma non tutti, sono giochi di ruolo al computer che usano regole derivate da una qualche versione di \"D&amp;D\". I giochi per console correlati a \"D&amp;D\" tendono a focalizzarsi direttamente sull'azione piuttosto che sullo sviluppo degli attributi o personalit\u00e0 dei personaggi. La maggior parte dei videogiochi per console \u00e8 basata su trame lineari e strutturate che coinvolgono protagonisti pregenerati. Alla data di ottobre 2004 cinquantatr\u00e9 giochi di ruolo per computer e due arcade sono stati pubblicati e venduti sotto l'etichetta \"D&amp;D\". Quasi la met\u00e0 di questi giochi sono stati sviluppati dalla SSI e molti di questi sono stati pubblicati nella collana \"Gold Box\".\nNei videogiochi le regole di \"D&amp;D\" sono generalmente modificate per adattarsi all'uso del computer. Secondo alcuni giocatori le versioni al computer sono completamente diverse da quelle \"carta e penna\" e non dovrebbero essere raggruppate insieme.\nFra i videogiochi di ruolo, la serie \"Neverwinter Nights\" e \"Dragonshard\", pubblicato dalla Eberron Media nel 2005. La Turbine ha pubblicato nel 2006 \"Dungeons &amp; Dragons Online\", basato sull'ambientazione Eberron, che ha avuto un successo limitato a causa dell'enorme differenza rispetto al gioco cartaceo.\nAnche per i dispositivi portatili, come per esempio il Game Boy, sono stati pubblicati videogiochi ispirati a \"D&amp;D\". Alla data del 2004 sono disponibili quattro titoli. Una versione di \"Neverwinter Nights\" (2002) \u00e8 stata convertita per i telefoni cellulari. Questa versione, pubblicata nel 2004 viene definita \"Neverwinter Nights: Mobile\". Altri videogiochi ispirati al gioco sono \"Baldur's Gate,\" \"\" e \"Sword Coast Legends.\" Il primo (MMORPG) ispirato alla serie porta il nome di Neverwinter come l'omonima citt\u00e0 del gioco."}
{"id": "1592", "revid": "767487", "url": "https://it.wikipedia.org/wiki?curid=1592", "title": "Daniel Rutherford", "text": "Biografia.\nFrequent\u00f2 il corso di medicina all'universit\u00e0 della sua citt\u00e0 e fu allievo di Joseph Black; \nancora studente collabor\u00f2 attivamente con gli studi del suo maestro sull'aria fissa (anidride carbonica), \ntali studi gli permisero di riconoscere un nuovo tipo di gas (1772), \nche chiam\u00f2 aria flogistificata (azoto). \nConsegu\u00ec il dottorato nello stesso anno e intraprese viaggi di studio in Inghilterra, Francia e Italia. Ritornato in patria, si dedic\u00f2 alla professione di medico fino al 1786, anno in cui ottenne la cattedra di botanica all'universit\u00e0 di Edimburgo, che mantenne per il resto della vita.\nRutherford fu zio, per parte materna, di Sir Walter Scott."}
{"id": "1593", "revid": "767487", "url": "https://it.wikipedia.org/wiki?curid=1593", "title": "Divorzio all'italiana", "text": "Divorzio all'italiana \u00e8 un film italiano del 1961 diretto da Pietro Germi.\nPresentato in concorso al Festival di Cannes 1962, vinse il premio come miglior commedia, e ottenne anche tre candidature all'Oscar vincendo la statuetta per la miglior sceneggiatura originale.\nTrama.\nNella citt\u00e0 siciliana di Agramonte vive il barone Ferdinando Cefal\u00f9, detto Fef\u00e8. L'uomo \u00e8 coniugato da dodici anni con l'assillante Rosalia, una donna ardente d'amore per lui, ma per la quale ha perso ogni attrazione. Nel frattempo si \u00e8 innamorato della propria cugina, la sedicenne Angela. La legge italiana non ammette il divorzio, ma \u00e8 ancora previsto il delitto d'onore, un caso di omicidio punito con pena pi\u00f9 mite e molto frequente in Sicilia. Fef\u00e8 tenta allora disperatamente di trovare alla moglie un amante, per poterli sorprendere insieme, ucciderli, usufruire del beneficio del motivo d'onore e - scontata la lieve pena - sposare finalmente l'amata. Non ci riesce, ma la sorte gli viene incontro.\nIn seguito a un litigio con il marito, Rosalia, sentendosi abbandonata, cerca conforto in Carmelo Patan\u00e8, un suo vecchio spasimante creduto morto in guerra e poi tornato. Fef\u00e8, venuto a sapere della vecchia relazione, favorisce gli incontri e spia i potenziali adulteri, finch\u00e9 un giorno scopre che si sono finalmente dati appuntamento per l'indomani, in occasione dell'arrivo in citt\u00e0 del film \"La dolce vita\", che richiama al cinema l'intero paese. Il barone va al cinema, ma nel mezzo della proiezione rincasa, allo scopo di sorprendere gli amanti. Costoro, per\u00f2, anzich\u00e9 consumare il tradimento, si danno alla fuga.\nVenuta a mancare la flagranza, che avrebbe potuto giustificare lo stato d'ira richiesto dalla norma sul delitto d'onore, Fef\u00e8 si finge malato e incapace di reagire. Si attira cos\u00ec il disprezzo di tutti i concittadini, intenzionalmente, per creare condizioni di disonore sufficienti a giustificare comunque il suo gesto. Nel frattempo lo zio Calogero, padre di Angela, muore d'infarto scoprendo casualmente la tresca della figlia con il nipote. Al funerale fa la sua apparizione Immacolata, moglie di Patan\u00e8, che umilia pubblicamente Ferdinando, sputandogli in faccia.\nGrazie a don Ciccio Matara, boss locale, il barone viene a conoscenza del luogo dove sono nascosti i fuggiaschi. Giunto sul posto, trova Immacolata che ha gi\u00e0 vendicato il suo onore uccidendo il marito. Non gli resta allora che fare altrettanto con Rosalia. Condannato a tre anni di carcere, sconta una pena inferiore beneficiando di un'amnistia e torna infine in paese, dove finalmente sposa la bella Angela. Ma, dopo pochi mesi, in viaggio di nozze qualcosa mette gi\u00e0 in dubbio la felicit\u00e0 dell'unione: nella scena finale Angela, sdraiata sul ponte di una barca, bacia il neomarito Fef\u00e8, mentre con un piede carezza quello del giovane timoniere.\nProduzione.\nSceneggiatura.\nLa sceneggiatura del film fu scritta da Ennio De Concini, Pietro Germi, Alfredo Giannetti e Agenore Incrocci, quest'ultimo non indicato nei titoli di testa.\nRiprese.\nLa gran parte della citt\u00e0 fittizia di Agramonte \u00e8 stata girata nel comune di Ispica, in provincia di Ragusa, nella Sicilia sud-orientale. Altre scene sono state girate nel Ragusano (interno chiesa dentro il Duomo di San Giorgio di Ragusa Ibla) e nel Catanese (scene vista mare al porto di Ognina e scene del cinematografo dentro il teatro Bellini di Adrano).\nDoppiaggio.\nSia Stefania Sandrelli che Daniela Rocca furono doppiate da Rita Savagnone.\nCritica.\nCon questo film Pietro Germi, dai toni pi\u00f9 drammatici dei primi film della sua carriera, passa alla commedia e alla satira. Il successo fu tale che fu proprio parafrasando il titolo di questo film che venne coniato il termine \"commedia all'italiana\", che caratterizz\u00f2 gran parte della produzione cinematografica italiana degli anni sessanta e settanta..\nCon un classico schema da commedia all'italiana, Germi adatta e trasforma il romanzo di Giovanni Arpino \"Un delitto d'onore\" - in origine appunto una vicenda drammatica ambientata nell'Irpinia degli anni venti - in un ironico e godibilissimo ritratto della mentalit\u00e0 e delle pulsioni di una certa Sicilia di provincia, soprattutto prendendo di mira con un sarcasmo a volte feroce due situazioni di arretratezza legislativa dell'Italia dell'epoca: la mancanza di una legge sul divorzio (che arriver\u00e0 solo nel 1970), e soprattutto l'anacronistico articolo 587 del codice penale che regolava il delitto d'onore, che verr\u00e0 abolito soltanto venti anni dopo.\nNe scaturisce una commedia graffiante, retta magistralmente da Marcello Mastroianni, da comprimari di livello come Leopoldo Trieste e Daniela Rocca, e da una giovane Stefania Sandrelli che, grazie a questo film, avr\u00e0 grande notoriet\u00e0. Considerato uno dei migliori film della commedia all'italiana, costituir\u00e0 un modello per molti altri film che negli anni successivi tenteranno di ritrarre ironicamente la mentalit\u00e0 e i costumi dell'Italia meridionale.\nIl film \u00e8 stato inserito nella lista dei 100 film italiani da salvare. Nel 1962 il National Board of Review of Motion Pictures l'ha inserito nella lista dei migliori film stranieri dell'anno."}
{"id": "1595", "revid": "123637401", "url": "https://it.wikipedia.org/wiki?curid=1595", "title": "Disegno industriale", "text": "Il disegno industriale (dall'inglese \"industrial design\", pronuncia inglese [\u026an\u02c8d\u028cs.tri.\u0259l d\u026a\u02c8za\u026an]) \u00e8 l'uso di arti e scienze applicate al fine di migliorare estetica, ergonomia, funzionalit\u00e0 e/o usabilit\u00e0, produzione e commerciabilit\u00e0 di un prodotto. Il ruolo del progettista industriale \u00e8 dunque quello di sviluppare e concretizzare soluzioni per problemi di forma, utilizzabilit\u00e0, ergonomia fisica, commercializzazione, sviluppo della marca, e vendite.\nLa locuzione anglosassone \"industrial design\", grazie alla distinzione terminologica, propria dell'inglese, tra \"design\" (\u00abprogetto\u00bb) e \"drawing\" (\u00abdisegno\u00bb) potrebbe essere dunque tradotta in italiano con progettazione; tuttavia l'espressione \"disegno industriale\" \u00e8 la traduzione italiana comunemente accettata e ufficialmente adottata dall'Associazione per il Disegno Industriale (ADI), fondata nel 1956.\nIl progettista, \"designer\" in inglese, non viene comunque detto \"disegnatore\" (anche per non confonderlo con la figura di chi si limita a ripassare su carta da lucido il disegno di pezzi meccanici) e si preferisce usare il termine inglese. \nLa definizione ufficiale di disegno industriale, coniata nel 2015 dalla \"World Design Organization\" (ex ICSID) in occasione della 29\u00aa assemblea generale a Gwangju (Corea del Sud) pu\u00f2 essere tradotta come segue: \"Il disegno industriale \u00e8 un processo strategico di risoluzione dei problemi che guida l'innovazione, crea il successo aziendale e porta a una migliore qualit\u00e0 della vita attraverso prodotti, sistemi, servizi ed esperienze innovative\". \nStoria.\nLa storia della progettazione industriale \u00e8 lunga quasi quanto quella della produzione industriale stessa. Esistono diverse ipotesi sulla nascita della disciplina.\nSecondo R. De Fusco la progettazione industriale va fatta risalire ai caratteri mobili per la stampa, nella produzione dei quali, i principi fondamentali del prodotto industriale, ossia la standardizzazione e la serialit\u00e0, trovavano impiego.\nLa principale la fa risalire al movimento artistico \"Arts and Crafts\", nato in reazione alla rivoluzione industriale nell'Inghilterra del XIX secolo, che determina lo sviluppo delle arti applicate. Il processo artistico-creativo non \u00e8 fine a s\u00e9 stesso, ma comincia ad essere adattato alla realizzazione di oggetti d'uso comune. Fondamentali sono le possibilit\u00e0 offerte dai nuovi sistemi di produzione e il progresso nell'uso dei materiali.\nLa realizzazione degli oggetti esce cos\u00ec dai ristretti ambiti artigianali ed entra nel pi\u00f9 economico processo di produzione seriale. Questo consente di accrescere enormemente il numero di pezzi prodotti e le persone che possono averli. La produzione in serie \u00e8 centrale nella storia del design, anche se non ne \u00e8 l'unica caratteristica.\nAltri autori collocano la nascita del design come professione agli inizi del Novecento, con l'attivit\u00e0 dell'architetto tedesco Peter Behrens. L'azienda AEG lo incaric\u00f2 di progettargli di tutto: dalle fabbriche, ai prodotti, alla comunicazione. Behrens definiva questa attivit\u00e0 \"riorganizzazione del visibile\". La definizione \u201cindustrial design\u201d arriv\u00f2 pi\u00f9 tardi, negli anni Quaranta, coniata casualmente: a quanto pare compariva nel documento di un ufficio brevetti americano.\nLa storia del design caratterizza tutto il XX secolo. Man mano le filosofie progettuali moderne si fondono con i principi della produzione in serie: di un oggetto si pensano contemporaneamente l'aspetto estetico, le funzioni d'uso e le caratteristiche costruttive, collegando questi aspetti in una logica tipicamente moderna e razionalistica. Il designer diventa il controllore creativo di tutto il processo, lavorando a favore di una fruizione il pi\u00f9 possibile allargata e quindi democratica del prodotto. Fondamentale, in tal senso, il contributo fornito dalla scuola di arti applicate del Bauhaus, fucina di idee-guida e promotrice di una funzione etica del designer nella societ\u00e0. Nel secondo dopoguerra le tendenze razionalistiche della progettazione si evolvono, e l'incessante aumento della capacit\u00e0 produttiva dell'industria contribuisce a diffondere l'idea di una progettazione che favorisce la deriva consumistica attuale.\nSi sono succedute ed esistono numerose scuole di design, che si differenziano per approccio, metodologia progettuale e collocazione geografica, tanto che si sente parlare spesso di design italiano, giapponese, tedesco ecc., ognuno con caratteristiche ben riconoscibili.\nDescrizione.\nObiettivo.\nIl design ha un significato molto pi\u00f9 ampio e tecnico: comprende anche il rapporto tra il prodotto e il suo utilizzatore e l'intero studio del suo processo costruttivo, l'intero progetto di un prodotto, compreso il suo ciclo di vita. Il design di un prodotto \u00e8 quindi il risultato dell'analisi di tutte le caratteristiche progettuali che definiscono il prodotto stesso. Il design di un oggetto, quindi, racchiude in s\u00e9 un elevato insieme di studi come l'ergonomia, l'usabilit\u00e0, la pre-produzione, l'impatto ambientale, la dismissione, i costi, la scelta dei materiali e delle loro propriet\u00e0, dei rivestimenti, le propriet\u00e0 meccaniche e strutturali, ecc.\nIl lavoro del designer - la figura professionale di questo settore - va dalla fase di ideazione di un oggetto (\"concept\") a quella finale di produzione, passando per tutti gli stadi intermedi: progettazione, sviluppo e ingegnerizzazione. La sua professionalit\u00e0, si situa a monte del momento della produzione vera e propria, e si limita alla progettazione di un prototipo, che dovr\u00e0 essere realizzato successivamente in un numero determinato di pezzi, assolutamente identici l'uno all'altro. La proposta finale risulta dalla valutazione dei diversi fattori della produzione, che implicano la collaborazione di esperti di diverse zone disciplinari contigue: si allude tanto ai fattori relativi all'uso, fruizione e consumo individuale o sociale del prodotto (fattori funzionali, simbolici o culturali), quanto a quelli relativi alla sua produzione (fattori tecnico-economici, tecnico-costruttivi, tecnico-sistemici, tecnico-produttivi e tecnico-distributivi). Possiedono inoltre conoscenze teoriche e tecniche sulla comunicazione visiva, multimedialit\u00e0 e interattivit\u00e0: competenze necessarie per progettare le interfacce di prodotti e servizi.\nLe iniziali controversie teoriche sul ruolo del design (sia sul versante estetico sia su quello politico-ideologico) hanno trovato una risolutiva sintesi in una efficace definizione di Tom\u00e1s Maldonado: \u00abIl design \u00e8 un'attivit\u00e0 progettuale che consiste nel determinare le propriet\u00e0 formali degli oggetti prodotti industrialmente, per propriet\u00e0 formali dovendosi intendere non solo le caratteristiche esteriori, ma soprattutto le relazioni funzionali e strutturali che fanno di un oggetto un'unit\u00e0 coerente sia dal punto di vista del produttore sia dell'utente. Poich\u00e9, mentre la preoccupazione esclusiva per le caratteristiche esteriori di un oggetto spesso nasconde il desiderio di farlo apparire pi\u00f9 attraente o anche di mascherarne le debolezze costitutive, le propriet\u00e0 formali di un oggetto (...) sono sempre il risultato dell'integrazione di diversi fattori, siano essi di tipo funzionale, culturale, tecnologico o economico\u00bb.\nCampi del disegno industriale.\nFondamentalmente, il disegno industriale pu\u00f2 essere suddiviso in 4 grossi campi:\nPi\u00f9 in dettaglio, troviamo le seguenti sottocategorie:\nSettori di applicazione.\nGli strumenti e il metodo di lavoro del disegno industriale vengono applicati in vari settori produttivi, nominati ricalcando l'espressione \"\"industrial design\":\nTutela del disegno industriale.\nDiritto d'autore.\nLa tutela ha tendenzialmente ad oggetto solo l'opera in quanto forma espressiva e non il contenuto.\nPer il design industriale questo principio viene recuperato considerando che queste opere consistono nella progettazione della forma di prodotti industriali destinati a soddisfare i bisogni della vita pratica (autovetture, elettrodomestici, lampade ecc.) ma che si propongono anche di sintetizzare il piano estetico e quello pratico con l'apporto creativo del designer.\nQuindi la tutela delle opere di design conferisce un diritto di esclusiva ai prodotti aventi determinate caratteristiche formali ma che rispondono anche a esigenze funzionali. Il decreto legislativo 95/2001 attuativo della direttiva europea 91/78/CE cita che: \u201cle opere del disegno industriale che presentino di per s\u00e9 carattere creativo e valore artistico\u201d. Quindi subordina il requisito del valore artistico all'applicazione del diritto d'autore rispetto agli altri casi.\nBrevetti.\nLe invenzioni o i modelli formano, a differenza delle creazioni intellettuali, oggetti del diritto esclusivo solo se sia stato chiesto ed ottenuto un brevetto. La protezione \u00e8 quindi subordinata ad una normale dichiarazione di volont\u00e0 del titolare.\nL'articolo 31 del decreto legislativo 30/2005 stabilisce che i due requisiti fondamentali che deve possedere un design affinch\u00e9 possa costituire oggetto di registrazione, sono la sua novit\u00e0 ed il suo carattere individuale.\nPer novit\u00e0 si intende che nessun design identico o molto simile \u00e8 stato mai divulgato o depositato o registrato alla data del deposito della domanda di registrazione del medesimo. Per carattere individuale si intende quando si ritiene che il disegno o modello possa causare ad un consumatore sufficientemente informato un'impressione complessiva diversa da quella prodotta da qualsiasi altro disegno o modello precedentemente portato a conoscenza del pubblico (art.33 C.P.I). Non possono costituire oggetto di registrazione come design quelle caratteristiche dell'aspetto che sono determinate unicamente dalla funzione tecnica del prodotto stesso.\nBrevetto o diritto d'autore?\nGi\u00e0 a partire dalla direttiva europea n. 98/71 si \u00e8 proposto il tema della cumulabilit\u00e0 delle protezioni, affermando all\u2019art. 17 che i modelli e disegni registrati \u201csono ammessi a beneficiare della legge sul diritto d\u2019autore Vigente\u201d in ciascuno Stato: il quale \u201cdetermina l\u2019estensione della protezione e le condizioni alle quali \u00e8 connessa, compreso il grado di originalit\u00e0 che il disegno o modello deve possedere\u201d. In ambito nazionale \u00e8 intervenuta al recente introduzione del D.lgs 30/2005 in Italia vigeva il divieto assoluto di tutelare uno stesso modello sia con brevetto per modello che con la protezione derivante dal Diritto d'autore.\nIl citato Decreto Legislativo modificando l'art. 2 della Legge sul Diritto d'Autore, ha di fatto eliminato il divieto di accumulo, prevedendo che siano comprese tra le opere protette \u201c... le opere del disegno industriale che presentino di per s\u00e9 carattere creativo e valore artistico\u2026\u201d. Questa importante modifica \u00e8 stata confermata nel nuovo codice D.lgs 10 febbraio 2005, n. 30 \"Codice della propriet\u00e0 industriale, a norma dell'articolo 15 della legge 12 dicembre 2002, n. 273\" dove secondo l'articolo 40 \u201cse un disegno o modello possiede i requisiti di registrabilit\u00e0 ed al tempo stesso accresce l'utilit\u00e0 dell'oggetto al quale si riferisce, possono essere chiesti contemporaneamente il brevetto per modello di utilit\u00e0 e la registrazione per disegno o modello\u2026\u201d.\nDurata della protezione.\nLa tutela del Diritto d'Autore inizia anche per le opere di industrial design nel momento stesso della loro realizzazione e nasce senza alcuna procedura ufficiale di registrazione o concessione. In termini temporali, inoltre, la validit\u00e0 della tutela del Diritto d'Autore \u00e8 di 70 anni a partire dalla data della morte dell'autore. La tutela brevettuale per il Design Disegni e modelli prevede una durata di cinque anni a decorrere dalla data di presentazione della domanda. Il titolare pu\u00f2 ottenere la proroga della durata per uno o pi\u00f9 periodi di cinque anni fino ad un massimo di venticinque anni.\nSoggetti del diritto.\nIl decreto legislativo 95/2001 ha inoltre introdotto nel testo della legge 633/1941 l'art. 12 ter, che disciplina il caso in cui un'opera di industrial design sia creata dal lavoratore dipendente nell'esercizio delle sue mansioni: in questa ipotesi i diritti di utilizzazione economica spettano ex lege al datore di lavoro, mentre il lavoratore resta titolare dei diritti morali e, in particolare, del diritto a essere indicato come l'autore di quella creazione."}
{"id": "1599", "revid": "1762097", "url": "https://it.wikipedia.org/wiki?curid=1599", "title": "Deuterostomia", "text": "I deuterost\u00f2mi (Deuterostomia , 1908), dal greco: bocca secondaria, rappresentano un gruppo di animali celomati caratterizzati da uno sviluppo embrionale nel quale l'ano si origina dal \"blastoporo\" (o nelle sue vicinanze), mentre la bocca si forma all'estremit\u00e0 opposta. Da un punto di vista sistematico sono considerati da alcuni autori un ramo e da altri un superphylum degli Eumetazoa.\nSono anche \"notoneurali\" in quanto il cordone nervoso \u00e8 posto dorsalmente rispetto all'intestino. La circolazione del sangue procede in senso caudo-cefalico nei vasi ventrali, e in senso cefalo-caudale nei vasi dorsali. \u00c8 presente un cuore ventrale a vari livelli di sviluppo a seconda dei gruppi.\nI deuterostomi sono detti anche \"enterocelomati\", o \"celomati enterocelici\", per la modalit\u00e0 con cui si forma il celoma durante lo sviluppo dell'organismo: due tasche mesodermiche si originano in seguito ad alcune estroflessioni dell\"archenteron\", il canale alimentare primitivo della \"gastrula\", per poi staccarsi e fondersi formando cos\u00ec due sacchetti celomatici. Questo processo viene chiamato \"enterocelia\", e differenzia i deuterostomi dai protostomi, animali nei quali il celoma si forma invece per \"schizocelia\" e la bocca deriva dalla regione del blastoporo.\nLa metameria, quando esiste, interessa essenzialmente la muscolatura, lo scheletro assile e il sistema nervoso. Frequentemente esiste un dermascheletro di origine mesodermica. La segmentazione di norma indeterminativa, \u00e8 per lo pi\u00f9 radiale-bilaterale. Il mesoderma si origina da un intero foglietto cellulare, non riconducibile ad una singola cellula iniziale. Stadi larvali precoci tipici sono la dipleurula (assente nei Cordati), con tre paia di vescicole celomatiche (protocele, mesocele e metacele).\nFilogenesi.\n\u00c8 stato proposto come il pi\u00f9 antico deuterostomo noto \"Saccorhytus coronarius\", vissuto approssimativamente 540 milioni di anni fa. I ricercatori ritengono che \"Saccorhytus\" sia l'antenato comune di tutti i deuterostomi precedentemente noti.\nPhyla tipici e pi\u00f9 importanti sono: Echinodermi, Emicordati e Cordati. Contrariamente alla tradizione che riuniva nei deuterostomi anche i Chetognati, studi biomolecolari piuttosto recenti hanno dimostrato che non vi \u00e8 alcuna relazione filogenetica.\nTassonomia.\nAppartengono al gruppo o superphylum dei deuterostomi quattro phyla animali, elencati qui di seguito con le loro rispettive classi:"}
{"id": "1600", "revid": "15756", "url": "https://it.wikipedia.org/wiki?curid=1600", "title": "Demo", "text": "La demo (abbreviazione dell'inglese \"demonstration\") \u00e8 un campione dimostrativo della produzione di musicisti, scrittori, programmatori o autori in genere.\nProdotta e distribuita dallo stesso autore o da suoi produttori o agenti, solitamente in maniera gratuita, allo scopo di promuovere l'autore presso enti in grado di operare una distribuzione/produzione di pi\u00f9 ampio raggio (case editrici, case discografiche, aziende produttrici e cos\u00ec via).\nI primi programmi per computer che hanno qualche somiglianza con effetti demo si trovano tra i cosiddetti \"display hack\", con i primi esempi risalenti ai primi anni '50.\nNel 1980 Atari, Inc. inizi\u00f2 ad utilizzare una demo in loop con effetti visivi e musica per mostrare le caratteristiche dei computer Atari 400/800 nei negozi.\nLe demo hanno influenzato aree come l'industria dei giochi per computer e la new media art.\n4players.de ha riferito che \"numerosi\" programmatori di demo e intro, artisti e musicisti sono stati impiegati nell'industria dei giochi. Le aziende di videogiochi con membri di demoscene nello staff includevano Digital Illusions, Starbreeze, Ascaron, 49Games, Remedy, Techland, Lionhead Studios, Bugbear, Digital Reality, Guerrilla Games e Akella.\nLa musica dei Tracker che fa parte della cultura Demoscene pu\u00f2 essere trovata in molti videogiochi della fine degli anni '90 e dei primi anni 2000, come \"Unreal\", \"Unreal Tournament\", \"Deus Ex\", \"Crusader: No Remorse\", \"One Must Fall: 2097\", \"Jazz Jackrabbit\" e \"Uplink\".\nMusica.\nLa demo rappresenta la selezione di alcuni brani musicali registrati su CD o altro formato digitale (o, pi\u00f9 raramente, audiocassetta, ovvero la demo tape, molto diffusa sino alla fine degli anni '90 anche per l'invio alle fanzine o alle riviste musicali specializzate). Generalmente i brani sono registrati con mezzi semi-professionali o dilettantistici e fungono da \"biglietto da visita\" presso le case discografiche o i produttori musicali.\nSecondo quanto dichiarato dalle maggiori case discografiche, il demo dovrebbe essere composto al massimo da tre/quattro brani, dovrebbe essere registrato esclusivamente su CD (o in taluni casi in formato MP3) e dovrebbe essere corredato da un breve curriculum artistico, dai recapiti del musicista e da alcune fotografie in figura intera e viso (preferibilmente il tutto compendiato in una piccola brochure in A4 stampata su carta fotografica).\nLe principali major ricevono, in media, dai 50 ai 100 demo ogni giorno e hanno persone adibite appositamente all'ascolto (solitamente il \"direttore A&amp;R\" \u2013 Artist &amp; Repertoire \u2013 o il vice o il \"talent scout\"). Ne consegue che le possibilit\u00e0 di risposta sono direttamente proporzionali alla qualit\u00e0 e alla professionalit\u00e0 della proposta inviata, ma anche la fortuna gioca un ruolo importante.\nInformatica.\nPromozione artistica.\nCon la nascita dei primi \"home computer\" si \u00e8 sviluppata la cultura della \"demoscene\", nella quale singoli artisti o gruppi producono dei campioni dimostrativi per dimostrare le proprie abilit\u00e0 in programmazione, grafica, modellazione 3D ecc. I campioni dimostrativi consistono in una presentazione multimediale non interattiva. La differenza rispetto a un'animazione classica \u00e8 che la grafica mostrata in una demo viene elaborata in tempo reale tramite complessi algoritmi matematici. Questo fa s\u00ec che uno degli aspetti pi\u00f9 importanti per determinare la qualit\u00e0 di una demo sia la capacit\u00e0 di sfruttare al meglio la potenza del computer. I demo pi\u00f9 moderni sono per lo pi\u00f9 composti di animazioni tridimensionali unite ad effetti a due dimensioni.\nCi sono tre tipi principali di demo:\nLa maggior parte dei demo \u00e8 mostrata durante competizioni in raduni (detti \"gathering\" o \"symposium\"), frequentati per lo pi\u00f9 dagli autori stessi e da loro conoscenti, ma contano spesso varie migliaia di persone. Dopo la competizione i demo sono di solito diffusi gratuitamente su internet.\nAlcuni tipi di demo impongono dei limiti atti ad esaltare l'abilit\u00e0 del programmatore nel creare effetti migliori con risorse limitate. La capacit\u00e0 stessa dell'elaboratore pu\u00f2 rappresentare un limite entro il quale manifestare la propria capacit\u00e0.\nI limiti cambiano da competizione a competizione, in funzione della macchina utilizzata dai programmatori e dalle scelte organizzative. Quasi tutte le demo ormai sono sviluppate per PC, ma storicamente venivano prodotte per funzionare su C64, Atari e Amiga. Furono prodotti anche demo funzionanti su TO7, BeBox, RISC PC, Macintosh, Amstrad CPC, Gameboy o PlayStation.\nApplicazioni.\nNei software (videogiochi, applicativi ecc.) il termine pu\u00f2 assumere diversi significati."}
{"id": "1602", "revid": "767487", "url": "https://it.wikipedia.org/wiki?curid=1602", "title": "Domani (film 2001)", "text": "Domani \u00e8 un film del 2001 diretto da Francesca Archibugi, presentato nella sezione Un Certain Regard al 54\u00ba Festival di Cannes.\nTrama.\nLa vicenda \u00e8 ambientata in un paese dell'Umbria devastato dal terremoto del 1997 ed \u00e8 incentrata sulla famiglia del vicesindaco, di sua moglie e i loro figli, e su quella di un salumiere e di sua madre. In mezzo alla tragedia sono messi in evidenza i piccoli problemi. Emerge la gravit\u00e0 della catastrofe che sembra non avere mai fine."}
{"id": "1603", "revid": "28930", "url": "https://it.wikipedia.org/wiki?curid=1603", "title": "Determinazione cromosomica del sesso", "text": ""}
{"id": "1604", "revid": "125921741", "url": "https://it.wikipedia.org/wiki?curid=1604", "title": "Diritto internazionale", "text": "Il diritto internazionale \u00e8 quella branca del diritto che regola la vita della comunit\u00e0 internazionale. Meno corretta la definizione di diritto del rapporto tra stati, perch\u00e9 se \u00e8 vero, in senso formale, che viene posto in essere tra i vari Stati, in senso materiale non \u00e8 sempre indirizzato ai rapporti tra questi, ma pu\u00f2 anche incidere all'interno delle comunit\u00e0. Tra le varie tipologie di diritto internazionale possono ad esempio annoverarsi la \"lex mercatoria\", e il diritto internazionale privato. Tipica \u00e8 l'adozione, all'interno di tale branca del diritto, di \"accordi internazionali\" sotto forma di trattati internazionali.\nStoria.\nLa fine della seconda guerra mondiale ha visto con il Processo di Norimberga per la prima volta individui che avevano ricoperto alti incarichi governativi venire chiamati a rispondere personalmente dei crimini commessi in nome del loro Stato contro altri popoli davanti a un tribunale internazionale, mentre tradizionalmente la responsabilit\u00e0 internazionale \u00e8 collettiva (diretta contro lo Stato nel suo complesso) Lo della Corte penale internazionale, recentemente entrato in vigore (ma non ratificato da numerosi Stati, tra cui gli Stati Uniti) fa rientrare nella nozione di crimine internazionale il genocidio, i crimini contro l'umanit\u00e0 (nella definizione rientrano praticamente qualsiasi grave delitto commesso su larga scala e in modo sistematico e la pratica dell'apartheid), i crimini di guerra previsti dal Diritto internazionale umanitario e la guerra di aggressione.\nAlcuni trattati internazionali stipulati nel secondo dopoguerra, come quello della Corte europea dei diritti dell'uomo prevedono poi la possibilit\u00e0 degli individui di rivolgersi autonomamente a organismi internazionali per far rispettare i propri diritti, senza la mediazione degli Stati. Gli sviluppi recenti del diritto internazionale, in particolare in materia di protezione dei diritti umani, hanno fatto ritenere ad alcuni studiosi che si stia lentamente affermando una soggettivit\u00e0 giuridica internazionale degli individui, in rottura con i dettami del diritto internazionale classico.\nDescrizione.\nLa principale differenza tra la struttura del diritto internazionale e quella del diritto interno \u00e8 l'assenza di un'autorit\u00e0 centrale che emani la legge e ne assicuri il rispetto (\u00e8 questa la cosiddetta \"anarchia\" della comunit\u00e0 internazionale), inoltre a partire dalla fine del XIX secolo e soprattutto dalla fine della Prima guerra mondiale agli Stati si sono affiancate le Organizzazioni Internazionali, mentre con l'inizio della decolonizzazione hanno progressivamente assunto personalit\u00e0 giuridica internazionale i movimenti insurrezionali, purch\u00e9 esercitino il controllo effettivo su una popolazione ed un territorio.\nAll'interno di un ordinamento statale il riconoscimento della personalit\u00e0 giuridica in favore di enti collettivi e organizzazioni, comporta che a questi nuovi soggetti si applichi una disciplina speciale, ovvero differente da quella comune destinata a tutelare e promuovere gli interessi degli individui. Nell'ambito dell'ordinamento internazionale, al contrario, la disciplina di diritto comune riguarda invece enti ed organizzazioni, in modo particolare gli Stati. Mentre il diritto interno determina i requisiti che enti ed organizzazioni devono aver per ottenere il riconoscimento della personalit\u00e0 giuridica, il diritto internazionale non prescrive con che modalit\u00e0 debba essere costituito uno Stato, bens\u00ec ne accerta l'esistenza.\n ritengono che i recenti sviluppi della materia stiano facendo lentamente emergere una soggettivit\u00e0 giuridica internazionale degli individui, posizione contrastata dalla maggior parte della dottrina, che ritiene che la scena internazionale sia ancora dominata dagli Stati e dalle Organizzazioni sovranazionali, malgrado il ruolo sempre pi\u00f9 importante svolto dai singoli e dalle ONG. Il riconoscimento della personalit\u00e0 internazionale degli individui si appoggia sul crescente numero di diritti e obblighi internazionali che spettano ai singoli in quanto tali e non in quanto cittadini di uno Stato, come i diritti umani e la responsabilit\u00e0 internazionale individuale (crimini internazionali). \nSinossi generale.\nIl diritto internazionale infatti \u00e8 talvolta scolasticamente suddiviso in \"Diritto internazionale pubblico\" e \"Diritto internazionale privato\"; secondo tale partizione scolastica il Diritto internazionale pubblico si occupa dei rapporti tra Stati sovrani e tra essi e le Organizzazioni di diritto internazionale; il Diritto internazionale privato si occupa invece dei rapporti tra uno Stato e i cittadini privati stranieri ovvero dei rapporti tra cittadini e Stati stranieri od Organizzazioni internazionali. Questa voce si occupa di quel che viene definito diritto internazionale pubblico. L'essenza del diritto internazionale \u00e8 il suo essere internazionale, quindi con giurisdizione su una pluralit\u00e0 di Stati o nei luoghi non regolati dalle legislazioni nazionali, ad esempio il mare e il cosmo. Spesso per diritto privato internazionale si intende la discussione su questioni economiche e commerciali che possono ricadere nel diritto commerciale internazionale, regolato da appositi trattati internazionali e da organi preposti delle Nazioni Unite e degli organismi sovranazionali quali la Commissione europea e il Parlamento europeo.\nOperare una distinzione netta tra diritto privato e diritto pubblico in ambito internazionale \u00e8 piuttosto complicato in quanto si parla principalmente del dibattimento di questioni che richiedono la disamina di un complesso di norme pi\u00f9 o meno ascrivibili al diritto nazionale ma generalmente riferite al complesso delle norme e dei trattati internazionali che regolano i rapporti tra Stati, le questioni relative ad organizzazioni sovranazionali, le dispute 'extraterritoriali' e le relazioni tra societ\u00e0 che agiscono in ambito internazionale, ovvero in pi\u00f9 nazioni. La suddivisione tra diritto internazionale pubblico e diritto internazionale privato \u00e8 per\u00f2 contestata da numerosa dottrina. Il Diritto internazionale privato, nonostante l'appellativo di internazionale, \u00e8 infatti l'insieme delle norme di diritto interno (quindi, proprie di un ordinamento statale, e promulgate con le modalit\u00e0 previste dall'ordinamento dello Stato stesso) che risolvono i conflitti fra le disposizioni dei diversi ordinamenti giuridici applicabili ad un medesimo rapporto, quando esistono collegamenti a pi\u00f9 di una legislazione nazionale. Si applicano quindi per il diritto internazionale privato le apposite norme interne (per l'Italia una ha riordinato la materia, in precedenza dispersa sui quattro codici).\nNe risulta che le due tipologie si riferiscono a rami dell'ordinamento completamente differenti, il cosiddetto pubblico all'ordinamento della Comunit\u00e0 degli Stati (o internazionale), mentre quello privato all'ordinamento interno di ciascuno Stato.\nPer quanto sopra, anche l'appellativo pubblico per il Diritto Internazionale in senso proprio viene criticato, in quanto la definizione di pubblico pu\u00f2 afferire soltanto ad un ordinamento statuale.\nDiritto consuetudinario e diritto convenzionale (o pattizio).\nVista l'assenza di un legislatore universale, in grado di legiferare validamente e in modo vincolante, il diritto internazionale universalmente valido \u00e8 per lo pi\u00f9 diritto consuetudinario, anche se la politica delle organizzazioni internazionali come l'ONU pu\u00f2 influenzarne lo sviluppo (ad esempio sull'uso della forza nelle relazioni internazionali). Per entrare a far parte del diritto consuetudinario una regola deve essere accettata almeno da una larga maggioranza degli Stati che comprenda gli Stati pi\u00f9 influenti a livello internazionale.\nIl diritto convenzionale si basa invece sugli accordi internazionali liberamente stipulati dagli Stati, che si impegnano a rispettarne le disposizioni.\nDi norma il diritto pattizio prevale sul diritto consuetudinario (il diritto particolare prevale su quello generale), ma con un'importantissima eccezione per quanto riguarda lo \"ius cogens\". Una norma di \"ius cogens\" \u00e8 una norma consuetudinaria che protegge valori considerati fondamentali e a cui non si pu\u00f2 in nessun modo derogare: se due Stati stipulano un trattato in cui si propongono di attuare violazioni dell'integrit\u00e0 di uno Stato terzo o di eseguire azioni considerate crimini internazionali, il trattato stesso \u00e8 considerato nullo.\nForme, contenuti e procedure per la formazione del diritto convenzionale sono state codificate nella ; nel Preambolo di questa Convenzione si precisa che le regole del diritto internazionale consuetudinario continueranno a regolare le questioni non disciplinate dalle disposizioni della Convenzione stessa, anche perch\u00e9 la Convenzione rappresenta solo un punto di riferimento e non coincide necessariamente con le consuetudini internazionali in materia.\nI soggetti.\nSono soggetti del diritto internazionale i seguenti enti:\nLa soggettivit\u00e0 di alcuni enti \u00e8 invece in discussione. Sono generalmente non considerati come soggetti del diritto internazionale:\nGli Stati.\nGli stati sono i soggetti principali del diritto internazionale; essi devono presentare tre caratteristiche sostanziali:\nPi\u00f9 in particolare possiamo indicare delle categorie di stato non propriamente dette che godono o no di soggettivit\u00e0 internazionale; a tale proposito possiamo ricordare:\nUn'altra valida dottrina tende a considerare lo Stato come stato-comunit\u00e0 e stato-organizzazione, per stabilire quale concezione di Stato sia da accettare, e propendendo per la seconda. Si deve constatare quindi che lo Stato in questo caso considerato \u00e8 uno o pi\u00f9 organi dello Stato stesso che esercitino un proprio potere. Secondo questa linea di pensiero non pu\u00f2 essere accettata la soggettivit\u00e0 internazionale dei Governi in esilio o dei Comitati di Liberazione.\nLa soggettivit\u00e0 internazionale.\nL'acquisto della soggettivit\u00e0 internazionale da parte degli stati, come anche dei movimenti di liberazione e dei movimenti di insurrezione, \u00e8 legata alla reale manifestazione delle tre caratteristiche di cui sopra (popolazione, territorio, sovranit\u00e0) in capo a un'organizzazione. Essendo l'ordinamento internazionale atipico, non contemplando cio\u00e8 un'istituzione normativa e giudiziale, ma lasciando tutto alla libera iniziativa degli stati e agli accordi che questi pongono in essere tra loro, non pu\u00f2 in nessun modo essere delineata una procedura di acquisto della soggettivit\u00e0 internazionale. Pi\u00f9 in particolare la questione assume un carattere soprattutto politico, in quanto di per s\u00e9 il riconoscimento di uno stato da parte di un altro Stato o da parte di istituzioni internazionali ha solo una funzione dichiarativa e non costitutiva, cio\u00e8 non \u00e8 essenziale che vi sia riconoscimento da parte degli altri soggetti perch\u00e9 un'istituzione diventi soggetto di diritto internazionale.\nEsempio adducibile \u00e8 lo Stato di Israele che esercita controllo e governo su un territorio e in capo a una popolazione, pur non essendo riconosciuto dalla quasi totalit\u00e0 dei paesi arabi. Ancora, il riconoscimento pu\u00f2 essere espresso (dichiarato da altri stati) o tacito (deducibile dall'inizio di attivit\u00e0 di diritto internazionale aventi come controparte il nuovo soggetto, come ad esempio la stipula di un trattato).\nLimiti alla sovranit\u00e0 interna.\nPur essendo per uno Stato, in linea di principio, lecito amministrare il proprio territorio a piacimento, organizzando liberamente le istituzioni governative e le leggi che regolino la comunit\u00e0 civile, la sovranit\u00e0 dello stesso sul suo territorio conosce diverse limitazioni.\nTali limitazioni si riferiscono in primo luogo al divieto di violare il cosiddetto \"ius cogens\", quell'insieme cio\u00e8 di consuetudini imperative per ogni stato in particolare riferimento al rispetto dei diritti umani.\nI limiti alla sovranit\u00e0 interna sono:\nImmunit\u00e0 diplomatica.\nAltra categoria di limitazioni riguarda l'immunit\u00e0 garantita ai funzionari di altri stati. Il principio sottostante che garantisce una protezione estensiva agli agenti diplomatici di stati esteri \u00e8 da ricercarsi nella consuetudine che istituzioni di pari grado non possano citarsi in giudizio e giudicarsi l'una con l'altra (\"par in parem non habet iudicium\").\nQuesto si riflette nel diritto internazionale nella pratica dell'immunit\u00e0 per i funzionari diplomatici di uno Stato estero, disciplinata dalla Convenzione di Vienna del 1961 entrata in vigore nel 1965. Tale immunit\u00e0 pu\u00f2 essere divisa in immunit\u00e0 funzionale o immunit\u00e0 personale.\nL'immunit\u00e0 funzionale si applica agli atti che il diplomatico compie nello svolgimento delle sue funzioni e comprende:\nDifferente \u00e8 il discorso per quanto riguarda l'immunit\u00e0 personale. Quest'ultima ricopre gli atti cosiddetti \"jure gestiones\" del diplomatico, ossia gli atti che il funzionario compie come soggetto privato. In tal caso l'immunit\u00e0 coprir\u00e0 l'intero arco del suo servizio per poi decadere al termine della sua funzione, una volta lasciato il Paese, e quindi render\u00e0 processabile il diplomatico per gli eventuali illeciti commessi nell'arco del tempo di svolgimento delle sue funzioni.\nTrattamento degli Stati stranieri.\nQuesta rubrica vuole occuparsi del trattamento riservato allo Stato straniero da parte degli Stati territoriali, soprattutto riguardo alla cosiddetta \"immunit\u00e0 dalla giurisdizione civile\" dell'entit\u00e0 statale straniera rispetto ad altri Stati.\nLa teoria che ha preso piede in dottrina \u00e8 quella dell'immunit\u00e0 \"assoluta\" di cui gode uno Stato straniero dalla giurisdizione di qualsiasi altro Stato, nonostante fonti giurisprudenziali italo-belghe abbiamo avanzato una teoria che inquadrerebbe la divisione degli atti che uno Stato compie in atti jure imperii e atti jure gestiones, facendo ricadere un'immunit\u00e0 \"ristretta\" soltanto sugli atti che lo Stato compie nello svolgimento delle sue funzioni (pubbliche), ossia gli atti jure imperii.\nAl riguardo \u00e8 citabile una Convenzione delle Nazioni Unite datata 2004 adottata dall'Assemblea generale e aperta alla firma degli Stati (nessuno Stato aveva ratificato ancora nel 2005). In tale Convenzione si pone come regola generale, di fondo, quella dell'immunit\u00e0 assoluta dalla giurisdizione civile, ponendo come eccezioni quelle in cui si applicherebbe l'immunit\u00e0 ristretta, ovvero:\nLe organizzazioni internazionali.\nLe Organizzazioni Internazionali sono entrate a far parte della comunit\u00e0 internazionale in tempi relativamente recenti. Le prime organizzazioni erano create per scopi specifici e limitati (Unione Postale Universale creata nel 1875, Unione per la protezione della propriet\u00e0 industriale nel 1883 etc.). Il primo tentativo per dare un ordinamento unitario alla comunit\u00e0 internazionale fu la creazione, nel 1919, della Societ\u00e0 delle Nazioni (SDN), fortemente voluta dal presidente statunitense Woodrow Wilson, che aveva cercato anche di far entrare nel diritto internazionale una serie di importanti principi, solo in parte accettati dalle nazioni europee: innanzitutto il pacifismo e l'autodeterminazione dei popoli (i \"quattordici punti\").\nLa Societ\u00e0 aveva poteri molto deboli: come se non bastasse gli stessi Stati Uniti non entrarono a farne parte per l'opposizione del Congresso. Nel 1945, l'Organizzazione delle Nazioni Unite (ONU) prese il posto della SDN. L'ispiratore del progetto era di nuovo un presidente statunitense, Franklin Delano Roosevelt, che mor\u00ec prima della nascita dell'ONU ma che vide le sue idee portate avanti dai suoi ex collaboratori. L'ONU aveva ed ha grossi limiti, in buona parte legati al sistema dei veti: per molti anni il sistema di sicurezza collettiva disegnato dalla sua Carta rest\u00f2 paralizzato a causa della guerra fredda, ma in ogni caso la sua nascita ha segnato un passo in avanti importante. Lo Statuto delle Nazioni Unite prevedeva inoltre il divieto dell'uso della forza a livello internazionale, a differenza di quello della SDN.\nGli individui.\nA seguito del tribunale di Norimberga e di Tokyo, istituiti dalle potenze vincitrici della seconda guerra mondiale per perseguire le gravi violazioni della dignit\u00e0 umana durante la guerra, i singoli soggetti sembrano sempre pi\u00f9 essere portatori di diritti, dunque soggetti autonomi del DI.\nSe prima della seconda guerra mondiale erano gli stati che con delle convenzioni si impegnavano a tutelare dei diritti in capo agli individui (che rimanevano l'oggetto della convenzione) in tempi recenti si sta affermando la prassi di considerare gli individui come soggetti che godono di diritti e gli stati come soggetti passivi di obblighi.\nA fronte di tali diritti vi \u00e8 la formazione della possibilit\u00e0 di appellarsi a corti internazionali deputate alla loro tutela.\nCi si ritrova anche nel diritto internazionale dunque a parlare di diritto soggettivo degli individui e di diritto d'azione degli individui.\nDiritto soggettivo.\nCome diritto individuale si intende la capacit\u00e0 dei soggetti di essere portatori di diritti.\nLa formazione di consuetudini e di obblighi di origine pattizia che pongono gli stati nel dovere di riconoscere e rispettare alcuni diritti per propri cittadini, indipendentemente dalle regole interne proprie di ogni ordinamento, \u00e8 marcata da alcune tappe fondamentali\nDiritto d'azione legale.\n\u00c8 la possibilit\u00e0 di appellarsi e di attivare un'azione legale presso una corte o pi\u00f9 in generale di poter reclamare la tutela di un diritto.\nContenuti e funzioni.\nFunzioni.\nSi tende a differenziare tre tipi di funzione nell'ambito del diritto internazionale: una funzione normativa, una di accertamento del diritto ed infine un'altra di attuazione coattiva delle norme.\nLa prima riguarda le fonti del diritto internazionale e le varie forme che pu\u00f2 assumere, da diritto generico, rivolto a tutti gli Stati, a particolare rivolto soltanto a una cerchia ristretta.\nL'accertamento del diritto \u00e8 essenzialmente di tipo arbitrale, sebbene non manchino esperienze pi\u00f9 istituzionalizzate sorte con Trattati. Ne deriva che la possibilit\u00e0 di instaurare un contenzioso \u00e8 di derivazione sostanzialmente pattizia, enorme differenza col diritto interno visto che in questo caso la competenza del giudice discende esclusivamente dalla legge.\nL'attuazione coattiva delle norme \u00e8 una delle note dolenti del diritto internazionale, ricadendo quasi esclusivamente nell'autotutela: anche in questo caso il diritto internazionale si distingue da moltissimi diritti interni, prevedendo questa forma coercitiva soltanto in casi eccezionali.\nPer il suo carattere anarchico, la sua poca incidenza giuridica e obbligatoriet\u00e0, \u00e8 stato spesso negato carattere giuridico al diritto internazionale: in particolare si farebbe ricadere l'efficacia di quest'ultimo soltanto alla necessit\u00e0 della cooperazione degli operatori di diritto interno per la sua applicazione e all'autolimitazione dello Stato.\nLe fonti.\nLa gerarchia giuridica delle fonti internazionali non \u00e8 sempre rigida, potendo accadere che una norma di tipo superiore possa essere derogata da una di rango inferiore.\nL'adattamento del diritto interno al diritto internazionale pubblico.\nEsistono in materia due procedimenti di adattamento: quello ordinario e quello speciale. L'ordinario prevede una riformulazione della norma internazionale mentre quello speciale un rimando alla stessa. Il ruolo dell'interprete differenzia ancora di pi\u00f9 le due procedure ed \u00e8 molto diverso a seconda del procedimento adottato: mentre nel primo egli si trover\u00e0 di fronte a una norma che \u00e8 del tutto simile alle altre norme dell'ordinamento statale nel secondo egli dovr\u00e0 formulare una ricostruzione della norma internazionale e stabilire se la norma \u00e8 ancora in vigore sul piano internazionale.\nLa funzione giurisdizionale internazionale.\nLa corte internazionale di giustizia \u00e8 uno degli organi principali dell'ONU. Essa opera secondo due procedimenti: quello in sede contenziosa e quello in sede consultiva. La prima prevede la risoluzione di una controversia sorta tra due o pi\u00f9 stati mentre la seconda l\u00ec emanazione di un parere su qualsiasi questione giuridica. Possono adire la corte per quanto riguarda la sede contenziosa solo gli stati mentre in sede consultiva le organizzazioni internazionali.\nViolazioni e sanzioni.\nLa violazione di norme di diritto internazionale \u00e8 fonte di responsabilit\u00e0 degli Stati e degli altri soggetti del diritto internazionale. Nel caso Germania contro Italia, questa violazione \u00e8 stata consapevolmente assunta dallo Stato italiano: ci\u00f2 \u00e8 avvenuto con la sentenza n. 238 del 2014, in cui la Corte costituzionale italiana ha dichiarato la prevalenza dei principi supremi dell'ordinamento giuridico italiano, rispetto all'adempimento della sentenza della Corte internazionale di giustizia sull'immunit\u00e0 dalla giurisdizione internazionale dello Stato estero."}
{"id": "1605", "revid": "172", "url": "https://it.wikipedia.org/wiki?curid=1605", "title": "Diritto Pubblico Internazionale", "text": ""}
{"id": "1606", "revid": "125387871", "url": "https://it.wikipedia.org/wiki?curid=1606", "title": "Denaro", "text": "Il denaro o moneta o anche \"soldi\" secondo le scienze economiche \u00e8 uno strumento che pu\u00f2 assumere le funzioni di:\nIl denaro \u00e8 uno dei principali argomenti studiati in economia.\nMoneta merce.\nPrima dell'invenzione del denaro lo scambio pacifico diretto di beni contro beni tra sconosciuti avveniva con il baratto, \u00e8 una modalit\u00e0 semplice con vantaggi e problemi, uno dei quali era costituito dai vincoli di tempo.\nLa soluzione di scambiare a credito, largamente praticata fra trib\u00f9 diverse, presupponeva rapporti consolidati, di solito non facili da instaurare n\u00e9 da mantenere. Lo scambio pi\u00f9 semplice richiedeva l'immediata contiguit\u00e0 temporale delle consegne. Ma per questo era ovviamente necessario che entrambe le merci fossero disponibili nello stesso tempo e nello stesso spazio, e non era una precondizione da poco. Ad esempio, un baratto di arance contro grano, posti i diversi tempi stagionali di maturazione e dunque di reperibilit\u00e0, era impossibile, o quantomeno sconsigliabile.\nNel tempo, dal baratto diretto si pass\u00f2 dunque al baratto mediato, attraverso l'uso di una terza merce, di carattere guarentigio, che potesse fungere da \"valore-ponte\": la \"moneta merce\". Questo consentiva non solo di poter ampliare la possibilit\u00e0 di scambio oltre la contemporaneit\u00e0 di reperimento, ma anche di effettuare scambi indiretti, in cui pi\u00f9 di due soggetti scambiavano beni senza che ogni volta chi consegnava un bene ottenesse in cambio un bene di proprio interesse direttamente da chi riceveva il suo. Questa \"merce terza\" fu nel mondo occidentale ben presto individuata in lavorazioni ben definite di alcuni metalli, il pi\u00f9 noto dei quali \u00e8 l'oro.\nCon l'oro, per fare un caso concreto, era possibile vendere qualunque bene nel momento pi\u00f9 opportuno, ricevendo in cambio delle monete. Era poi possibile riutilizzare lo stesso oro per comprare un bene deperibile, per esempio grano o vasi, al momento in cui si fosse desiderato farlo oppure quando fosse stato disponibile. Per il grano, dopo il raccolto, e per la ceramica quando fosse arrivata al luogo di mercato.\nIl denaro fu quindi introdotto col compito di funzionare da valore-ponte, rendendo tutti i prodotti prima di tutto veramente intercambiabili e in particolare per permettere lo scambio di beni disponibili in momenti diversi dell'anno. \nCome effetto secondario sul piano concettuale, ma che divenne altrettanto importante, l'introduzione denaro di fatto consent\u00ec di variare i tassi di cambio tra due beni: semplicemente cambiando il momento in cui si vendeva in cambio di denaro il primo bene, e il momento in cui si acquistava in cambio di denaro il secondo bene, si potevano scambiare per esempio due vacche con un numero diverso di pecore agendo sul timing della compra e della vendita.\nMerci di scambio.\nI primi casi di denaro furono oggetti che risultavano utili per il loro \"valore intrinseco\". Ci\u00f2 era noto come merce di scambio ed includeva qualsiasi prodotto di larga diffusione con un proprio valore; esempi sono stati il bestiame, delle conchiglie rare o i denti di balena.\nAnche nei paesi sviluppati, in assenza di altri tipi di denaro, le persone hanno occasionalmente utilizzato come denaro delle merci come il tabacco. L'ultima volta che questo \u00e8 avvenuto su larga scala \u00e8 stato immediatamente dopo la Seconda guerra mondiale, con l'uso comune di sigarette come merce di scambio.\nUna volta che una merce viene usata come denaro, essa acquisisce un valore che \u00e8 spesso lievemente differente dal suo valore intrinseco. Il fatto di poter essere utilizzata come denaro aggiunge utilit\u00e0 alla merce, aumentandone, quindi, il valore. Questa utilit\u00e0 aggiuntiva dipende da aspetti sociali ed \u00e8 influenzata dall'uso che del denaro se ne fa in quella societ\u00e0. Di conseguenza, sebbene le merci di scambio siano reali, il loro valore non \u00e8 fisso. Un primo esempio \u00e8 dato dall'oro, che ha acquisito un valore differente in differenti popolazioni, ma in nessuna \u00e8 stato tanto valorizzato quanto in quelle che lo hanno utilizzato come denaro. Le fluttuazioni del valore di una merce di scambio dipendono molto dalla domanda e dall'offerta corrente e stimata: ad esempio, l'approssimarsi all'esaurimento di una miniera d'oro fa s\u00ec che il valore aumenti in vista della prossima riduzione dell'offerta.\nIl denaro pu\u00f2 essere qualsiasi cosa che le parti considerino scambiabile, ma la praticit\u00e0 delle merci varia notevolmente. Caratteristiche desiderabili per il denaro includono l'essere immagazzinabile per lunghi periodi, avere volumi ridotti per poter essere facilmente trasportato ed essere di difficile reperibilit\u00e0, in modo da non essere reperibile al di fuori delle attivit\u00e0 commerciali. Ancora una volta, la domanda e l'offerta giocano un ruolo chiave nella determinazione del valore. Se un governo stampa pi\u00f9 banconote, esso incrementa l'offerta senza un corrispondente incremento del valore. Quindi, il denaro vale meno di prima dell'emissione delle nuove banconote.\nPer questi motivi, metalli come oro ed argento sono stati spesso utilizzati come merce di scambio. Comunque, per migliorarne le caratteristiche meccaniche e la lavorabilit\u00e0, questi metalli sono spesso utilizzati in leghe con metalli meno pregiati, rendendone il valore variabile.\nMonetazione standard.\nIl diaspro nero, comunemente chiamato \"pietra di paragone\", \u00e8 una delle principali forme cristalline della silice. L'uso del diaspro nero \u00e8 ci\u00f2 che ha aperto la strada al metallo come merce di scambio e moneta. Su una pietra di paragone pu\u00f2 essere verificata la purezza di qualsiasi metallo tenero confrontando il colore delle tracce che si formano strofinandovelo sopra, permettendo di risalire rapidamente al contenuto in metallo prezioso. L'oro \u00e8 un metallo tenero, che \u00e8 anche difficile da trovare, denso e conservabile. Per questi motivi, l'oro come denaro si diffuse rapidamente dall'Asia Minore, dove venne inizialmente utilizzato, al mondo intero.\nL'utilizzo di questo sistema richiede di effettuare diversi passi e qualche conto. La pietra di paragone permette di stimare la quantit\u00e0 di oro in una lega, che deve essere poi moltiplicato per il peso del pezzo di metallo per trovare la quantit\u00e0 di metallo prezioso contenuto.\nPer semplificare questo processo venne introdotto il concetto di monetazione standard. Il titolo delle leghe era prefissato, come il peso delle monete coniate, in modo tale che conoscendo l'origine della moneta non era richiesta l'utilizzo di pietre di paragone. Le monete erano tipicamente coniate dai governi con procedimenti rigorosamente protetti e poi marcati con simboli che garantivano il peso ed il valore del metallo.\nSebbene l'argento e l'oro fossero i metalli comunemente usati per coniare monete, non manc\u00f2 l'utilizzo anche di altri metalli. All'inizio del XVII secolo, la Svezia si trov\u00f2 in carenza di metalli preziosi e cos\u00ec produsse \"piastre\" che erano grosse lastre di rame di circa 50\u00a0cm di lato, che riportavano l'indicazione del loro valore. La scarsa maneggevolezza di queste piastre contribu\u00ec indubbiamente a far s\u00ec che la Svezia fosse il primo paese europeo a emettere banconote nel 1661.\nDenaro convertibile.\nIl denaro si \u00e8 poi evoluto in un sistema di \"denaro convertibile\". S\u00ec \u00e8 riusciti cio\u00e8 a ottenere che il denaro di per s\u00e9 possa avere un valore intrinseco molto pi\u00f9 basso del suo valore di scambio, cio\u00e8 possa essere fatto corrispondere a merci che hanno un valore molto pi\u00f9 alto dell'oro e dell'argento o dei metalli di cui \u00e8 fatta una moneta, oppure allo stesso modo della carta e inchiostro e insieme anche delle ore di lavoro delle persone e dei macchinari con cui \u00e8 fatta la banconota che si adotta. Il primo sistema fu di garanzia da parte di un ente ritenuto stabile e terzo: Valute cartacee e monete di metallo non prezioso furono coperte dalla promessa di un governo o di una banca di trasformarlo in una determinata quantit\u00e0 di metallo prezioso, come l'argento. Ad esempio, da questo tipo di sistema deriva il termine \"British Pound\", che era inizialmente una unit\u00e0 monetaria garantita da una libbra (\"pound\") di argento al 92.5% (\"sterling silver\"), da cui la valuta \"Pound Sterling\" (in italiano chiamata lira sterlina).\nPer buona parte del XIX e XX secolo, molte valute furono basate su denaro convertibile grazie all'uso del gold standard.\nDenaro a corso legale.\nIl \"denaro a corso legale\" \u00e8 quel denaro non coperto da riserve di altri materiali. Al denaro viene dato un valore grazie al fatto che esiste un'autorit\u00e0 (ad esempio un governo) che agisce come se ne avesse. Se un'organizzazione abbastanza grande emette, usa ed accetta qualcosa come pagamento per fatture o tasse, automaticamente quel qualcosa acquisisce valore, dato che \u00e8 riconosciuto come mezzo di scambio.\nI governi nel tempo sono a volte passati a forme di denaro a corso legale in periodi di bisogno (come, ad esempio, durante delle guerre), sospendendo il servizio da loro offerto di cambio del denaro in oro (o qualsiasi altra cosa il denaro rappresentasse), con effetti sul potere d'acquisto generalmente inferiori a quanto ci si potesse aspettare. Analogamente, anche una riduzione del rapporto di cambio tra moneta ed oro aveva in genere meno effetto del previsto sul potere d'acquisto. Gli Stati Uniti passarono definitivamente al denaro a corso legale nel 1971. Dato che anche le altre valute erano riferite al dollaro statunitense, vi fu automaticamente una moltiplicazione dei paesi che si ritrovarono ad adottare il corso legale.\nDenaro a credito.\nIl \"denaro a credito\" spesso esiste in parallelo ad altre forme di denaro, come quello a corso legale o alle merci di scambio, e dal punto di vista dell'utente \u00e8 indistinguibile da queste. Molto del denaro del mondo occidentale \u00e8 denaro a credito derivato da valute nazionali a corso legale. Il denaro a credito tende a presentarsi come sottoprodotto della domanda e del prestito di denaro, come mostrato nell'esempio che segue.\nImmaginiamo di aver depositato una certa quantit\u00e0 di monete d'oro nel forziere di una banca. La banca pu\u00f2 prestare le monete a una seconda persona sulla base della promessa di ripagare le stesse monete con un extra a una certa data. La seconda persona pu\u00f2 nel frattempo utilizzare le monete come denaro. Questo mentre noi continuiamo a possederle ed utilizzarle, potendo passarne la propriet\u00e0 a una terza persona con una richiesta di trasferimento sul conto di quest'ultimo. In quest'esempio \u00e8 come se vi fosse nuovo denaro creato durante il prestito, in modo tale da permettere a pi\u00f9 parti di usare le stesse monete allo stesso tempo. Questo discorso si pu\u00f2 estendere a un numero a piacere di nuove parti che possono richiedere e ricevere denaro in prestito, ma per ciascun utente aggiuntivo deve esserci una promessa di restituzione delle monete. L'extra costo previsto nel rimborso, oltre a rappresentare un margine per l'operatore finanziario, serve per dare stabilit\u00e0 al processo, assorbendo eventuali crediti non esigibili. Altro elemento di stabilit\u00e0 dovrebbe essere il rapporto tra depositi e prestiti, in origine equivalente, oggigiorno fissato per ciascuna nazione dalla banca centrale in media con la proporzione sbilanciata di 1:100..\nDenaro digitale.\nIl \"denaro digitale\" ebbe un momento di voga prima della bolla del 2000. Flooz e Beenz furono particolarmente pubblicizzati come una forma alternative al denaro. Mentre la bolla tecnologica caus\u00f2 l'accorciamento della loro vita, alcune nuove valute digitali (quali ad esempio bitcoin), hanno raggiunto una qualche, sebbene generalmente modesta, diffusione.\nFilosofia del denaro.\nKarl Marx sostiene quella che egli chiama la \u00abpotenza sovvertitrice del denaro\u00bb intendendo la sua forza nella formazione e trasformazione dei rapporti sociali.\nL'analisi di Georg Simmel invece esula dalla funzione meramente economica del denaro, per concentrarsi su quella sociologica e psicologica, che avrebbe condotto all'alienazione dell'individuo e dei valori umani.\nCuriosit\u00e0.\nNella Firenze del XIV secolo, la cui parlata avrebbe poi dato origine alla lingua italiana, il termine \"denaro\" non aveva il significato generico odierno ma indicava una specifica moneta, di valore pari alla dodicesima parte del \"soldo\" e alla duecentoquarantesima parte della lira. Precedentemente la monetazione carolingia aveva previsto invece un'unica moneta legale e il \"monometallismo argenteo\" Questo significa che veniva coniato il denaro, moneta che non aveva n\u00e9 multipli n\u00e9 sottomultipli. Il denaro era di argento, e quindi nel sistema previsto dalla monetazione carolingia non esistevano altri metalli.\nQuesto sistema monetario ha regolato la coniazione in Europa per molti secoli, fin quando la rivoluzione francese e gli avvenimenti ad essa collegati, portarono all'affermazione del sistema decimale; fenomeno che non tocc\u00f2 la Gran Bretagna fino al 1971. La lira sterlina o \"pound sterling\", l'unit\u00e0 monetaria britannica, era infatti divisa in venti soldi, o scellini (\"shilling\"), ciascuno dei quali valeva dodici denari (\"penny\", al plurale \"pence\"). In molte lingue le parole che indicano la moneta in generale spesso derivano dal nome di unit\u00e0 monetarie specifiche: cos\u00ec in italiano soldi, denaro, ma anche svanziche (il pezzo da venti austriaco), palanche, baiocchi, ghelli e quattrini."}
{"id": "1607", "revid": "287204", "url": "https://it.wikipedia.org/wiki?curid=1607", "title": "Diblasteri", "text": "Sono diblasteri o diblastici gli animali il cui corpo si sviluppa a partire da due foglietti embrionali presenti nella gastrula. \nTali foglietti sono:"}
{"id": "1610", "revid": "21880", "url": "https://it.wikipedia.org/wiki?curid=1610", "title": "Dromaidi", "text": ""}
{"id": "1612", "revid": "121272244", "url": "https://it.wikipedia.org/wiki?curid=1612", "title": "Disprosio", "text": "Il disprosio \u00e8 l'elemento chimico di numero atomico 66 e il suo simbolo \u00e8 Dy.\nCaratteristiche.\nIl disprosio \u00e8 un elemento delle terre rare e ha un aspetto metallico lucente. Relativamente stabile all'aria a temperatura ambiente, si scioglie rapidamente in soluzioni diluite di acidi minerali, liberando idrogeno.\n\u00c8 tenero a sufficienza da poter essere tagliato con un coltello e pu\u00f2 essere lavorato senza emissione di scintille, se si ha cura di evitarne il surriscaldamento. Le caratteristiche reologiche del disprosio sono molto influenzate dalla presenza di impurit\u00e0, anche in tracce.\nApplicazioni.\nIl disprosio trova impiego con il vanadio e altri elementi nella realizzazione di materiali per laser; la sua elevata sezione d'urto d'assorbimento dei neutroni termici e il suo elevato punto di fusione lo rendono potenzialmente utile anche per farne barre di controllo per reattori nucleari. Cementi speciali contenenti ossido di disprosio (noto anche come \"disprosia\") e nichel assorbono facilmente i neutroni senza collassare n\u00e9 contrarsi anche dopo un prolungato bombardamento di neutroni.\nAlcuni sali di disprosio e cadmio sono usati come sorgenti di radiazione infrarossa per lo studio delle reazioni nucleari. Il disprosio \u00e8 impiegato anche nella produzione dei compact disc.\nStoria.\nIl disprosio fu identificato per la prima volta a Parigi nel 1886 da Lecoq. L'elemento puro tuttavia non fu isolato fino agli anni cinquanta, facendo ricorso a tecniche di scambio ionico.\nIl nome \"disprosio\" deriva dal greco \u03b4\u03c5\u03c3\u03c0\u03c1\u03cc\u03c3\u03b9\u03c4\u03bf\u03c2, \"dyspr\u00f3sitos\", \"difficile da ottenersi\".\nDisponibilit\u00e0.\nIl disprosio non si trova mai puro in natura ma lo si deve estrarre dai minerali che lo contengono, come lo xenotime-(Y), lo xenotime-(Yb), la fergusonite, la gadolinite-(Ce), gadolinite-(Y), la euxenite-(Y), il policrasio-(Y), la blomstrandina, la monazite e la bastnasite; spesso \u00e8 mescolato a erbio, olmio e/o altre terre rare.\nComposti.\nQuasi tutti i composti del disprosio lo vedono nello stato di ossidazione +3 e sono fortemente paramagnetici. I composti pi\u00f9 usati sono:\nIsotopi.\nIi disprosio \u00e8 costituito in natura di una miscela di sette isotopi stabili: 156Dy, 158Dy, 160Dy, 161Dy, 162Dy, 163Dy e 164Dy, dei quali il 164Dy \u00e8 il pi\u00f9 abbondante (28,18% del totale). Sono stati trovati altri 28 radioisotopi, di cui i pi\u00f9 stabili sono il 154Dy con una emivita di anni, il 159Dy con 144,4 giorni e il 166Dy con 81,6 ore. Tutti i restanti isotopi sono molto radioattivi, con emivite di meno di 10 ore: anzi, la maggioranza ha emivite di meno di 30 secondi. Questo elemento ha anche 5 stati metastabili, di cui i pi\u00f9 stabili sono il 165mDy (t\u00bd 1,257 minuti), 147mDy (t\u00bd 55,7 secondi) e 145mDy (t\u00bd 13,6 secondi).\nIl modo di decadimento principale prima dell'isotopo stabile pi\u00f9 abbondante, il 164Dy, \u00e8 la cattura elettronica, mentre il modo pi\u00f9 frequente dopo di esso \u00e8 il decadimento beta. Il principale prodotto di decadimento prima del 164Dy sono isotopi di terbio, mentre dopo di esso i prodotti principali sono isotopi di olmio.\nPrecauzioni.\nCome per tutti i lantanoidi, anche il disprosio e i suoi composti hanno tossicit\u00e0 bassa o moderata, non ancora studiata approfonditamente. Il disprosio non ha alcun ruolo biologico noto."}
{"id": "1615", "revid": "22356", "url": "https://it.wikipedia.org/wiki?curid=1615", "title": "Dinornis", "text": "Il dinornite o moa gigante (gen. Dinornis, Owen 1843) \u00e8 un uccello estinto appartenente ai dinornitiformi (noti anche come moa). Visse tra il Pleistocene e l'Olocene e si estinse verso il 1500. I suoi resti fossili e subfossili sono stati ritrovati in Nuova Zelanda. \u00c8 considerato l'uccello pi\u00f9 alto mai esistito.\nDescrizione.\n\"Dinornis\" potrebbe essere stato uno dei pi\u00f9 alti uccelli mai esistiti: le femmine della specie pi\u00f9 grande (Dinornis robustus) raggiungevano i 3,6 metri di altezza. Questi uccelli erano anche molto massicci: si stima che potessero raggiungere i 230-240 chilogrammi (Amadon, 1947) o addirittura 278 chilogrammi (Kampbell e Marcus, 1992) a seconda degli studi. Resti delle penne indicano che queste erano marroni o rossicce e simili a capelli, e sembra che ricoprissero la maggior parte del corpo eccetto la parte inferiore delle zampe e gran parte della testa (e una piccola porzione del collo al di sotto della testa). I piedi erano grandi e potenti, mentre il collo era estremamente allungato e permetteva all'animale di raggiungere la vegetazione alta. Rispetto alle dimensioni del corpo, la testa era piccola, con un corto becco appuntito, piatto e leggermente ricurvo. Come tutti i moa, anche \"Dinornis\" era privo delle ossa delle ali.\nDimorfismo sessuale.\n\u00c8 stato a lungo sospettato che alcune specie di moa costituissero il maschio e la femmina di una sola specie. Ci\u00f2 \u00e8 stato confermato dall'analisi con marcatori genetici del DNA estratto da materiale osseo (Huynen et al., 2003). Ad esempio, prima di questi studi vi erano tre specie valide riconosciute di Dinornis: il moa gigante dell'Isola del Sud (\"D. robustus\"), il moa gigante dell'Isola del Nord (D. novaezealandiae) e il moa snello (D. struthioides). L'analisi del DNA ha mostrato che tutti gli esemplari di \"D. struthioides\" erano in realt\u00e0 maschi, e tutti i \"D. robustus\" erano femmine. Quindi, le tre specie vennero riclassificate come due specie, ognuna delle quali era diffusa in una delle due isole maggiori della Nuova Zelanda. La specie \"D. robustus\", tuttavia, comprende tre distinte linee genetiche e potrebbe essere classificata come varie specie diverse. \"Dinornis\" sembra aver avuto il dimorfismo sessuale pi\u00f9 pronunciato di tutti i moa: le femmine erano alte circa una volta e mezzo e pesanti il 280% in pi\u00f9 degli esemplari maschi (Huynen et al., 2003; Bunce et al., 2003).\nClassificazione.\nNel 1839 John W. Harris, un commerciante della baia della Povert\u00e0 con l'hobby del naturalismo, venne in possesso di un pezzo di osso dalla forma insolita lungo 15 centimetri, rinvenuto lungo le rive di un fiume. Harris mostr\u00f2 l'osso a suo zio, John Rule, un medico di Sydney, il quale lo mand\u00f2 al famoso paleontologo inglese Richard Owen, che a quel tempo lavorava al Royal College of Surgeons a Londra (Fuller, 1987).\nOwen si interrog\u00f2 riguardo al frammento osseo per quasi quattro anni, al termine dei quali stabil\u00ec che si trattava di una parte di un femore di un grande animale; tuttavia, l'osso era stranamente leggero e con una struttura \"a nido d'ape\". Owen annunci\u00f2 nel 1843 alla comunit\u00e0 scientifica e al mondo la scoperta di un nuovo uccello gigante estinto simile a uno struzzo, che denomin\u00f2 \"Dinornis novaezealandiae\". La sua deduzione venne ridicolizzata da alcuni membri della comunit\u00e0 scientifica, ma si dimostr\u00f2 corretta grazie alle successive scoperte di notevoli quantit\u00e0 d'ossa di moa in tutta la Nuova Zelanda, sufficienti a ricostruire gli scheletri di questi uccelli (Fuller, 1987). Nel luglio del 2004, il Museo di Storia Naturale di Londra espose il frammento di osso di moa sulla quale Owen bas\u00f2 la prima descrizione, per celebrare i 200 anni dalla nascita dello studioso, fondatore del museo. \n\"Dinornis\" \u00e8 il genere eponimo dei Dinornithiformes, un gruppo di grandi uccelli ratiti inetti al volo altrimenti noti come moa, tipici delle isole della Nuova Zelanda. \"Dinornis\", in particolare, \u00e8 ritenuto l'unico membro della famiglia Dinornithidae. Di seguito \u00e8 mostrato un cladogramma tratto dal lavoro di Bunce e colleghi (2003): \nEstinzione.\nPrima dell'arrivo dell'uomo, i moa giganti erano vissuti per circa 40.000 anni con una popolazione ecologicamente stabile. Quando arrivarono i coloni Polinesiani, i moa vennero cacciati attivamente e nel giro di poche centinaia di anni si estinsero (Perry et al., 2014); gli ultimi esemplari scomparvero intorno al 1500. Si suppone che il moa gigante, in particolare, si estinse circa 300 anni prima dell'arrivo degli europei."}
{"id": "1623", "revid": "300067", "url": "https://it.wikipedia.org/wiki?curid=1623", "title": "Dino Meneghin", "text": "Alto 2,04 m, giocava nel ruolo di centro. Ha inoltre ricoperto la carica di presidente della Federazione Italiana Pallacanestro dal 2008 al 2013.\nPadre di Andrea, anche lui giocatore di pallacanestro, vive a Milano.\nBiografia.\nCarriera cestistica.\nClub.\nApproda alla pallacanestro nel 1966 grazie a Nico Messina, responsabile del settore giovanile della Ignis Varese e poi negli anni a venire allenatore della prima squadra. La sua carriera nella serie A1 italiana, iniziata all'et\u00e0 di sedici anni e terminata a quarantaquattro, \u00e8 un esempio di longevit\u00e0 agonistica, che lo ha portato addirittura a giocare contro suo figlio Andrea in una partita ufficiale di campionato.\nNel campionato italiano ha giocato per Pallacanestro Varese (1966-1981), Olimpia Milano (1981-1990, 1993-1994) e Pallacanestro Trieste (1990-1993), totalizzando 836 partite e segnando 8.580 punti. Ha partecipato a 13 finali di Coppa dei Campioni, vincendone 7. A queste vanno aggiunte 2 Coppe delle Coppe, 1 Coppa Kora\u0107 e 4 Coppe Intercontinentali. A livello nazionale ha vinto 12 scudetti e 6 Coppe Italia.\nNazionale.\nCon la nazionale italiana ha partecipato a 4 Olimpiadi (medaglia d'argento a Mosca 1980) ed ha vinto una medaglia d'oro e due di bronzo ai campionati europei. Con la maglia della nazionale italiana \u00e8 sceso in campo 272 volte (secondo in classifica di presenze dietro a Pierluigi Marzorati che arriv\u00f2 a 277) e ha realizzato 2845 punti (secondo in classifica dopo Antonello Riva che ne ha realizzati 3775).\nDopo il ritiro.\nAppese le scarpe al chiodo, Dino si \u00e8 diviso tra l'Olimpia e la nazionale, sempre come team manager. Dal 2004 collabora anche con SKY Sport nella redazione basket, seppur con un ruolo marginale.\nIl 30 settembre 2008 \u00e8 stato nominato dalla Giunta Nazionale del CONI commissario straordinario della Federazione Italiana Pallacanestro in seguito alle dimissioni di Fausto Maifredi da presidente.\nSuccessivamente ha accettato di candidarsi alla presidenza della FIP e il 7 febbraio 2009 \u00e8 stato eletto Presidente della Federazione Italiana Pallacanestro con 4375 voti. Ha ricoperto l'incarico fino al gennaio 2013.\nIl 17 dicembre 2016 \u00e8 stato nominato da Gianni Petrucci presidente onorario della FIP.\nRiconoscimenti.\nNel 1991 la rivista \"Giganti del Basket\" lo ha eletto pi\u00f9 grande giocatore europeo di tutti i tempi. Il 5 settembre 2003 \u00e8 diventato il primo giocatore italiano a entrare nel Naismith Memorial Basketball Hall of Fame, il maggiore riconoscimento alla carriera che un giocatore di pallacanestro possa ricevere. In assoluto, \u00e8 il secondo italiano inserito nella Hall of Fame (il primo, nel 1994, fu Cesare Rubini, il quale, pur avendo un passato da giocatore, ottenne il riconoscimento in qualit\u00e0 di allenatore).\nMeneghin fa anche parte della FIBA Hall of Fame e dell'Italia Basket Hall of Fame. \u00c8 stato inoltre il primo italiano ad essere scelto dalla NBA: nel 1970 fu chiamato all'11\u00ba giro (182\u00ba assoluto) dagli Atlanta Hawks, ma non gioc\u00f2 mai nel campionato professionistico statunitense.\nNel 2008 Dino Meneghin ha ricevuto in premio dal Comune di Alano di Piave le chiavi della citt\u00e0, con la motivazione di aver fatto grande Alano nel mondo con la sua abilit\u00e0. Nel maggio 2015, una targa a lui dedicata fu inserita nella Walk of Fame dello sport italiano a Roma, riservata agli ex-atleti italiani che si sono distinti in campo internazionale.\nIl 30 gennaio 2018 \u00e8 stato insignito della cittadinanza onoraria di Varese.\nIl 19 novembre 2019 l'Olimpia Milano ritira la maglia numero 11 durante una partita in casa di Eurolega giocata al Forum."}
{"id": "1626", "revid": "123972018", "url": "https://it.wikipedia.org/wiki?curid=1626", "title": "Duluth", "text": ""}
{"id": "1627", "revid": "8596", "url": "https://it.wikipedia.org/wiki?curid=1627", "title": "Don Afonso Henriques", "text": ""}
{"id": "1629", "revid": "287204", "url": "https://it.wikipedia.org/wiki?curid=1629", "title": "Dubnio", "text": "Il dubnio \u00e8 l'elemento chimico della tavola periodica che ha come simbolo Db e come numero atomico 105.\n\u00c8 un elemento sintetico, altamente radioattivo, il cui isotopo pi\u00f9 stabile (Db-268) ha una emivita di 1,2 giorni.\nQuesto elemento non ha al momento applicazioni pratiche e le sue propriet\u00e0 sono poco conosciute.\nStoria.\nIl dubnio (il nome deriva da Dubna, in Russia) venne scoperto nel 1968 da un gruppo di ricerca russo dell'Istituto unito per la ricerca nucleare a Dubna. Nel 1970 un'\u00e9quipe di ricercatori diretta da Albert Ghiorso dell'universit\u00e0 di Berkeley identific\u00f2 con certezza l'elemento 105.\nL'elemento venne sintetizzato bombardando un atomo di californio-249 con un raggio di nuclei d'azoto a in un acceleratore di particelle.\nGli atomi dell'elemento 105 furono individuati definitivamente il 5 marzo 1970 ma ci sono prove che questo elemento era gi\u00e0 stato ottenuto un anno prima, usando lo stesso metodo.\nGli scienziati di Berkeley successivamente cercarono di confermare la scoperta sovietica usando metodi pi\u00f9 sofisticati, ma senza successo.\nProposero anche di battezzare il nuovo elemento \"hahnio\" (Ha), in onore dello scienziato tedesco Otto Hahn (1879-1968).\nDi conseguenza questo fu il nome utilizzato dalla maggioranza degli scienziati americani e dell'Europa occidentale.\nUna controversia sul nome dell'elemento sorse in seguito alla protesta degli scienziati russi.\nL'Unione internazionale di chimica pura e applicata (IUPAC) quindi adott\u00f2 \"unnilpentio\" (Unp) come nome temporaneo dell'elemento.\nComunque nel 1997 la disputa si risolse con l'adozione del nome attuale, dubnio (Db), derivato dalla citt\u00e0 russa che ospita l'istituto di ricerca nucleare dove l'elemento fu scoperto.\nIsotopi.\nIl dubnio, avendo un numero atomico di 105, \u00e8 un elemento superpesante; come tutti gli elementi con numeri atomici cos\u00ec alti, \u00e8 molto instabile. L'isotopo del dubnio pi\u00f9 duraturo conosciuto, 268Db, ha un'emivita di circa un giorno. Non sono stati osservati isotopi stabili e un calcolo del 2012 di JINR ha suggerito che le emivite di tutti gli isotopi di dubnio non supererebbero significativamente il giorno. Il dubnio pu\u00f2 essere ottenuto solo mediante produzione artificiale.\nLa breve emivita del dubnio ne limita l'utilizzo durante gli esperimenti. Ci\u00f2 reso inoltre pi\u00f9 difficile dal fatto che gli isotopi pi\u00f9 stabili sono i pi\u00f9 difficili da sintetizzare. Gli elementi con un numero atomico inferiore hanno isotopi stabili con un rapporto neutroni-protoni inferiore rispetto a quelli con numero atomico pi\u00f9 elevato, il che significa che il bersaglio e i nuclei del fascio che potrebbero essere impiegati per creare l'elemento superpesante hanno meno neutroni del necessario per formare questi isotopi pi\u00f9 stabili . (Diverse tecniche basate sulla cattura rapida dei neutroni e sulle reazioni di trasferimento sono state prese in considerazione a partire dagli anni 2010, ma quelle basate sulla collisione di un nucleo grande e piccolo sono quelle pi\u00f9 significative).\nIn ogni esperimento possono essere prodotti solo pochi atomi di 268Db e quindi gli intervalli di tempo misurati variano in modo significativo durante il processo. Durante tre esperimenti, sono stati creati 23 atomi in totale, con un'emivita risultante di 28+11\u22124 ore. Il secondo isotopo pi\u00f9 stabile, 270Db, \u00e8 stato prodotto in quantit\u00e0 ancora minori: tre atomi in totale, con durate di 33,4 ore, 1,3 ore e 1,6 ore. Questi due sono gli isotopi pi\u00f9 pesanti del dubnio fino ad oggi, ed entrambi sono stati prodotti come un risultato del decadimento dei nuclei pi\u00f9 pesanti 288Mc e 294Ts piuttosto che direttamente, perch\u00e9 gli esperimenti che li hanno prodotti sono stati originariamente progettati a Dubna per fasci di 48Ca. Per la sua massa, 48Ca ha di gran lunga il pi\u00f9 grande eccesso di neutroni di tutti i nuclei praticamente stabili, sia quantitativi che relativi, il che aiuta a sintetizzare nuclei superpesanti con pi\u00f9 neutroni, ma questo guadagno \u00e8 compensato dalla minore probabilit\u00e0 di fusione per numeri atomici elevati."}
{"id": "1630", "revid": "919135", "url": "https://it.wikipedia.org/wiki?curid=1630", "title": "Derivata", "text": "In matematica, la funzione derivata formula_1 di una funzione formula_2 rappresenta il tasso di cambiamento di una funzione rispetto a una variabile, vale a dire la misura di quanto il valore di una funzione cambi al variare del suo argomento. Pi\u00f9 informalmente, la derivata misura la crescita (o decrescita) che avrebbe una funzione in uno specifico punto spostandosi di pochissimo dal punto considerato.\nLa derivata di una funzione formula_2 in un punto formula_4, nel caso di funzioni a una variabile nel campo reale, corrisponde alla pendenza della retta tangente al grafico della funzione formula_2 nel punto formula_4 e ne rappresenta la migliore approssimazione lineare. Nel caso in cui la derivata esista (cio\u00e8 la funzione sia derivabile) in ogni punto del dominio, la si pu\u00f2 vedere a sua volta come una funzione che associa a ogni punto proprio la derivata in quel punto.\nIl concetto di derivata \u00e8, insieme a quello di integrale, uno dei cardini dell'analisi matematica e del calcolo infinitesimale. Il significato pratico di derivata \u00e8 il \"tasso\" di variazione di una certa grandezza presa in considerazione. Un esempio molto noto di derivata \u00e8 la variazione della posizione di un oggetto rispetto al tempo, chiamata velocit\u00e0 istantanea.\nDescrizione.\nLa derivata di una funzione formula_7 in un punto formula_4 \u00e8 il valore del coefficiente angolare della retta tangente alla curva nel punto, cio\u00e8 la tangente trigonometrica dell'angolo formato dalla tangente in un punto della curva di equazione formula_9 e l'asse delle ascisse. Se la derivata di una funzione formula_7 in un punto formula_4 \u00e8 formula_12, la retta tangente al grafico della funzione formula_2 \u00e8 parallela all'asse delle ascisse, mentre se il limite mediante cui si calcola la derivata in un punto formula_4 \u00e8 infinito la retta tangente al grafico della funzione formula_2 \u00e8 parallela all'asse delle ordinate. La funzione derivata si ricava con una serie di operazioni algebriche note come regole di derivazione, applicabili universalmente a tutte le funzioni derivabili.\nNel caso di funzioni di pi\u00f9 variabili la tangente in un punto alla curva della funzione non \u00e8 unica, ma varia a seconda della direzione scelta. Non si pu\u00f2 pi\u00f9 quindi definire una sola funzione delle stesse variabili indipendenti che renda conto della pendenza del grafico della funzione in un punto: si ricorre allora alle derivate parziali della funzione, cio\u00e8 ai coefficienti angolari di tangenti considerate lungo direzioni parallele agli assi che rappresentano le variabili indipendenti.\nLe derivate parziali sono in numero pari alle variabili stesse, e una loro notevole propriet\u00e0 \u00e8 che se la funzione \u00e8 sufficientemente \"regolare\" (cio\u00e8 differenziabile) \u00e8 possibile calcolarne la tangente lungo una direzione qualunque con una combinazione lineare delle derivate parziali stesse. Questo \u00e8 possibile perch\u00e9 l'operatore di derivazione \u00e8 un operatore lineare, e quindi la derivata di una combinazione lineare di funzioni derivabili \u00e8 la combinazione lineare delle derivate delle singole funzioni, e la derivata del prodotto di uno scalare per una funzione \u00e8 il prodotto dello scalare per la derivata della funzione.\nDefinizione.\nLa nozione di derivata si introduce, nel caso di funzione a una variabile indipendente nel campo reale, considerando una funzione reale formula_2 di variabile reale formula_17 e un punto formula_4 del suo dominio. La derivata di formula_2 in formula_4 \u00e8 definita come il numero formula_21 uguale al limite del rapporto incrementale al tendere a 0 dell'incremento, sotto l'ipotesi che tale limite esista e sia finito. In modo esplicito, detto formula_22 l'incremento, una funzione formula_7 definita in un intorno di formula_4 si dice derivabile nel punto formula_4 se esiste ed \u00e8 finito il limite:\ne il valore di questo limite \u00e8 la derivata della funzione nel punto formula_4. Se la funzione formula_2 \u00e8 derivabile in ogni punto di un dato intervallo formula_29, allora si dice che essa \u00e8 \"derivabile\" in formula_29 e la funzione formula_31 che associa a ogni punto formula_17 la derivata formula_1 di formula_2 \u00e8 la \"funzione derivata\" di formula_7.\nDerivata complessa.\nNonostante il caso pi\u00f9 semplice sia quello delle funzioni reali, la definizione di derivata trova la sua collocazione pi\u00f9 naturale nell'ambito dell'analisi complessa, dove, applicata alle funzioni di variabile complessa, prende il nome di derivata complessa. Detto formula_36 un sottoinsieme aperto del piano complesso, una funzione complessa formula_37 \u00e8 \"differenziabile in senso complesso\" in un punto formula_38 se esiste il limite:\nTale limite va inteso in relazione alla topologia del piano. In altre parole, per ogni successione di numeri complessi che converge a formula_40, il rapporto incrementale deve tendere a un medesimo numero, indicato con formula_41 Se formula_42 \u00e8 differenziabile in senso complesso in ogni punto formula_43, si dice che \u00e8 una funzione olomorfa su formula_44.\nRelazione tra derivata reale e complessa.\nLa relazione tra la differenziabilit\u00e0 di funzioni reali e funzioni complesse \u00e8 data dal fatto che se una funzione complessa:\n\u00e8 olomorfa allora formula_46 e formula_47 possiedono derivata parziale prima rispetto a formula_48 e formula_49 e soddisfano le equazioni di Cauchy-Riemann:\nIn modo equivalente, la derivata di Wirtinger formula_51 di formula_7 rispetto al complesso coniugato formula_53 di formula_54 \u00e8 nulla.\nDerivata destra e derivata sinistra.\nLa \"derivata destra\" di formula_7 in formula_4 \u00e8 il numero:\nAnalogamente, la \"derivata sinistra\" di formula_7 in formula_4 \u00e8 il numero:\nUna funzione \u00e8 derivabile in formula_4 se e solo se esistono finite e uguali le derivate destra e sinistra. Queste permettono inoltre di definire la derivabilit\u00e0 su un intervallo non aperto: se formula_7 \u00e8 definita ad esempio nell'intervallo chiuso formula_63, si dice che formula_7 \u00e8 derivabile in formula_63 se \u00e8 derivabile in ogni punto interno formula_66 e se esistono le derivate destra e sinistra rispettivamente negli estremi formula_67 e formula_68.\nLe derivate destre e sinistre sono un caso particolare in formula_69 della derivata direzionale di Dini nelle direzioni parallele e versi concordi a formula_70 e formula_71 (per rispettivamente derivata destra e sinistra). Infatti in formula_69 tutti i punti, visti come vettori in uno spazio vettoriale di dimensione formula_70, sono paralleli e possono essere solo di verso concorde o discorde.\nNotazioni.\nLa prima notazione di derivata nel punto formula_4 che compare storicamente \u00e8:\nancora oggi usata in fisica. In alternativa, secondo la notazione di Lagrange viene indicata con:\nsecondo la notazione di Cauchy - Eulero con:\no pi\u00f9 recentemente, per sottolineare che la derivata ha come argomento una funzione e non un punto, con\nsecondo la notazione di Leibniz con:\ne secondo la notazione di Newton con:\nDerivata parziale.\nNel caso di una funzione di pi\u00f9 variabili, l'incremento della funzione rispetto a una sola variabile \u00e8 la derivata parziale della funzione rispetto a tale variabile. Data una funzione vettoriale di pi\u00f9 variabili formula_81 definita su un insieme aperto dello spazio euclideo formula_82, dette formula_83 e formula_84 le basi canoniche di formula_82 e formula_86 rispettivamente, la funzione pu\u00f2 essere scritta nel seguente modo:\nLa componente formula_88-esima della funzione \u00e8 allora:\nSi definisce derivata parziale di formula_90 rispetto alla variabile formula_91 il limite:\nTale limite \u00e8 a volte chiamato limite del rapporto incrementale di formula_7 nel punto formula_94, e viene denotato anche con formula_95. La derivata parziale di una funzione, o nel caso di funzione vettoriale di una sua componente, si effettua quindi considerando le variabili diverse da quella rispetto a cui si vuole derivare come costanti e calcolandone il rapporto incrementale.\nDerivata direzionale.\nLa derivata direzionale di una funzione scalare formula_96 lungo un vettore unitario formula_97 \u00e8 la funzione definita dal limite:\nSe la funzione formula_7 \u00e8 differenziabile in formula_100, allora la derivata direzionale esiste lungo ogni vettore unitario formula_101 e si ha:\ndove formula_103 al secondo membro rappresenta il gradiente di formula_7 e formula_105 il prodotto scalare euclideo. In formula_100 la derivata direzionale di formula_7 rappresenta la variazione di formula_7 lungo formula_109.\nDifferenziabilit\u00e0 di una funzione.\nUna funzione differenziabile in un punto \u00e8 una funzione che pu\u00f2 essere approssimata da una trasformazione lineare nel punto. Affinch\u00e9 ci\u00f2 si verifichi \u00e8 necessario che tutte le derivate parziali calcolate nel punto esistano, ovvero esistono finiti i limiti dei rapporti incrementali direzionali (dunque, se una funzione \u00e8 differenziabile in un punto allora \u00e8 derivabile nel punto). La propriet\u00e0 di differenziabilit\u00e0 di una funzione consente di generalizzare il concetto di funzione derivabile a funzioni vettoriali di variabile vettoriale, e permette di individuare per ogni punto del suo grafico un iperpiano tangente.\nUna funzione formula_110 definita su un insieme aperto dello spazio euclideo formula_82 \u00e8 detta differenziabile in un punto formula_112 del dominio se esiste una applicazione lineare formula_113 tale che valga l'approssimazione:\ndove formula_115 si annulla all'annullarsi dell'incremento formula_116. Tale condizione si pu\u00f2 scrivere in modo equivalente:\nSe la funzione formula_118 \u00e8 differenziabile in formula_112, l'applicazione formula_120 \u00e8 rappresentata dalla matrice jacobiana formula_121.\nIl vettore:\nsi chiama \"differenziale\" di formula_118 in formula_112 e formula_125 \u00e8 la derivata totale della funzione formula_118.\nLa funzione formula_118 \u00e8 infine differenziabile se lo \u00e8 in ogni punto del dominio. In particolare, il teorema del differenziale totale afferma che una funzione \u00e8 differenziabile in un punto se tutte le derivate parziali esistono in un intorno del punto per ogni componente della funzione e se sono inoltre funzioni continue. Se inoltre l'applicazione che associa formula_100 a formula_129 \u00e8 continua, la funzione si dice \"differenziabile con continuit\u00e0\".\nContinuit\u00e0 e derivabilit\u00e0.\nIl teorema di continuit\u00e0 asserisce che se formula_2 \u00e8 derivabile in formula_4 allora formula_2 \u00e8 anche continua in formula_4.\nNon vale il teorema che si ottiene invertendo le ipotesi con le tesi: ad esempio, la funzione formula_134 \u00e8 continua su tutto il dominio, ma non \u00e8 derivabile nel punto formula_135, perch\u00e9 limite destro e limite sinistro del rapporto incrementale non coincidono. La continuit\u00e0 di una funzione \u00e8 quindi condizione necessaria, ma non sufficiente, per determinarne la derivabilit\u00e0. Una funzione pu\u00f2 inoltre essere derivabile (e quindi continua) in un punto formula_136, ma essere discontinua in ogni punto intorno a formula_136. Questo accade per funzioni come:\nessendo formula_139 l'insieme dei numeri razionali e formula_140 l'insieme dei numeri reali, mentre il simbolo \"\\\" denota la differenza tra insiemi. La funzione in esame ammette derivata in formula_141 (vale formula_141 il limite del rapporto incrementale) ma non \u00e8 continua in nessun punto eccetto lo formula_141. Notiamo che se invece una funzione \u00e8 due volte derivabile in un punto, allora \u00e8 continua in un intorno di quel punto.\nPer mostrare che se formula_2 \u00e8 derivabile in formula_145 allora \u00e8 continua in formula_4, si considera l'uguaglianza precedente:\nda cui:\nQuindi la funzione \u00e8 continua in formula_4. La stima lineare della funzione attorno a formula_4 costituisce una migliore approssimazione rispetto a:\ngarantita dalla sola continuit\u00e0 (qui formula_152). Se la funzione \u00e8 derivabile in formula_4 si pu\u00f2 \"scomporre\" l'infinitesimo formula_154 in un termine lineare e un infinitesimo di ordine superiore. Il teorema di Lagrange fornisce una diversa approssimazione (sempre lineare) nell'ipotesi che la funzione sia derivabile in un intorno di formula_4:\nper tutti gli formula_17 in tale intorno, e con formula_158 un dato punto in formula_159 (o formula_160, se \u00e8 un intorno sinistro). Bench\u00e9 ora l'approssimazione sia \"esatta\" (non ci sono termini infinitesimi che vengono trascurati), il teorema non \u00e8 in grado di mostrare per quale formula_158 sia vera l'uguaglianza.\nFunzioni non derivabili.\nUna funzione continua pu\u00f2 essere non derivabile. Ad esempio, una funzione continua pu\u00f2 non essere derivabile in un punto isolato del dominio, in presenza di un punto angoloso, una cuspide o un flesso a tangente verticale. Esistono anche funzioni continue che presentano forme pi\u00f9 complesse di non derivabilit\u00e0, come ad esempio la funzione di Cantor. La funzione di Weierstrass \u00e8 una funzione reale di variabile reale che ha la propriet\u00e0 di essere continua in ogni punto ma di non essere derivabile in nessuno.\nTeoremi.\nVengono enunciati di seguito alcuni teoremi e risultati significativi.\nRegole di derivazione.\nSiano formula_2 e formula_163 funzioni reali di variabile reale formula_17 derivabili, e sia formula_165 l'operazione di derivazione rispetto a formula_17:\nTeorema di Fermat.\nSia formula_2 una funzione derivabile, e quindi continua, in un punto formula_4 interno al dominio. Se formula_4 \u00e8 un punto di massimo o di minimo per la funzione formula_178 allora la derivata della funzione in formula_4 \u00e8 nulla, cio\u00e8 formula_180.\nNon \u00e8 indispensabile che formula_4 sia interno al dominio, essendo sufficiente che si tratti di un punto di accumulazione da destra e da sinistra per il dominio, mentre \u00e8 essenziale porre che la funzione sia derivabile nel punto formula_4 in quanto non \u00e8 possibile dedurne la derivabilit\u00e0 dalle altre ipotesi del teorema. Ogni punto in cui formula_1 si annulla (cio\u00e8 \u00e8 uguale a zero) \u00e8 chiamato punto stazionario. I massimi e minimi relativi sono chiamati \"punti stazionari\" di formula_1.\nQuesto teorema \u00e8 molto usato nello studio di funzione, in quanto definisce la possibilit\u00e0 di avere un punto di massimo o di minimo dove la funzione derivata si annulla.\nTeorema di Rolle.\nSia formula_2 una funzione continua nell'intervallo chiuso formula_63 e derivabile nell'intervallo aperto formula_187. Se formula_188 allora esiste almeno un punto formula_189 dove la derivata prima formula_1 si annulla.\nTeorema di Lagrange.\nSia formula_2 una funzione continua in formula_63 e derivabile nell'intervallo aperto formula_187. Allora esiste almeno un punto formula_189 tale per cui:\nIl teorema afferma che esiste almeno un punto formula_196 del grafico della funzione in cui la retta tangente ha coefficiente angolare uguale a quello della corda della retta passante per i punti formula_197 e formula_198. Si tratta di una generalizzazione del teorema di Rolle che analizza il caso in cui formula_199 \u00e8 diverso da formula_200.\nTeorema di Cauchy.\nSiano formula_2 e formula_163 funzioni continue in formula_63 e derivabili in formula_187 con formula_205 diversa da 0 per ogni punto dell'intervallo. Allora esiste almeno un punto formula_189 tale per cui:\nConsiderando in particolare la funzione formula_208, si ottiene l'affermazione del teorema di Lagrange.\nCon il teorema di Cauchy \u00e8 inoltre possibile dimostrare la regola di de l'H\u00f4pital.\nMonotonia a partire dalla derivata.\nSia formula_2 continua in formula_63 e derivabile in formula_187. Allora:\nLa funzione pu\u00f2 non essere \"strettamente\" crescente (o decrescente), e il teorema \u00e8 direttamente ricavabile dall'enunciato di Lagrange.\nAnalogamente, valgono anche i fatti seguenti:\nUna funzione strettamente crescente non ha necessariamente derivata ovunque positiva. Ad esempio, formula_224 \u00e8 strettamente crescente, ma ha derivata nulla nell'origine, dove c'\u00e8 un punto di flesso.\nIl teorema della funzione costante afferma che una funzione \u00e8 costante in un intervallo formula_63 se e solo se \u00e8 derivabile e la derivata \u00e8 ovunque nulla nell'intervallo. Mentre la condizione necessaria \u00e8 conseguenza della definizione di derivata (la derivata di una costante \u00e8 uguale a zero), la sufficienza segue dal teorema di Lagrange.\nDerivate di ordine superiore.\nLa derivata formula_226-esima formula_227 di una funzione formula_7 \u00e8 la funzione che si ottiene derivando successivamente formula_226 volte la funzione formula_7. Si definiscono cos\u00ec la derivata seconda, terza, e cos\u00ec via; e si usa generalmente una delle seguenti notazioni:\nUna funzione derivabile non \u00e8 necessariamente derivabile formula_226 volte. Ad esempio, la funzione formula_233 ha una derivata prima, ma non una seconda: infatti, la derivata di formula_7 \u00e8 formula_235, che non \u00e8 a sua volta derivabile nell'origine.\nLa classe delle funzioni derivabili formula_226 volte e la cui derivata formula_226-esima \u00e8 continua si indica con formula_238.\nConvessit\u00e0.\nSia formula_239 derivabile. Allora formula_2 \u00e8 convessa se e solo se formula_1 \u00e8 crescente in formula_63. Se formula_7 possiede derivata seconda, allora la convessit\u00e0 della funzione \u00e8 data dalla disequazione:\nIl cambiamento di segno della derivata seconda determina quindi un cambiamento di convessit\u00e0 della funzione e un relativo punto di flesso.\nSignificato geometrico della derivata.\nIl valore della derivata di formula_2 calcolata in formula_4 ha un significato geometrico: \u00e8 il coefficiente angolare della retta tangente alla curva rappresentata dal grafico di formula_2 nel punto di coordinate formula_196. In altre parole, la derivata \u00e8 il valore della tangente trigonometrica dell'angolo (convesso) che la retta tangente in formula_4 al grafico della funzione forma con l'asse delle ascisse (a patto che tale angolo non sia retto).\nL'equazione della retta tangente in formula_4 risulta:\nPi\u00f9 precisamente, se formula_2 \u00e8 derivabile nel punto formula_4, allora esiste una funzione formula_254 definita in un intorno di formula_4 tale che:\ncon:\ne tale formula \u00e8 l'espansione di Taylor di formula_2 troncata al termine di primo grado. Si dice che formula_254 \u00e8 un infinitesimo di ordine superiore alla funzione formula_260, e con questo si vuole esprimere l'idea che il termine formula_254 fornisce un contributo che diventa trascurabile rispetto agli altri termini quando ci si avvicina a formula_4. Si pu\u00f2 anche dire che una funzione derivabile in formula_4 \u00e8 approssimabile linearmente intorno a formula_4 con la sua retta tangente in tale punto.\nSe si definisce infatti formula_254, avente lo stesso dominio di formula_7, come:\nsi verifica che:\nRicordando che per formula_269 allora formula_270, e quindi formula_271. Sostituendo questa ultima uguaglianza con la precedente equazione si ha:\nEsempio.\nUna funzione espressa come serie di potenze formula_273 con raggio di convergenza formula_274 \u00e8 continua e derivabile su tutto l'intervallo formula_275. La derivata pu\u00f2 essere calcolata derivando termine a termine la serie nel modo seguente:\nTuttavia, in una serie di potenze si preferisce che formula_226 sia l'indice della potenza, quindi utilizzando uno shift diventa:\nQuesto tipo di derivata \u00e8 importante per lo sviluppo di Taylor e Maclaurin."}
{"id": "1633", "revid": "1705737", "url": "https://it.wikipedia.org/wiki?curid=1633", "title": "Diabolik", "text": "Diabolik ( o ; secondo il sito ufficiale, tuttavia, la pronuncia corretta \u00e8 la prima) \u00e8 un personaggio immaginario dei fumetti, creato nel 1962 da Angela e Luciana Giussani e protagonista dell'omonima testata pubblicata dalla casa editrice milanese Astorina.\nIn poco tempo raggiunse alte tirature arrivando a diventare un fenomeno di costume studiato da sociologi ed esperti di comunicazione. Ha portato alla nascita del genere del fumetto nero italiano del quale \u00e8 stato il precursore generando numerosi epigoni a partire dal 1964, quando il fenomeno esplose, pubblicati nel caratteristico formato libretto tascabile che la testata fece diventare famoso e imitato dopo aver esordito in edicola nel novembre 1962; viene da allora edito senza interruzioni e ha raggiunto i 900 numeri pubblicati; i primi numeri della serie hanno raggiunto elevate quotazioni nel mercato del collezionismo. Il personaggio ha poi avuto due trasposizioni cinematografiche\u02d0 la prima nel 1968 diretta dal regista Mario Bava, la seconda nel 2021 diretta dai Manetti Bros., una serie animata e un vasto merchandising. Dal 1962 ha venduto quasi 150 milioni di copie.\nEdizioni tradotte sono state pubblicate in molti paesi europei, americani, e africani. Il successo del personaggio \u00e8 tale da generare anche parodie sia a fumetti, come Cattivik, personaggio creato da Bonvi nel 1965, sia a film, come \"Arriva Dorellik\" diretto da Steno o \"Sadik\", episodio del film \"Thrilling\". Il personaggio \u00e8 stato impiegato come testimonial per campagne sociali e in spot pubblicitari commerciali.\nStoria editoriale.\nIl personaggio venne creato da Angela Giussani, autrice anche delle prime sceneggiature che, a partire dal n. 14, venne affiancata per la realizzazione delle storie dalla sorella minore Luciana. La serie ha esordito nel novembre 1962 edita dalla casa editrice Astorina che ne continua le pubblicazioni da oltre cinquanta anni; i primi quattro anni la pubblicazione venne divisa in due serie, la prima edita dal 1962 al 1964 e la seconda nel 1965 mentre dal 1966 la suddivisione viene fatta per annate. Alle sceneggiature, oltre alle sorelle Giussani, si sono alternati autori come Giancarlo Berardi, Pier Carpi, Alfredo Castelli, Nino Cannata, Giancarlo Malagutti e molti altri come Mario Gomboli, direttore della casa editrice e Patricia Martinelli, precedente direttore della testata; alla realizzazione grafica del personaggio si sono alternati nel tempo diversi disegnatori fra i quali: Angelo Zarcone (autore solo del primo numero), Sergio Zaniboni, Brenno Fiumali (autore anche della prima copertina), Enzo Facciolo, Elio Silvestri, Franco Paludetti, Remo Berselli (creatore anche della testata), \"Kalissa\" Giacobini, Flavio Bozzoli, Lino Jeva, Eros Kara, Luigi Marchesi (ridisegna tra l'altro il primo numero per la ristampa), Giorgio Montorio, Glauco Coretti, Giancarlo Alessandrini, Leo Cimpellin, Giovanni Freghieri, Carlo Peroni e altri come Mario Cubbino, Gabriele Pennacchioli.\nIl formato degli albi di Diabolik, di piccola dimensione per poter essere tascabili (11,5x16,9\u00a0cm), venne ideato per venire incontro alle esigenze dei pendolari che Angela Giussani osservava ogni mattina da casa sua nelle vicinanze della stazione e divenne lo standard anche per tutti gli epigoni.\nIl primo numero ha una copertina realizzata da Brenno Fiumali, mentre la storia venne disegnata da un autore indicato solo per cognome: Zarcone (di cui, curiosamente, da allora si persero le tracce). La trama \u00e8 congegnata in modo che il lettore non sa all'inizio chi sia veramente Diabolik, che diviene una figura inquietante e imprevedibile. Tuttavia, l'iniziale riscontro delle vendite non fu soddisfacente e si decise di pubblicare il numero successivo solo dopo tre mesi, nel febbraio del 1963. Il terzo numero viene pubblicato nel mese di marzo; \u00e8 il primo a essere disegnato in maniera professionale da Luigi Marchesi e vede l'esordio della sua spalla fissa, Eva Kant.\nIl primo distributore fu la Ingoglia, piccola azienda di Milano alla quale la Astorina affid\u00f2 la distribuzione dei primi 17 albi della serie per poi passare alla Sodip che lo distribuir\u00e0 negli anni a venire; col passaggio al nuovo distributore, da agosto 1964, vennero ristampati anche i primi 17 numeri della serie che sono quindi una seconda edizione; i primi due albi vennero anche ridisegnati e la copertina del primo numero presenta piccole differenze rispetto all'originale. Durante gli anni, per le richieste dei lettori, all'interno della serie regolare vennero riproposti i primi numeri della serie fino a quando non si decise di pubblicare una nuova collana per riproporre la ristampa dell'intera serie dall'inizio, \"Diabolik R\", edita dal 1978 e giunta a settembre 2018 al n. 687 affiancata poi da una seconda, \"Diabolik SWIISSS\", edita dal 1994.\nLa serie \u00e8 stata pubblicata anche all'estero: Argentina, Brasile, Colombia, Finlandia, Belgio, Messico, Francia, Germania, Danimarca (con il nome di \"Satano\"), Grecia, Israele, Paesi Bassi, Polonia, Romania, Spagna, Stati Uniti e Jugoslavia. Nel 2009 \u00e8 stata pubblicata una storia (\"Il Re del Terrore\") tradotta in esperanto.\nNel 2012 viene presentato al Lucca Comics un volume intitolato \"DK: work in progress\", nel quale solo il primo capitolo si mostrava completo di disegni e colori e due capitoli erano stati realizzati solo a china, seguiti poi da sessanta tavole a matita e venti pagine di sceneggiatura. Dell'ultimo capitolo era stato indicato solo il soggetto. Nell'aprile 2013 la storia completa \u00e8 stata pubblicata su \"Il grande Diabolik\" con il titolo \"DK: Io so chi non sono\". \nNel novembre 2015, l'Astorina ha presentato un nuovo progetto editoriale intitolato \"DK\" che presenta una versione alternativa del personaggio pubblicato a colori nel formato tipico dei fumetti americani e venduto nelle librerie composto da 2 stagioni. Tutte le storie complete sono state raccolte in un unico volume intitolato \"DK. L'altro Diabolik\" edito da \"Oscar Ink\".\nGenesi del personaggio.\nAngela Giussani, moglie dell'editore Gino Sansoni, all'interno della casa editrice del marito, l'Astoria, aveva creato una propria casa editrice che aveva battezzato Astorina. Ricercando una idea che potesse risultare vincente ebbe l'intuizione di realizzare un fumetto con un formato tascabile, che fosse di facile lettura per i pendolari e che fosse poi possibile riporre in tasca. Il pubblico prescelto, i pendolari dal ritorno dal lavoro, avrebbe potuto essere interessato a leggere qualcosa che fosse coinvolgente ma di facile lettura e di breve durata, per poter essere letto per intero durante un breve viaggio in treno e inoltre doveva costare poco.\nPer capire poi i gusti dei potenziali lettori, \nAll'epoca riviste come \"Grand Hotel\" riscuotevano un successo notevole pubblicando storie a tinte forti a fumetti e la Giussani, ispirandosi anche alla tradizione editoriale del marito (che sin dagli anni cinquanta aveva pubblicato con successo romanzi che solleticavano la curiosit\u00e0 del tempo tramite titoli morbosi e copertine allusive) aveva capito che, per attirare l'attenzione dei potenziali lettori, doveva puntare su questi elementi creando un personaggio che intimorisse il lettore suscitando per\u00f2 anche ammirazione per la genialit\u00e0 e la temerariet\u00e0. Qualcosa di simile esisteva gi\u00e0: Fant\u00f4mas, geniale ladro e assassino, personaggio creato da Pierre Souvestre e Marcel Allain, e protagonista di una serie di romanzi d'appendice di inizio Novecento in cui si faceva beffe delle forze dell'ordine e dissimulava la propria identit\u00e0 attraverso efficaci travestimenti; Non a caso, nel romanzo \"Diabolik: la lunga notte\", il nome Souvestre viene assegnato a un contrabbandiere che viene ucciso da Diabolik.\nL'origine di Diabolik si pu\u00f2 ricercare nei romanzi di appendice pubblicati a puntate nei quotidiani francesi, i quali erano solitamente storie di facile consumo spesso a tinte forti con intrighi, delitti e rapimenti: non solo Fant\u00f4mas, al quale Angela Giussani si ispirer\u00e0 per creare Diabolik, ma anche Ars\u00e8ne Lupin e Rocambole furono protagonisti di grande richiamo della narrativa popolare ottocentesca. Alla fine degli anni cinquanta e nei primi sessanta altre testate avevano raggiunto un certo successo, come quelle della Casa Editrice Universo, che pubblicava feuilleton a fumetti dalle tinte forti; e proprio da queste trasse ispirazione la Giussani, la quale attinse altres\u00ec alla tradizione editoriale del marito, che era riuscito a raggiungere il successo pubblicando titoli nei quali si poneva l'accento su aspetti torbidi e morbosi. Serviva quindi un personaggio che incutesse paura ma anche che suscitasse ammirazione per la sua genialit\u00e0 e audacia. Nel novembre 1962, ispirato a Fant\u00f4mas e a Fantax, un altro personaggio dei fumetti creato in Francia nel 1946, venne creato \"Diabolik\", un personaggio che avrebbe rilanciato con successo il fumetto nero in Italia, anche se non mancarono controversie rispetto alla morale dell'epoca. La copertina del primo numero della serie rappresentava una donna in primo piano che urlava di terrore e riportava termini come \"brivido\", \"diabolico\" e \"terrore\", oltre alla dicitura \u00abper adulti\u00bb. L'importanza di questa serie a fumetti \u00e8 quella di aver permesso lo svecchiamento e lo scardinamento di un sistema nel giro di pochi anni. Si decise inoltre di non contestualizzare in maniera precisa e riconoscibile le storie, ma ambientarle in un mondo immaginario con scenari indefinibili, e perci\u00f2 molto \u00e8 lasciato nell'indeterminatezza e molte domande sono lasciate senza risposta, come le origini stesse del personaggio, raccontate solo nel 1968 dopo ben 107 numeri nell'albo \"Diabolik chi sei?\". Nelle prime storie del personaggio vengono riprese intere sequenze presenti nei romanzi di Fant\u00f4mas, cos\u00ec come la tecnica dell'analessi tipica di certi romanzi d'appendice. Fant\u00f4mas era un criminale con le stesse doti di ladro gentiluomo di Lupin, ma con una malvagit\u00e0 che mancava in quest'ultimo. I lettori venivano anche attirati da titoli espliciti come \"L'impiccato senza volto\", \"La campana di sangue\" o \"La bara vuota\", ma anche dalla genialit\u00e0 del protagonista e dal cinismo con cui uccideva riuscendo sempre a sfuggire alla giustizia; tutte caratteristiche che si ritrovano decenni dopo in Diabolik. L'apparizione del poliziotto Juve e il giovane giornalista Fando sono solo alcune delle molte citazioni di Fantomas che si ritrovano nei fumetti Diabolik, i quali successivamente si baseranno su soggetti e ispirazioni originali.\nRelativamente alla scelta del nome, nel febbraio 1962 usc\u00ec il film \"Tot\u00f2 diabolicus\" diretto da Steno; la pellicola \u00e8 precedente all'esordio di Diabolik nel novembre 1962, e pertanto non \u00e8 da ritenersi una parodia del genere, ma pi\u00f9 probabilmente si ispirava a un vero fatto di cronaca avvenuto a Torino nel 1958 e nel quale un misterioso assassino lasci\u00f2 sul luogo del delitto una lettera nella quale si firmava Diabolich. Probabilmente l'assassino si era ispirato a sua volta al romanzo del giallista Bill Skyline (al secolo Italo Fasan) dal titolo \"Uccidevano di notte\" e il cui protagonista si faceva chiamare Diabolic (senza l'acca finale). Inizialmente il personaggio avrebbe dovuto chiamarsi Diabolicus, che ricordava Nostradamus, poi per\u00f2 si prefer\u00ec scriverlo con la lettera \u00abK\u00bb, perch\u00e9 Angela la riteneva pi\u00f9 adatta a un personaggio come quello che aveva in mente; il nome di Eva Kant venne scelto sempre da Angela la quale, per conseguire il diploma all'istituto magistrale, aveva presentato una tesina sul filosofo Immanuel Kant, del quale amava il pensiero filosofico; il personaggio di Ginko deve il suo nome a quello del marito di Angela, Gino Sansoni, alla quale venne aggiunta una \u00abK\u00bb in mezzo.\nPer i tratti di Diabolik la Giussani prese spunto dall'attore Robert Taylor, mentre per quelli di Eva Kant dalla principessa di Monaco Grace Kelly.\nBiografia del personaggio.\nIl personaggio di Diabolik \u00e8 inizialmente un ladro molto spietato, un assassino che riesce quasi sempre a portare a compimento i suoi piani criminali. Fidanzato inizialmente con Elisabeth Gay, incontra poi la meravigliosa Eva Kant, che diverr\u00e0 la sua compagna di vita oltre che sua fidatissima complice, derubando senza scrupoli ricche famiglie, banche o altri personaggi arricchitisi a loro volta spesso in maniera illecita; con i proventi delle rapine si garantiscono una vita agiata, oltre a finanziare nuovi e complessi piani criminosi. Col tempo il personaggio acquisir\u00e0 una sua morale diventando pi\u00f9 umano ma sempre rimanendo un criminale; anche la sua spalla, Eva Kant, evolve col tempo divenendo da amante sottomessa a complice indispensabile.\nLe origini del personaggio vengono rivelate nel n. 5 del 1968, \"Diabolik, chi sei?\". In seguito, altri albi (sia regolari che fuoriserie) narreranno particolari e avventure di Diabolik accadute durante la sua infanzia, adolescenza e giovinezza, contribuendo a spiegarne il carattere e le scelte di vita; in particolare, la collana \"Il Grande Diabolik\" pubblica storie ambientate nel passato del personaggio. Il resto della biografia \u00e8 raccontata da alcuni albi della serie regolare e dagli albi speciali della serie \"Il grande Diabolik\". Il nome anagrafico di Diabolik \u00e8 ignoto. Di lui si sa che fu l'unico sopravvissuto di un naufragio e che venne ritrovato, poco pi\u00f9 che neonato, su una scialuppa alla deriva al largo di un'isola popolata da alcuni pescatori e dai membri di una banda criminale guidata da un boss chiamato King. Insieme al bambino furono ritrovati alcuni documenti dal contenuto tuttora ignoto ma della massima importanza, che portarono King a decidere di non eliminarlo ma di tenerlo con s\u00e9, accettando che crescesse sull'isola accudito un po' da tutti i membri dell'organizzazione che si riferivano a lui chiamandolo semplicemente \"il ragazzo\". Diabolik ha trascorso i primi 22 anni della sua vita sull'isola di King girando liberamente per il quartier generale, dimostrando fin da piccolo un'intelligenza prodigiosa. Il ragazzo viene apprezzato da tutti e tutti gli insegnano qualcosa: da Dempur impara a tagliare pietre preziose e a riconoscere i falsi a vista d'occhio, dall'ingegner Suanda apprende i segreti del mondo dei motori, ma soprattutto grazie allo scienziato Wolf si appassiona alle scienze, in particolare la chimica in cui dimostra un talento unico. Durante la sua adolescenza viene a sapere dell'esistenza nella giungla di una terribile pantera nera chiamata Diabolik che terrorizza i pescatori e i membri della banda. Scopre inoltre che il pericoloso animale \u00e8 l'unico che King non \u00e8 mai stato in grado di uccidere, arrivando a proibire a chiunque di avvicinarsi alla zona in cui abitualmente vive. Diabolik vuole vedere l'animale con i propri occhi, ma viene scoperto da uno scagnozzo di King mentre si addentra nella zona proibita: per farlo tacere, il futuro criminale commette il primo omicidio della sua vita, riuscendo a realizzare una messa in scena per fare in modo che l'omicidio sembri opera della pantera. Diabolik scopre che la pantera esce solo di notte e approfitta di una eclissi per vederla, rimanendo incantato dalla sua agilit\u00e0 nei movimenti e delle sue letali movenze aggraziate. Purtroppo Diabolik scopre che anche King ha avuto la stessa idea e approfittando dell'eclissi uccide la pantera per poi imbalsamarla. Da quel momento il futuro Re del Crimine inizia a provare una profonda avversione per King, arrivando a studiare e realizzare anni dopo un piano per derubare il boss di ogni avere ed ucciderlo proprio di fronte alla grande pantera imbalsamata. Dopo aver derubato e ucciso King il ragazzo scappa dall'isola, ma viene rintracciato dagli uomini della banda, desiderosi di vendicare il loro capo, mentre cerca di vendere parte dei gioielli ad un ricettatore in oriente. Dopo una dura colluttazione viene salvato da un contrabbandiere di nome \"Ronin\", che notando le potenzialit\u00e0 del giovane gli offre di entrare a far parte della propria scuola, luogo dove vige una rigida disciplina che tempra i migliori soldati e assassini mercenari del pianeta. Nella scuola il ragazzo adotta definitivamente il nome di Diabolik e si sottopone ai duri insegnamenti, intessendo anche una relazione con una ragazza, anche lei allieva, di nome Jin. Nel periodo gli vengono insegnate numerose tecniche che in seguito faranno parte della sua attivit\u00e0, come i mille trucchi che utilizza per seminare i nemici e il lancio del pugnale (in cui gi\u00e0 eccelleva e che perfezioner\u00e0 grazie ai consigli di Ronin). Affiner\u00e0 anche il suo stile di combattimento, in precedenza efficace ma decisamente grezzo e non al livello degli avversari pi\u00f9 forti, con lo studio di tutte le principali arti marziali. Inoltre, in questa scuola adotter\u00e0 il famoso costume nero modificando la divisa rituale per poter essere pi\u00f9 libero nei movimenti. Le cose precipitano e Jin, gelosa del talento di Diabolik, decide di ucciderlo e derubarlo. Diabolik riesce per\u00f2 a sconfiggere l'avversaria e ucciderla a malincuore. Poco tempo dopo la scuola viene distrutta e tutti gli allievi e i maestri, compreso Ronin, vengono uccisi da \"Walter Dorian\", un criminale di \"Clerville\" sosia di Diabolik. Come unico sopravvissuto, Diabolik in apparenza uccide il criminale, impossessandosi della sua Jaguar E-Type e di tutte le sue propriet\u00e0 ed assumendone l'identit\u00e0.\nAvendo perso l'unico amico della sua vita, Diabolik abbandona la scuola e, dopo aver perfezionato le sue maschere, si trasferisce a Clerville, dove Walter Dorian aveva parecchi possedimenti. In questa citt\u00e0 incontrer\u00e0 Natasha Morgan, potente boss a capo di una grande organizzazione criminale. Tra i due si instaurer\u00e0 un rapporto singolare: la donna, affascinata dai suoi modi, lo aiuter\u00e0 a perfezionare le sue tecniche criminali. Pi\u00f9 avanti i due si separeranno, ma Natasha, segretamente innamorata di lui, verr\u00e0 catturata dai suoi nemici e portata di forza su un aereo. La donna riuscir\u00e0 per\u00f2 a chiudersi in cabina pilotaggio e, capendo di essere spacciata, si suicida facendo schiantare l'aereo, non prima di aver inviato un messaggio in cui dichiara che il dirottamento \u00e8 opera di Diabolik. Questo gesto, pur non compiuto da lui in persona, gli sar\u00e0 per sempre attribuito e contribuir\u00e0 a far nascere il mito del \"Re del Terrore\".\nPoco tempo dopo Diabolik torner\u00e0 in Oriente, nel Deccan. Qui avviene il primo incontro tra lui e Ginko. L'ispettore, sulle tracce di trafficanti di droga, avr\u00e0 il primo faccia a faccia col criminale e da quel momento inizia la loro eterna sfida. Poco tempo dopo, Ginko lo cattura, senza sapere che il criminale indossa una delle sue maschere (non ancora note alla polizia) e lo rinchiude nel carcere di massima sicurezza di Asen, da cui nessun detenuto \u00e8 mai riuscito a fuggire. Tuttavia proprio grazie alle sue maschere, Diabolik riesce a fuggire poco tempo dopo semplicemente togliendosi la maschera e uscendo col suo volto normale, allora ancora sconosciuto.\nSempre nel Deccan Diabolik inizier\u00e0 a ordire il colpo raccontato nel primo episodio della serie, \"Il re del terrore\", che vede come vittime la famiglia Garian. Con un abile gioco di maschere e intrighi, Diabolik (sotto lo pseudonimo di Walter Dorian) rovina l'intera nobile casata. Far\u00e0 la prima apparizione \"Gustavo Garian\", che nei primi numeri sar\u00e0 una sorta di assistente di Ginko. Nel primo numero facciamo anche la conoscenza di \"Elisabeth Gay\", la prima ragazza di Diabolik, bella ma molto ingenua, che crede che il suo amante sia un ricco uomo d'affari. Sar\u00e0 Elisabeth a scoprire la vera identit\u00e0 di \"Walter\" e a denunciarlo nel terzo numero, \"L'arresto di Diabolik\". Sempre nel terzo numero fa la sua prima apparizione Eva che, dopo la denuncia di Elisabeth, salva il ladro dalla ghigliottina, facendo giustiziare al suo posto un fastidioso pretendente.\nPoteri e abilit\u00e0.\nDiabolik \u00e8 un genio del crimine, del travestimento, nell'assassinio e nelle tecniche furtive, un eccellente tattico e stratega, un esperto ipnotizzatore, un poliglotta e dotato in analisi e deduzioni. Ha una memoria eidetica. \u00c8 al culmine della condizione fisica, con forza, resistenza, agilit\u00e0, riflessi e velocit\u00e0 incredibili, ed \u00e8 un esperto nel combattimento corpo a corpo e nell'uso di coltelli da combattimento, oltre che a essere un pilota e un tiratore eccellente. Suo segno distintivo sono i terribili occhi di ghiaccio; quello sguardo rivela tutta la sua spietatezza e crudelt\u00e0. Apparso gi\u00e0 dal primo numero, diventer\u00e0 poi un vero e proprio simbolo. Celebre il suo detto: \"Diabolik non perdona\".\nAltamente istruito in vari campi della conoscenza, ha una vasta conoscenza scientifica e una massima esperienza nel campo della chimica, e ha una grande abilit\u00e0 nell'uso di armi, veleni, droghe e alta tecnologia. Conosce il codice Morse ed \u00e8 un grande conoscitore d'arte e oggetti preziosi.\nGadget e armi.\nIl personaggio usa raramente armi da fuoco dimostrando una mira infallibile. \u00c8 abilissimo con le armi da taglio e da punta. Il suo lancio del pugnale \u00e8 divenuto l'icona. Eva Kant fa uso della pistola a dardi celata in un tubetto, dove all'occorrenza pu\u00f2 lanciare aghi narcotizzanti o avvelenati. \nDiabolik \u00e8 esperto in tutte le tipologie di sostanze psicotrope avendo appreso sull'isola del magnate Mr King, dove vi ha trascorso l'infanzia e l'adolescenza. Tali armi possono stordire l'avversario e addirittura annullargli la volont\u00e0 e la resistenza. Egli fa uso di altre armi di sua creazione come capsule di narcotico e di gas mortale, armi dalle quali si protegge assuefandosi ai veleni e facendo uso di filtri nascosti. Il personaggio si avvale di numerosi rifugi inaccessibili agli estranei, per mezzo di trappole tecnologiche disparate. Si avvale di diverse vetture sportive Jaguar E-Type del 1962, provviste dei congegni pi\u00f9 disparati per contrastare gli avversari. La sua fama \u00e8 ormai tale da incutere terrore nella notte alla sola vista della sua sagoma nera. Diabolik \u00e8 noto come: \"Il re del terrore\", \"L'inafferrabile criminale\", \"Il genio del delitto\", \"L'assassino fantasma\", \"L'assassino dai 1000 volti\", \"Il genio della rapina\", \"Il genio della fuga\", \"Il genio del male\", \"Il maledetto criminale\", \"L'invincibile criminale\", \"L'uomo dai 1000 trucchi\", \"L'uomo senza legge\", espressioni che diventano spesso titolo di diversi numeri.\nLe maschere con le quali il personaggio camuffa la propria identit\u00e0 sono un elemento essenziale delle trame. Sono composte da una sostanza artificiale che simula la pelle umana e grazie alla quale riesce a replicare le fattezze delle sue vittime grazie alla straordinaria abilit\u00e0 nel modellarla riuscendo a riprodurre perfettamente i lineamenti di un volto. Questa sostanza \u00e8 una resina vegetale proveniente da una piccola isola immaginaria i cui abitanti sono legati a Diabolik da un sentimento di riconoscenza. Successivamente \u00e8 riuscito a sintetizzarla in laboratorio. La polizia di Clerville \u00e8 addestrata a effettuare il controllo approfondito del volto del sospetto in modo da individuarne il camuffamento.\nAmbientazioni.\nClerville \u00e8 la capitale dell'omonimo stato fittizio in cui Diabolik compie le sue attivit\u00e0 criminali. Nei primi numeri della serie, il personaggio agiva a Marsiglia, .\nSi desume che Clerville sia all'interno di uno stato europeo visto che nel 2002 adotta l'euro come moneta. La moneta precedente non \u00e8 mai stata nominata, ad eccezione che nel n. 2 (\"L'inafferrabile criminale)\", dove l'avvocato Bonard presta a Payot, un poliziotto, 100000 lire e Diabolik, travestito da Bonard, a pagina 95 dice \u00abEcco qui le 100 mila Lire, me le renderai quando potrai\u00bb. Ci sono persone ricche e benestanti, sia oneste che criminali, che divengono vittime dei piani del personaggio; i cognomi sono tutti stranieri, mentre i nomi propri sono italiani per evitare casi di omonimia.. Sono presenti molti criminali e una forte organizzazione criminale simile alla mafia che in molti casi posseggono ricchezze delle quali Diabolik tenta di impadronirsi. Non mancano episodi in cui la vittima \u00e8 una persona facoltosa ma onesta di Clerville. A Clerville \u00e8 ancora in vigore la pena capitale e spesso Diabolik ha rischiato di finire ghigliottinato. In tempi recenti si \u00e8 aperto un dibattito sociale sull'eventualit\u00e0 di sopprimerla, ma non per Diabolik. Ci sono altre cittadine piccole o grandi come ad esempio Ghenf, situata sul mare o su un lago, (Genf \u00e8 il nome in lingua tedesca di Ginevra) e covo di bande malavitose o Clemon, piccolo villaggio sulla costa abitato da pescatori con le stradine in acciottolato e il porticciolo (\"Agguato sul fondo\" 1968) o anche Colleverde, luogo in cui vive Bettina (\"Angoscia\" 1966), mentre Montvert \u00e8 un paese sulle colline di Clerville. Esiste inoltre il Beglait, stato confinante con quello di Clerville, da cui proviene Altea di Vallenberg: si tratta di un ex-stato monarchico, attualmente repubblica ma con una forte persistenza della nobilt\u00e0 negli affari di stato.\nNel novembre 2005, la casa editrice Astorina ha pubblicato la \"Guida turistica di Clerville\", un volume che contiene la mappa intera dello stato e della sua capitale, con tutti i riferimenti agli oltre settecento episodi.\nControversie.\nIl terzo numero della prima serie, \"L'arresto di Diabolik\", pubblicato nel marzo 1963, fu causa di una prima serie di denunce e processi penali dei quali furono oggetto Diabolik e altri epigoni negli anni sessanta. Angela Giussani, al fine di promuovere la nuova testata, aveva avuto l'idea di distribuirne copie omaggio ai ragazzi delle scuole medie e questo venne visto come un tentativo di traviamento della giovent\u00f9. Ne segu\u00ec un processo che, il 6 luglio 1964, assolse Angela Giussani dal reato di incitamento alla corruzione anche perch\u00e9, si legge nella motivazione della sentenza, nella copertina il personaggio compariva con le manette ai polsi e sullo sfondo di una lugubre ghigliottina, la qual cosa induceva a pensare che il criminale avrebbe pagato per le sue colpe.\nInfluenza culturale.\nTelevisione.\nVideoclip\nSpot pubblicitari\nIl personaggio \u00e8 comparso in spot pubblicitari commerciali, come quelli del Crodino e della Renault Twingo."}
{"id": "1636", "revid": "125209833", "url": "https://it.wikipedia.org/wiki?curid=1636", "title": "David Cox (statistico)", "text": "Biografia.\nFormazione.\nCox si laure\u00f2 in matematica all'Universit\u00e0 di Cambridge e consegu\u00ec nel 1949 il dottorato di ricerca presso l'universit\u00e0 di Leeds.\nCarriera.\nDurante la seconda guerra mondiale lavor\u00f2 dal 1944 al 1946 per il \"Royal Aircraft Establishment\", dal 1946 al 1950 per l'industria della lana. \nNel 1950 inizi\u00f2 la carriera accademica come lettore presso l'Universit\u00e0 di Cambridge; dal 1956 fu lettore e poi professore di Statistica al Birkbeck College di Londra. Nel 1966 inizi\u00f2 a insegnare all'Imperial College London e nel 1988 all'Universit\u00e0 di Oxford.\nI suoi contributi alla disciplina della statistica furono numerosi, includendo la regressione logistica e la regressione di Cox.\nDal 1966 al 1991 fu editore di Biometrika.\nDal 1979 al 1981 fu presidente della Bernoulli Society e dal 1980 al 1982 presidente della Royal Statistical Society. Dal 1995 al 1997 fu presidente dell'Istituto Internazionale di Statistica.\nNel 2002 divenne membro onorario a vita della International Biometric Society. \nMorte.\n\u00c8 morto il 18 gennaio 2022, all'et\u00e0 di 97 anni .\nVita privata.\nNel 1947 Cox si spos\u00f2 con Joyce Drummond, da cui ebbe quattro figli."}
{"id": "1640", "revid": "29727", "url": "https://it.wikipedia.org/wiki?curid=1640", "title": "Dromornitidi", "text": ""}
{"id": "1644", "revid": "1429175", "url": "https://it.wikipedia.org/wiki?curid=1644", "title": "Diagramma Hertzsprung-Russell", "text": "Il diagramma Hertzsprung-Russell, in genere abbreviato in diagramma H-R (dal nome dei due astronomi, Ejnar Hertzsprung e Henry Norris Russell, che verso il 1910 lo idearono indipendentemente) \u00e8 uno \"strumento\" teorico che mette in relazione la temperatura efficace (riportata in ascissa) e la luminosit\u00e0 (riportata in ordinata) delle stelle. Nel diagramma la temperatura efficace Te aumenta spostandosi verso sinistra lungo l'ascissa mentre la luminosit\u00e0 cresce salendo lungo l'ordinata. Le due grandezze sono quantit\u00e0 fisiche che dipendono strettamente dalle caratteristiche intrinseche della stella (massa, et\u00e0 e composizione chimica), non sono misurabili direttamente dall'osservatore, ma possono essere derivate attraverso modelli fisici.\nPoich\u00e9 esistono legami tra la temperatura efficace di una stella e il suo indice di colore, e tra la luminosit\u00e0 della stessa e la sua magnitudine apparente (o assoluta), \u00e8 possibile ottenere una \"versione osservativa\" del diagramma H-R detta \"diagramma colore-magnitudine\", che mette in relazione due quantit\u00e0 misurabili direttamente dall'osservatore: il colore della stella e la sua magnitudine. La relazione tra temperatura-indice di colore e luminosit\u00e0-magnitudine assoluta comporta che nel cos\u00ecddetto \"diagramma colore-magnitudine\" la magnitudine decresce lungo l'ordinata (al contrario della luminosit\u00e0) mentre l'indice di colore aumenti verso destra (a differenza della temperatura efficace) lungo l'ascissa. L'esatta trasformazione da diagramma H-R a diagramma colore-magnitudine non \u00e8 comunque semplice e dipende da fattori osservativi e teorici: distanza, et\u00e0, composizione chimica, gravit\u00e0 superficiale e struttura interna e atmosferica della stella.\nA cosa serve.\nIl diagramma H-R viene utilizzato per comprendere l'evoluzione stellare e le caratteristiche fisiche delle singole stelle e degli agglomerati stellari: ammassi aperti, ammassi globulari e galassie. Grazie al diagramma H-R \u00e8 possibile: confrontare le predizioni teoriche dei modelli di evoluzione stellare con le osservazioni per verificare l'accuratezza delle prime; determinare l'et\u00e0, la composizione chimica e la distanza di una popolazione stellare; derivare la storia della formazione stellare di un agglomerato di stelle, ecc.\nCome funziona.\nDa un primo esame del diagramma H-R si osserva immediatamente come le stelle tendano a posizionarsi in regioni ben distinte: la struttura evolutiva predominante \u00e8 la diagonale che parte dall'angolo in alto a sinistra (dove si trovano le stelle pi\u00f9 massicce, calde e luminose) verso l'angolo in basso a destra (dove si posizionano le stelle meno massicce, pi\u00f9 fredde e meno luminose), chiamata la sequenza principale di et\u00e0 zero. In basso a sinistra si trova la sequenza delle nane bianche, in quanto sono corpi celesti con alte temperature efficaci ma poco luminose; mentre sopra la sequenza principale, verso destra, si dispongono le giganti rosse e le supergiganti, in quanto sono corpi celesti molto luminosi ma a basse temperature."}
{"id": "1645", "revid": "2", "url": "https://it.wikipedia.org/wiki?curid=1645", "title": "Diagramma H-R", "text": ""}
{"id": "1646", "revid": "281779", "url": "https://it.wikipedia.org/wiki?curid=1646", "title": "DIN A4", "text": ""}
{"id": "1652", "revid": "466539", "url": "https://it.wikipedia.org/wiki?curid=1652", "title": "Dollaro statunitense", "text": "Il dollaro statunitense (il simbolo: $, il codice ISO 4217: USD; in inglese: \"United States dollar\") \u00e8 la valuta ufficiale degli Stati Uniti d'America. \u00c8 anche utilizzato come valuta di riserva al di fuori della nazione.\nIl dollaro \u00e8 diviso in 100 centesimi. Originariamente era ulteriormente suddiviso in , utilizzati fino a quando la seconda guerra mondiale non rese l'alluminio troppo costoso per essere utilizzato come metallo da conio (e l'inflazione crescente li rese di valore insignificante). Le denominazioni inferiori a un dollaro sono emesse in moneta, mentre quelle uguali o superiori a un dollaro sono emesse in banconote (esistono sia la moneta sia la banconota da un dollaro, anche se la seconda \u00e8 pi\u00f9 comune). Le banconote moderne sono stampate dalla Federal Reserve fin dal 1929. Le banconote con denominazione superiore ai non sono pi\u00f9 stampate dal 1946.\nStoria.\nIl dollaro venne unanimemente scelto come unit\u00e0 monetaria degli Stati Uniti il 6 luglio 1785. Fu la prima volta che una nazione adottava un sistema decimale per la valuta.\nFino al 1791 il valore del dollaro era legato a quello dell'argento o dell'oro o a una combinazione dei due. Dal 1792 al 1873 il dollaro era supportato liberamente da oro e argento, in rapporto di 15 a 1, con un sistema chiamato bimetallismo. Attraverso una serie di cambiamenti legislativi avvenuti tra il 1873 e il 1900, l'importanza dell'argento fu via via diminuita fino all'adozione formale del gold standard. Il \"gold standard\" sopravvisse, con molte modifiche fino al 1971.\nAbraham Lincoln autorizz\u00f2 nel 1862 l'emissione di valuta a nome del governo Federale, valuta che era supportata dal dollaro spagnolo, durante la guerra di secessione americana. Queste banconote, conosciute come \"greenbacks\" per il colore verde del retro, diedero inizio alla tradizione statunitense di stampare la valuta in verde. Contrariamente alle altre nazioni tutte le banconote statunitensi sono state stampate con lo stesso colore per la maggior parte del XX secolo.\nPer aumentare la quantit\u00e0 di moneta circolante (in particolare al fine di ridurre i \"silver certificate\" e lasciar spazio ai \"Federal Reserve Note\") in un'economia in espansione, il 4 giugno 1963, il presidente John Fitzgerald Kennedy firm\u00f2 l'ordine esecutivo 11110 che dava al Ministero del Tesoro il potere \"di emettere certificati sull'argento contro qualsiasi riserva d'argento, argento o dollari d'argento normali che erano nel Tesoro\". Dopo l'assassinio del Presidente Kennedy, avvenuto 171 giorni pi\u00f9 tardi, l'ordine esecutivo 11110 cadde in disuso e tutte le banconote emesse dal governo furono man mano ritirate dal mercato.\nIl 13 maggio 2003, la Federal Reserve annuncia l'introduzione di una banconota da 20$ a colori (la prima dal 1905). La scelta \u00e8 dettata dalla necessit\u00e0 di contrastare la crescente contraffazione. Le nuove banconote sono entrate in circolazione il 9 ottobre 2003. Altre banconote da 10\u00a0$ e 50\u00a0$ sono state introdotte nel 2004 e 2005, ognuna con differenti schemi di colori.\nUso internazionale del dollaro statunitense.\nAlcune nazioni al di fuori della giurisdizione statunitense usano il dollaro statunitense (USD) come valuta ufficiale. Queste nazioni includono: Ecuador, El Salvador, Palau, Timor Est, Panama e gli Stati Federati di Micronesia. L'Argentina us\u00f2 un tasso di cambio fisso 1:1 tra il peso argentino e il dollaro statunitense dal 1991 al 2002. Il tasso di cambio del dollaro di Hong Kong \u00e8 stato mantenuto fisso fino ai primi anni ottanta, e il renminbi usato dalla Repubblica Popolare Cinese \u00e8 stato informalmente ancorato al dollaro fin dalla met\u00e0 degli anni novanta.\nIl dollaro \u00e8 inoltre usato come unit\u00e0 valutaria standard sui mercati internazionali per la quotazione di beni come l'oro e il petrolio.\nLa moneta tipo dopo la seconda guerra mondiale.\nDopo la seconda guerra mondiale, gli USA accumularono una notevole riserva di oro, chiesto in pagamento degli aiuti del piano Marshall.\nNel 1933, Roosevelt avvia il New Deal, un programma di spesa pubblica in disavanzo sostenuto dalla teoria keynesiana e quasi interamente finanziato con debiti dello Stato verso banche private. John Maynard Keynes pubblica nel 1936 il suo libro fondamentale (The general theory of employment, interest and money), ma gi\u00e0 in passato era influente economista e consigliere personale di Roosevelt. Si crea la prima componente del debito pubblico cui seguir\u00e0 quello di imprese e privati cittadini, in crescita dopo gli anni '70. Tale debito (di Stato, imprese e cittadini) pone oggi il dollaro a rischio di svalutazione.\nSempre negli anni trenta, comincia la doppia quotazione dell'oro: internamente agli Stati Uniti e agli altri Stati il prezzo viene determinato dal mercato; per le transazioni internazionali il prezzo dell'oro \u00e8 quello fisso di 35 dollari/oncia degli accordi di Bretton Woods.\nA partire dagli anni trenta, ininterrottamente fino a oggi, l'oro come il petrolio si comprano e vendono esclusivamente in dollari alle borse di Londra e New York.\nSotto Bretton Woods, era d'obbligo tenere i dollari a riserva e dunque era nota la somma di dollari in possesso delle banche straniere, quantit\u00e0 prevalente della massa di dollari esistente fuori dagli USA. Inoltre, i dollari circolanti in USA (come ogni moneta circolante dentro uno Stato) erano un dato disponibile poich\u00e9 la massa monetaria era ed \u00e8 decisa dalla FED. Al tempo di Roosevelt era gi\u00e0 risaputo che le once d'oro dichiarate nella riserva della FED non erano sufficienti n\u00e9 a convertire il totale dei dollari esistente (dentro e fuori USA), n\u00e9 quelli in possesso di stranieri. Nemmeno una forte svalutazione da 30 a 300 dollari/oncia avrebbe reso Bretton Woods un sistema di cambi sostenibile. Era chiaro che prima o poi la convertibilit\u00e0 sarebbe finita; l'aumento successivo dell'emissione di dollari (da convertire) acceler\u00f2 questo processo.\nIl provvedimento di Roosevelt parl\u00f2, infatti, di Gold Window (chiusa da Nixon 40 anni dopo) come periodo di transizione per il ripagamento di una parte dei dollari in possesso di investitori stranieri (quelli che l'oro disponibile poteva ripagare).\nPer tentare di mantenere il sistema creato a Bretton Woods, si organizza un pool di banche centrali che mantengono il corso del cambio del dollaro sull'oro a 35 $ l'oncia, comprando titoli di Stato USA in caso di perdita e vendendoli in caso di risalita. La Francia si ritira dal pool nel 1967.\nDopo la guerra del Vietnam, vi era ormai pi\u00f9 moneta circolante che riserve di metallo nella banca centrale che non poteva pi\u00f9 assicurare la convertibilit\u00e0 della moneta in oro (ovvero che un ipotetico cittadino si presentasse alla Banca centrale, restituisse la banconota in dollari e chiedesse in cambio un'analoga quantit\u00e0 d'oro). Il \"gold standard\" poneva fine agli accordi di Bretton Woods con un'uscita unilaterale degli Stati Uniti.\nDi quegli accordi, continuava per\u00f2 a valere l'obbligo di tenere i dollari a riserva. Gli Stati stranieri non potevano spendere i dollari di cui erano in possesso, chiederne il cambio con la moneta nazionale n\u00e9 con l'oro; potevano investirli nelle banche statunitensi oppure in \"Treasury Bond\" USA.\nLa coniazione di dollari aveva subito una forte crescita per finanziare i conflitti statunitensi nel dopoguerra (una guerra ogni due anni, dopo il 1945), con una crescita pi\u00f9 marcata per la guerra in Vietnam. Il \"gold standard\" causa immediatamente una rivalutazione del marco e dello yen.\nContestuale \u00e8 la crisi petrolifera del 1974. I Paesi OPEC ridussero drasticamente la produzione di petrolio, causando una crisi energetica mondiale. Il prezzo al barile e delle importazioni quadruplic\u00f2.\nAll'epoca il petrolio si commerciava soltanto in dollari: con la crisi petrolifera, quadruplic\u00f2 la domanda mondiale di dollari (a parit\u00e0 di fabbisogni) e il cambio del dollaro si risollev\u00f2 notevolmente, dopo il crollo detto prima su marco e yen a seguito del \"gold standard\". Prima e dopo il \"gold standard\" e la crisi energetica, i Paesi OPEC continuarono a farsi pagare il petrolio in dollari e a investire i petrodollari nelle banche e titoli di stato statunitensi. Non si tratt\u00f2 affatto di uno scontro fra mondo arabo e USA.\nI Paesi arabi non scelsero di vendere il loro petrolio in una moneta diversa dal dollaro, nemmeno dopo il \"gold standard\". Prima del '74 la maggior parte dei petrodollari tornavano in USA ed erano convertiti in oro. Dopo il '74, i produttori arabi cominciarono a investirli in Treasury Bond e in banche statunitensi, sostenendo il cambio del dollaro attuale.\nIl dollaro resta la principale valuta di riserva. Secondo l'economista Paul Samuelson, la richiesta di dollari all'estero permette agli Stati Uniti di mantenere un deficit commerciale persistente senza avere un deprezzamento della valuta o un riaggiustamento dei flussi commerciali.\nDiversamente dal collocarsi su un nuovo punto di equilibrio previsto dal concetto di bilancia commerciale, il dollaro non si \u00e8 svalutato nella misura prevista. Il tasso di cambio con le altre monete \u00e8 poco sensibile a questo deficit della bilancia commerciale se commisurato a quanto ammonta il saldo esportazioni-importazioni.\nGli Uffici di Cambio (che dipendono dalle Banche Centrali) dei Paesi esportatori verso gli USA raccolgono i dollari che fatturano le loro multinazionali (in USA vendono le merci contro moneta locale, dollari) e li mettono nella riserva (di valuta estera) della Banca centrale; la Banca Centrale non chiede di cambiare i dollari nella moneta nazionale, ma li mette in circolazione per comprare petrolio; i Paesi produttori di petrolio non chiedono alla FED di cambiare i petrodollari nella moneta locale dei Paesi Arabi, ma tengono i proventi del petrolio in conti correnti denominati in dollari e in buona parte investiti in titoli del Tesoro e azioni USA.\nFondamentalmente i dollari emessi non si presentano al cambio condizionando il valore del dollaro sulle altre monete. D'altra parte sono investiti in titoli di lungo termine o in azioni che non vengono scambiate a forte frequenza: per cui quei dollari non sono nemmeno moneta circolante che produrrebbe inflazione rientrando in America.\nGli accordi di Bretton Woods imponevano alle banche centrali di tutto il mondo di tenere dollari a riserva senza poterli cambiare presso la Federal Reserve in cambio della moneta nazionale. Dal gold standard di Nixon, gli accordi di Bretton Woods non sono pi\u00f9 in vigore; tuttavia, il dollaro \u00e8 ancora la principale moneta di riserva (51% delle riserve mondiali in valuta estera) poich\u00e9 il petrolio \u00e8 contrattato esclusivamente in dollari presso l'International Petroleum Exchange (IPE) di Londra o la NYTMEX di New York.\nIn queste borse si stabilisce il prezzo al barile ed \u00e8 possibile agli operatori acquistare partite di petrolio e gas. Le banche centrali devono tenere notevoli quantit\u00e0 di dollari per gli approvvigionamenti nazionali. Di recente l'Iran ha in progetto l'apertura di una borsa in cui la compravendita della merce petrolifera avverr\u00e0 in euro, una valuta alla quale non corrisponde un deficit commerciale cos\u00ec elevato. Dal marzo 2007 alcune banche iraniane trattano in euro le transazioni commerciali. Analoghe decisioni erano al vaglio di paesi come Libia e Venezuela.\nPare che anche il presidente Putin intenda realizzare una borsa per la compravendita in rubli del petrolio e gas della Russia. Dal luglio 2006 la Banca Centrale Russa ha avviato la convertibilit\u00e0 del rublo verso le altre divise.\nControversie.\nRaffigurazioni femminili.\nSia le banconote che le monete del dollaro statunitense non hanno raffigurazioni femminili. Il presidente degli Stati Uniti nel marzo 2015 prese l'impegno di seguire la questione, dopo aver ricevuto una lettera di una bambina del Massachusetts, che scrisse alla Casa Bianca chiedendone i motivi. In seguito all'invio della lettera, nacque l'organizzazione no-profit Women on 20s che si pone come obiettivo di influenzare le scelte sui futuri volti raffigurati sui dollari statunitensi."}
{"id": "1654", "revid": "938", "url": "https://it.wikipedia.org/wiki?curid=1654", "title": "Dollaro australiano", "text": "Il dollaro australiano \u00e8 la valuta ufficiale dell'Australia, dei diversi territori dipendenti dell'Australia (isola di Natale, isole Cocos (Keeling), Isole Heard e McDonald, isola Norfolk) ma anche delle Kiribati, delle Tuvalu e di Nauru, tre stati indipendenti. Il codice ISO 4217 \u00e8 AUD, anche se \u00e8 usanza di scriverla di solito A$ o addirittura $ senza distinguerla dal dollaro americano.\nIl dollaro australiano, diviso in 100 \"cent\", \u00e8 stato introdotto il 14 febbraio 1966, non solo per rimpiazzare la sterlina australiana (gi\u00e0 da tempo distinta dalla sterlina inglese) ma anche per introdurre il sistema decimale. Robert Menzies avrebbe desiderato chiamare la valuta \"Royal\", e vennero proposti anche altri nomi come l\"'Australe\".\nBanconote.\nFin dagli anni 1980 le banconote australiane sono fatte di plastica, per la precisione polipropilene. Hanno una \u00abfinestra\u00bb trasparente con una immagine semi-olografica, come misura di sicurezza contro la contraffazione. La prima di queste fu una banconota sperimentale da 10 $ che mostrava uno scenario aborigeno. Le banconote australiane furono le prime al mondo con queste caratteristiche. Precedentemente venivano stampate su carta.\nTutte le banconote sono prodotte dalla Banca Nazionale dell'Australia. Le monete australiane dalla Royal Australian Mint.\nEmissioni.\nCi sono state due principali emissioni di valuta. La prima, in carta, fu emessa nel 1966, con le seguenti denominazioni:\nLe banconote di plastica e le monete emesse durante gli anni ottanta e novanta e che sono correntemente in uso:\nLe monete con frazioni di dollaro raffigurano animali australiani sul fronte e il monarca sul retro:\nLe monete da 1 cent e 2 cent in rame sono state abolite nel 1991.\nLe Kiribati, le Tuvalu e Nauru dispongono di serie limitate di monete specifiche, per lo pi\u00f9 commemorative, come quella emessa nel 1979 dalla Royal Mint per le Kiribati (tutte con lo stemma nazionale e la leggenda \"Kiribati 1979\"): 1 dollaro (piroga a bilanciere), 50 cent (frutto di pandano, \"Pandanus\"), 20 cent (delfini \"Tursiops\"), 10 cent (frutto dell'albero del pane, \"Artocarpus\"), 5 cent (lucertola geko \"Gehyra\"), 2 cent (pianta di \"Cyrtosperma\") e 1 cent (\"Fregata minor\")."}
{"id": "1655", "revid": "72396", "url": "https://it.wikipedia.org/wiki?curid=1655", "title": "Dollaro canadese", "text": "Il dollaro canadese (il simbolo: $, il codice ISO 4217: CAD; in inglese: \"canadian dollar\", in francese: \"dollar canadien\") \u00e8 la valuta del Canada. \u00c8 suddiviso in 100 \"cent\". Il dollaro \u00e8 stato in vigore per la gran parte della storia del Canada.\nStoria.\nIl Canada decise di usare il dollaro al posto della sterlina inglese a causa della diffusione del dollaro spagnolo nel Nord America fra il XVIII e l'inizio del XIX secolo, e a causa della standardizzazione del dollaro statunitense. La regione corrispondente all'odierno Qu\u00e9bec, in particolare, favor\u00ec il dollaro (la Banca di Montr\u00e9al emise banconote in dollari nel 1817), mentre le colonie atlantiche, che avevano legami pi\u00f9 forti con la Gran Bretagna erano meno entusiaste. Le Province del Canada dichiararono che tutti i conti sarebbero stati tenuti in dollari il 1\u00ba gennaio 1858, e ordinarono l'emissione dei primi dollari canadesi ufficiali nello stesso anno. Le colonie, che si sarebbero in seguito unite nella Confederazione Canadese, adottarono progressivamente un sistema decimale negli anni seguenti.\nInfine, il governo pass\u00f2 lo \"Uniform Currency Act\" nell'aprile 1871, sostituendo le valute delle varie province con un dollaro canadese comune a tutte. Il \"gold standard\" fu abolito definitivamente il 10 aprile 1933.\nLa valuta canadese.\nI canadesi usano monete e banconote con denominazione simile a quelle statunitensi. Infatti, storicamente, le dimensioni delle monete inferiori a 50 cent sono identiche a quelle statunitensi, a causa del fatto che entrambe le nazioni usavano il dollaro spagnolo come base.\nLe monete canadesi sono emesse dalla \"Royal Canadian Mint\" o, in francese, la \"Monnaie royale canadienne\", con produzione a Winnipeg. Le banconote sono emesse dalla Banca del Canada e stampate a Ottawa. Sia le monete sia le banconote riportano le due lingue ufficiali del paese: inglese e francese.\nIl pi\u00f9 significativo tra gli sviluppi recenti della valuta canadese \u00e8 stato il ritiro delle banconote da 1 $ e da 2 $, rispettivamente nel 1987 e nel 1996, e la loro sostituzione con monete. Le monete da 1 $ sono colloquialmente chiamate \"loonies\", dal nome inglese (\"common loon\") della strolaga maggiore che vi \u00e8 raffigurata, e il nome viene spesso usato per riferirsi alla valuta in generale. La moneta da 2 $, che raffigura un orso polare, viene detta per analogia \"twonies\" (o \"toonies\").\nLa Bank of Canada ha recentemente introdotto una nuova serie di banconote, a cominciare dal 10 $ del 2001 e dal 5 $ del 2002, chiamate \"Canadian Journey\". Questa serie raffigura elementi della tradizione canadese e brani di letteratura canadese.\nInoltre, tra il 2000 e il 2002, la Royal Canadian Mint ha alterato la composizione delle proprie monete. La lega al 99% di nichel per le monete argentate e quella da 1 $, e la lega al 98,4% di zinco del penny, sono state sostituite con acciaio placcato; questa misura presa per ridurre i costi di produzione, ha creato problemi di compatibilit\u00e0 tra le nuove monete e apparecchiature tipo telefoni pubblici o distributori automatici.\nTutte le banconote misurano 152,4 \u00d7 69,85\u00a0mm."}
{"id": "1656", "revid": "125656041", "url": "https://it.wikipedia.org/wiki?curid=1656", "title": "Debugging", "text": "Il debugging (o semplicemente debug), in informatica, nell'ambito dello sviluppo software, indica l'attivit\u00e0 che consiste nell'individuazione e correzione da parte del programmatore di uno o pi\u00f9 errori (bug) rilevati nel software, direttamente in fase di programmazione oppure a seguito della fase di \"testing\" o dell'utilizzo finale del programma stesso.\nL'attivit\u00e0 di debug \u00e8 una delle operazioni pi\u00f9 importanti e difficili per la messa a punto di un programma, spesso estremamente complicata per la complessit\u00e0 dei software in uso e delicata per il pericolo di introdurre nuovi errori o comportamenti difformi da quelli desiderati nel tentativo di correggere quelli per cui si \u00e8 svolta l'attivit\u00e0 di \"debug\".\nOperazioni di base.\nSebbene ogni sessione di debug sia unica e costituisca una storia a s\u00e9, alcuni principi generici sono applicabili a tutte le sessioni di debug. In particolare, per il debug di applicazioni software, in genere si possono riconoscere cinque fasi nel debug:\nRilevazione dell'errore.\nMentre gli \"errori di sintassi\" sono tipicamente evidenziati dall'IDE, alla fine della stesura del codice il programmatore opera una seconda fase di test valutando se l'output del programma \u00e8 quello atteso compilando/interpretando ed eseguendo il codice. All'eventuale rilevazione dell\"'errore di semantica\" e di \"runtime\" segue la fase di \"debugging\", ossia di individuazione della parte di software, a volte molto complesso, nella quale si annida l'errore. Spesso tale operazione viene svolta dal programmatore di pari passo con la stesura del codice stesso, testando continuamente il codice ed evitando cos\u00ec l'accumulo degli errori.\nQuesta attivit\u00e0 \u00e8 supportata da programmi specifici (debugger) messi a disposizione dall'IDE grazie anche all'uso di breakpoint su linee di codice e dai messaggi di standard error emessi nei file di log (es. rilevamento eccezioni nelle console dell'IDE), che indicano e mostrano allo sviluppatore l'esecuzione, istruzione per istruzione, del programma, permettendo nel contempo l'analisi dei dati trattati dal programma stesso. In assenza di tali strumenti per le attivit\u00e0 di \"debugging\", si ricorre alla pi\u00f9 semplice, ma anche meno efficace tecnica di stampare a video o su file le istruzioni che il programma sta eseguendo, inserendo a tal scopo nel codice delle istruzioni di \"debug\" che evidenzino il punto di arrivo dell'esecuzione del programma fino all'errore. Sempre a questo scopo, il programmatore pu\u00f2, con l'ausilio dei commenti, far eseguire solo alcune parti del codice o al contrario non far eseguire particolari parti del codice, sospette di causare l'errore. Una volta individuato l'errore nel codice il programmatore corregge l'errore in maniera iterativa finch\u00e9 il programma non fa ci\u00f2 che \u00e8 desiderato.\nUna terza fase di debug \u00e8 quella che il programmatore deve risolvere quando il software prodotto \u00e8 stato mandato in fase di \"testing\" o collaudo al rispettivo team ed \u00e8 stato rimandato indietro con la lista dei difetti riscontrati; in genere in questi casi molto spesso sono presenti errori nella stesura o interpretazione delle specifiche rispetto a ci\u00f2 che \u00e8 realmente desiderato senza andare in errore.\nUna quarta fase di debug pu\u00f2 avvenire quando in fase di utilizzo del programma da parte dell'utente finale questi riscontra delle anomalie; in genere in questi casi si ingenera un errore con relativo messaggio che viene inviato tramite Internet alla casa produttrice del software che aggiorner\u00e0 periodicamente con nuove release senza errori o aggiornamenti il prodotto (es. Windows).\nAccorgimenti per accelerare il processo di debug.\nCorretto atteggiamento mentale.\n\u00c8 necessario fare autocritica, e accettare il fatto che il programma non si comporta come dovrebbe e che si \u00e8 fatto un errore, cosa del tutto normale e frequente in fase di sviluppo; se tutto fosse stato previsto e non ci fossero errori, il programma funzionerebbe correttamente, ma spesso questo risultato non si ottiene quasi mai alla prima stesura del codice, ma solo per successive modifiche e correzioni. Tale atteggiamento mentale incrementa significativamente la possibilit\u00e0 di trovare e risolvere dei bug.\nUsare file di log.\nOltre all'uso della console dell'IDE \u00e8 opportuno creare uno o pi\u00f9 file di log che pu\u00f2 risultare molto utile per verificare se il programma funziona come previsto, e cosa succede prima, dopo e durante il verificarsi del malfunzionamento.\nFare attenzione all'input fornito al programma.\nTutti gli input forniti dall'utente devono essere validati prima sintatticamente e successivamente anche semanticamente dal programma prima di essere elaborati. Ci\u00f2 migliora anche la sicurezza del programma.\nMemorizzare le tipologie di errori.\nNel caso si siano gi\u00e0 scritti dei programmi simili e ci si sia trovati a bug simili a quello attuale, \u00e8 buona norma, sulla scorta dell'esperienza, cercare di ricordare l'errore commesso e la soluzione adottata.\nAccorgimenti per ridurre la necessit\u00e0 di debug.\nDisegno del codice.\nDisegnare accuratamente le strutture dati e le funzioni nella programmazione strutturata e le classi in quella orientata agli oggetti \u00e8 il sistema migliore per ridurre gli errori nel codice e nel facilitare l'individuazione dell'errore nel caso il programma non funzioni correttamente.\nLeggibilit\u00e0 del codice.\nL'utilizzo di convenzioni chiare per i nomi delle variabili, funzioni, classi, metodi e costanti, cos\u00ec come quello di nomi parlanti, ovvero che rendano chiaro l'utilizzo di una componente e, soprattutto, evitare di riutilizzare la stessa componente per scopi diversi, rende pi\u00f9 chiaro e leggibile il codice anche a fronte di una ricerca di errori.\nCommenti.\nI commenti sono fondamentali, soprattutto se il codice viene scritto a pi\u00f9 mani. In particolare, il commento deve dare un valore aggiunto all'istruzione. Ad esempio, se l'istruzione \u00e8\nnon ha senso scrivere un commento come\nperch\u00e9 si evince gi\u00e0 dal nome delle variabili. Un commento come\n\u00e8 sicuramente molto pi\u00f9 utile."}
{"id": "1657", "revid": "438678", "url": "https://it.wikipedia.org/wiki?curid=1657", "title": "Document Type Definition", "text": "Il Document Type Definition (letteralmente \"definizione del tipo di documento\", noto anche con l'acronimo DTD) \u00e8 uno strumento utilizzato dai programmatori il cui scopo \u00e8 quello di definire le componenti ammesse nella costruzione di un documento XML.\nIl termine non \u00e8 utilizzato soltanto per i documenti XML, ma anche per tutti i documenti derivati dall'SGML (di cui peraltro XML vuole essere una semplificazione che ne mantiene la potenza riducendone la complessit\u00e0) tra cui celeberrimo \u00e8 l'HTML.\nIn SGML un DTD \u00e8 necessario per la validazione del documento. Anche in XML un documento \u00e8 valido se presenta un DTD ed \u00e8 possibile validarlo usando il DTD.\nTuttavia XML permette anche documenti ben formati, ovvero documenti che, pur essendo privi di DTD, presentano una struttura sufficientemente regolare e comprensibile da poter essere controllata.\nIl DTD si pu\u00f2 dichiarare all'interno di uno stesso documento XML (dichiarazione \"inline\").\nCosa fa un DTD.\nInoltre il DTD serve ad un parser per controllare la correttezza di un documento (well formed).\nEsempio.\nIl seguente DTD:\n&lt;!ELEMENT persona (nome, cognome)&gt;\n&lt;!ELEMENT nome (#PCDATA)&gt;\n&lt;!ELEMENT cognome (#PCDATA)&gt;\ndefinisce una struttura cos\u00ec composta:\n&lt;persona&gt;\n &lt;nome&gt;Mario&lt;/nome&gt;\n &lt;cognome&gt;Rossi&lt;/cognome&gt;\n&lt;/persona&gt;\nSintassi DTD.\nUn DTD \u00e8 opzionale e pu\u00f2 essere specificato all'inizio di un documento XML, inoltre pu\u00f2 essere specificato se le definizioni sono interne od esterne al documento XML.\nDTD interno:\n&lt;!DOCTYPE Report [ ...\nDTD esterno:\n&lt;!DOCTYPE Report SYSTEM \u201cReport.dtd\u201d&gt;\n&lt;!DOCTYPE Report PUBLIC \u201cReport.dtd\u201d&gt;\nElemento di DTD.\nCiascun elemento deve essere dichiarato in una DTD con dichiarazioni di tipo di elemento. Tali dichiarazioni hanno la forma:\n&lt;!ELEMENT nome-elemento ( modello di contenuto )&gt;\nEsempio:\n&lt;?xml version = \"1.0\"?&gt;\n&lt;!DOCTYPE nota [\n&lt;!ELEMENT nota (#PCDATA)&gt;\n&lt;nota&gt;Ricordati di acquistare il latte tornando a casa&lt;/nota&gt;\nParola chiave ANY.\nSi pu\u00f2 definire un certo elemento sapendolo certamente non vuoto (cio\u00e8 contiene elementi o testo o entrambi), ma senza conoscere\nesattamente il modello di contenuto. Nella DTD si pu\u00f2 usare allora la parola chiave ANY per dichiarare che il contenuto di quell'elemento pu\u00f2 essere qualsiasi cosa.\n&lt;!ELEMENT nome ANY&gt;\nEsempio:\n&lt;?xml version = \"1.0\"?&gt;\n&lt;!DOCTYPE nota[\n&lt;!ELEMENT nota ANY&gt;\n&lt;!ELEMENT numero EMPTY&gt;\n&lt;!ELEMENT messaggio (#PCDATA)&gt;\n&lt;!ELEMENT data EMPTY&gt;\n&lt;nota&gt;\n&lt;numero /&gt;\n&lt;messaggio&gt; Ricordati di comprare il latte tornando a casa&lt;/messaggio&gt;\n&lt;data /&gt;\n&lt;/nota&gt;\nContenuto misto dell'elemento.\nSe si vuole definire una regola che consenta a un elemento di contenere testo o altri elementi in qualche combinazione si usa un modello a contenuto misto. \n&lt;!ELEMENT nome (#PCDATA | figlio)*&gt;\n&lt;?xml version = \"1.0\"?&gt;\n&lt;!DOCTYPE nota[\n&lt;!ELEMENT nota (#PCDATA | numero | messaggio | data )*&gt;\n&lt;!ELEMENT numero EMPTY&gt;\n&lt;!ELEMENT messaggio ( #PCDATA )&gt;\n&lt;!ELEMENT data EMPTY&gt;\n&lt;nota&gt;Nota importante\n&lt;numero /&gt;\n&lt;messaggio&gt;Ricordati di comprare il latte tornando a casa&lt;/messaggio&gt;\n&lt;data /&gt;\n&lt;/nota&gt;\nElementi annidati.\nGli elementi possono essere contenitori per altri elementi (elementi annidati).\nL'elemento radice di un documento XML normalmente \u00e8 di questo tipo. Esempio:\n&lt;?xml version = \"1.0\"?&gt;\n&lt;!DOCTYPE nota [\n&lt;!ELEMENT nota ( messaggio )&gt;\n&lt;!ELEMENT messaggio ( #PCDATA)&gt;\n&lt;nota&gt;\n&lt;messaggio&gt; Ricordati di comprare il latte tornando a\ncasa&lt;/messaggio&gt;\n&lt;/nota&gt;\nLa definizione DTD prevede dapprima la dichiarazione dell'elemento radice e tra parentesi tonde l'elenco degli elementi annidati, e dopo la dichiarazione per ogni elemento annidato.\nElemento vuoto.\nGli elementi vuoti normalmente vengono usati come\nsegnaposto, o per fornire valori di attributi necessari che non\nmodificano propriamente altri elementi. La parola chiave EMPTY nel modello di contenuto di un elemento dichiara che \u00e8 un elemento vuoto. Esempio:\n&lt;?xml version = \"1.0\"?&gt;\n&lt;!DOCTYPE nota [\n&lt;!ELEMENT nota (numero, messaggio)&gt;\n&lt;!ELEMENT numero EMPTY&gt;\n&lt;!ELEMENT messaggio(#PCDATA)&gt;\n&lt;nota&gt;\n&lt;numero /&gt;\n&lt;messaggio&gt; Ricordati di comprare il latte tornando a casa&lt;/messaggio&gt;\n&lt;/nota&gt;\nAttributo.\nLe dichiarazioni di attributo hanno la forma seguente:\n&lt;!ATTLIST nome-elemento\nnome-attributo1 (tipo) valori_predefiniti\nnome-attributo2 (tipo) valori_predefiniti&gt;\nIn una DTD si dichiarano tre tipi fondamentali di attributi:\nValori predefiniti degli attributi.\nEsempio:\n&lt;?xml version = \"1.0\"?&gt;\n&lt;!DOCTYPE nota [\n&lt;!ELEMENT nota (messaggio)&gt;\n&lt;!ELEMENT messaggio (#PCDATA)&gt;\n&lt;!ATTLIST messaggio\nnumero CDATA #REQUIRED\ndata CDATA #REQUIRED&gt;]&gt;\n&lt;nota&gt;\n&lt;messaggio numero=\"10\" data=\"140305\"&gt;\nRicordati di comprare il latte tornando a casa\n&lt;/messaggio&gt;\n&lt;/nota&gt;\nLa parola chiave CDATA consente l'inclusione nella stringa di qualsiasi carattere, fuorch\u00e9 , e .\nAttributi tokenizzati.\nLe opzioni tokenizzate danno il modo per limitare i valori permessi per gli attributi. Per esempio, possiamo volere che ciascun elemento abbia un identificativo unico, oppure permettere che un attributo possa avere solo uno o due valori diversi.\nTipi di attributi tokenizzati nelle DTD:\nin particolare, limita i dati alle stesse regole usate nelle convenzioni sui nomi di elemento XML Il tipo di attributo name token, cio\u00e8 NMTOKEN, restringe i valori validi a quelli costituiti da lettere, cifre, punti, trattini, virgole e sottolineature.\n&lt;?xml version = \"1.0\"?&gt;\n&lt;!DOCTYPE nota [\n&lt;!ELEMENT nota ( messaggio+, risultato+)&gt;\n&lt;!ELEMENT messaggio (#PCDATA)&gt;\n&lt;!ATTLIST messaggio\nnumero ID #REQUIRED\nda CDATA #REQUIRED&gt;\n&lt;!ELEMENT risultato (#PCDATA)&gt;\n&lt;!ATTLIST risultato\nmsg IDREF #IMPLIED&gt;\n&lt;nota&gt;\n&lt;messaggio numero=\"a1\" da=\"Pippo\"&gt;Ricordati di comprare il latte tornando a\ncasa&lt;/messaggio&gt;\n&lt;messaggio numero=\"a2\" da=\"Pluto\"&gt;Ho bisogno di aiuto per i compiti a casa\n&lt;/messaggio&gt;\n&lt;risultato msg=\"a1\"&gt;il latte era scaduto&lt;/risultato&gt;\n&lt;risultato msg=\"a1\"&gt;sono andato in un altro negozio&lt;/risultato&gt;\n&lt;risultato msg=\"a2\"&gt;ho finito presto i compiti&lt;/risultato&gt;\n&lt;/nota&gt;\nAttributi enumerati.\nGli attributi di tipo enumerato descrivono un elenco di valori possibili per l'attributo valutato. Perch\u00e9 sia soddisfatto il requisito della validit\u00e0, l'attributo deve avere uno dei valori presenti nell'elenco; in ogni altro caso viene considerato non valido. I valori enumerati sono separati da un carattere \"pipe\" (|), che \u00e8 interpretato come \"or\" logico dal processore XML.\nEsempio:\n&lt;!ATTLIST messaggio\nAvviso ( basso | normale | urgente) \u201cbasso\u201d&gt;\nIndicatori di occorrenza.\nNella DTD vengono utilizzati dei simboli che predispongono il parsing a contare le occorrenze di un oggetto. \nLa mancanza di un simbolo indica una occorrenza necessaria (uno e uno solo di dati). "}
{"id": "1658", "revid": "93556", "url": "https://it.wikipedia.org/wiki?curid=1658", "title": "Dollaro neozelandese", "text": "Il dollaro neozelandese \u00e8 la valuta ufficiale della Nuova Zelanda e delle Isole Cook. Venne introdotto nel 1967 per sostituire la sterlina neozelandese, e passare al sistema decimale. Il codice ISO 4217 \u00e8 NZD viene anche abbreviato con NZ$.\nIl dollaro neozelandese \u00e8 suddiviso in 100 cent. La valuta \u00e8 disponibile in monete e banconote. Le denominazioni disponibili sono, in ordine decrescente:\nMonete e banconote.\nPrima del 30 aprile 1990 erano in circolazione anche monete da 1 e 2 centesimi, che vennero ritirate suscitando qualche controversia. Ad ogni modo, le moderne transazioni (carte di credito, assegni, ecc.) non richiedono necessariamente importi multipli di 5 cent, e i neozelandesi si sono adattati rapidamente al cambio.\nLa mancanza di monete da 1 e 2 cent implica che i pagamenti in contanti vengono arrotondati ai 5 cent pi\u00f9 vicini.\nLe banconote neozelandesi, dal 1999, vengono stampate su polimero plastico invece che su carta convenzionale.\nTra i principali vantaggi del nuovo materiale figurano la difficolt\u00e0 di contraffazione e la resistenza all'acqua."}
