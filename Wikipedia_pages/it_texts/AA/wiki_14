{"id": "3531", "revid": "466539", "url": "https://it.wikipedia.org/wiki?curid=3531", "title": "Prima guerra mondiale", "text": "La prima guerra mondiale fu un conflitto che coinvolse le principali potenze e molte di quelle minori tra il 28 luglio 1914 e l'11 novembre 1918. Inizialmente definita \"guerra europea\" dai contemporanei, con il coinvolgimento successivo delle colonie dell'Impero britannico e di altri Paesi extraeuropei, tra cui gli Stati Uniti d'America e l'Impero giapponese, prese il nome di guerra mondiale o Grande Guerra.: fu infatti il pi\u00f9 grande conflitto armato mai combattuto fino alla successiva seconda guerra mondiale\nIl conflitto ebbe inizio il 28 luglio 1914 con la dichiarazione di guerra dell'Impero austro-ungarico al Regno di Serbia in seguito all'assassinio dell'arciduca Francesco Ferdinando, avvenuto il 28 giugno 1914 a Sarajevo per mano di Gavrilo Princip. A causa del gioco di alleanze formatesi negli ultimi decenni del XIX secolo, la guerra vide schierarsi le maggiori potenze mondiali, e le rispettive colonie, in due blocchi contrapposti: da una parte gli Imperi centrali (Impero tedesco, Impero austro-ungarico e Impero ottomano), dall'altra gli Alleati, rappresentati principalmente da Francia, Regno Unito, Impero russo (fino al 1917), Impero giapponese e Regno d'Italia (dal 1915). Oltre 70 milioni di uomini furono mobilitati in tutto il mondo (60 milioni solo in Europa), di cui oltre 9 milioni non tornarono pi\u00f9 a casa; si dovettero registrare anche circa 7 milioni di vittime civili, non solo per i diretti effetti delle operazioni di guerra, ma anche per le conseguenti carestie ed epidemie.\nLe prime operazioni militari del conflitto videro la fulminea avanzata dell'esercito tedesco in Belgio e nel nord della Francia, azione fermata per\u00f2 dagli anglo-francesi nel corso della prima battaglia della Marna nel settembre 1914; il contemporaneo attacco dei russi da est infranse le speranze tedesche in una guerra breve e vittoriosa, e il conflitto degener\u00f2 in una logorante guerra di trincea, anche detta \"di logoramento\", che si replic\u00f2 su tutti i fronti e perdur\u00f2 fino al termine delle ostilit\u00e0. A mano a mano che procedeva, la guerra raggiunse una scala mondiale con la partecipazione di molte altre nazioni, come Bulgaria, Persia, Romania, Portogallo, Brasile, Cina, Siam e Grecia; determinante per l'esito finale fu, nel 1917, l'ingresso in guerra degli Stati Uniti d'America a fianco degli Alleati.\nLa guerra si concluse definitivamente l'11 novembre 1918 quando la Germania, ultimo degli Imperi centrali a deporre le armi, firm\u00f2 l'armistizio imposto dagli Alleati. Alcuni dei maggiori imperi esistenti al mondo \u2013 tedesco, austro-ungarico, ottomano e russo \u2013 si estinsero, generando diversi stati nazionali che ridisegnarono completamente la geografia politica dell'Europa.\nOrigini della guerra.\nLo scoppio della guerra nel 1914 segn\u00f2 la fine di un lungo periodo di pace e sviluppo economico della storia europea, noto come \"Belle \u00c9poque,\" durante il quale si diffuse l'idea che i progressi scientifici e sociali non si potessero pi\u00f9 arrestare (positivismo). La \"Belle \u00c9poque\" pose termine anche ad un pi\u00f9 lungo periodo di stabilit\u00e0 politica europea: iniziato nel 1815 con la sconfitta definitiva della Francia napoleonica e continuato per tutto il XIX secolo, vide svolgersi solo conflitti a carattere limitato che tuttavia finirono col minare ed inasprire progressivamente i rapporti diplomatici tra le potenze europee e i relativi giochi di alleanze.\nPer individuare le cause fondamentali del conflitto bisogna risalire innanzitutto al ruolo preponderante della Prussia nella creazione dell'Impero tedesco, alle concezioni politiche di Otto von Bismarck, alle tendenze filosofiche prevalenti in Germania e alla sua situazione economica; un insieme di fattori eterogenei che concorsero a trasformare il desiderio della Germania di assicurarsi sbocchi commerciali nel mondo. A essi andarono collegandosi i problemi etnici interni all'Impero austro-ungarico e alle ambizioni indipendentiste di alcuni popoli che ne facevano parte, il timore che la Russia generava oltre frontiera soprattutto nei tedeschi, la paura che tormentava la Francia fin dal 1870 di una nuova aggressione che aveva lasciato una forte animosit\u00e0 verso la Germania e infine l'evoluzione diplomatica del Regno Unito da un atteggiamento di isolamento ad una politica di attiva presenza in Europa.\nSotto la guida politica del suo primo cancelliere Bismarck, la Germania si assicur\u00f2 una forte presenza in Europa tramite l'alleanza con l'Impero austro-ungarico e l'Italia e un'intesa diplomatica con la Russia. L'ascesa al trono nel 1888 del \"kaiser\" Guglielmo II di Germania port\u00f2 sul trono tedesco un giovane governante determinato a dirigere da s\u00e9 la politica, nonostante i suoi dirompenti giudizi diplomatici. Dopo le elezioni del 1890, nelle quali i partiti del centro e della sinistra ottennero un notevole successo, a causa della disaffezione nei confronti del cancelliere, Guglielmo II fece in modo di ottenere le dimissioni di Bismarck; gran parte del lavoro dell'ex cancelliere venne disfatto negli anni seguenti, quando Guglielmo II manc\u00f2 di rinnovare il trattato di controassicurazione con i russi offrendo cos\u00ec alla Francia l'opportunit\u00e0 di concludere nel 1894 un'alleanza franco-russa.\nAltro passaggio fondamentale nel percorso verso la guerra mondiale fu la corsa al riarmo navale: il \"kaiser\" riteneva che solo un massiccio incremento della \"Kaiserliche Marine\" avrebbe reso la Germania una potenza mondiale e nel 1897 fu nominato alla guida della marina l'ammiraglio Alfred von Tirpitz; la Germania inizi\u00f2 una politica di riarmo che risult\u00f2 una vera e propria sfida aperta al secolare predominio navale britannico, favorendo un accordo anglo-francese nel 1904 e uno tra Russia e Regno Unito nel 1907, che chiudeva un secolo di rivalit\u00e0 fra le due potenze nello scacchiere asiatico. Il Regno Unito tent\u00f2 inoltre di rafforzare la propria posizione in altre direzioni, alleandosi con l'Impero giapponese nel 1902; nonostante la proposta di Joseph Chamberlain di un trattato con Germania e Giappone per avvantaggiarsi congiuntamente nel Pacifico, la Germania continu\u00f2 nella sua politica bellicosa aumentando l'attrito con le potenze europee. Da quel momento in poi le grandi potenze europee furono di fatto, anche se non ufficialmente, divise in due gruppi rivali; negli anni seguenti la Germania, la cui politica aggressiva e poco diplomatica aveva dato il via a una coalizione avversaria, intensific\u00f2 i rapporti con l'Austria-Ungheria e l'Italia.\nLa nuova divisione in blocchi dell'Europa non era una riedizione del vecchio equilibrio di potenza, ma una semplice barriera tra potenze. I diversi paesi si affrettarono ad aumentare i loro armamenti, che nel timore di una deflagrazione improvvisa vennero messi a completa disposizione dei militari. Il Regno Unito aveva dato il via libera alle pretese della Francia sul Marocco, in cambio del riconoscimento dei propri diritti sull'Egitto, tuttavia questo accordo fra le due principali potenze coloniali violava la convenzione di Madrid del 1880, firmata anche dalla Germania. Ne deriv\u00f2 la \"crisi di Tangeri\" del 1905 dove il \"kaiser\" ribad\u00ec il ruolo fondamentale della Germania nella politica extra-europea.\nUna prima crisi si apr\u00ec nella penisola balcanica nel 1908: a seguito degli sconvolgimenti creati dal movimento del \"Giovani Turchi\" nell'Impero ottomano, la Bulgaria si sganci\u00f2 dall'influenza turca e l'Austria si annett\u00e9 le provincie di Bosnia ed Erzegovina che gi\u00e0 amministrava dal 1879. La Russia accett\u00f2 l'annessione, ottenendo il libero transito nei Dardanelli, ma l'Italia consider\u00f2 tale azione un affronto e la Serbia una minaccia. La perentoria richiesta rivolta dalla Germania alla Russia di riconoscere la legittimit\u00e0 dell'annessione sotto pena di un attacco austro-tedesco facilit\u00f2 la mossa austriaca ma cre\u00f2 non pochi dissapori tra la Russia e le potenze germaniche. Altro motivo di attrito fu la \"crisi di Agadir\", quando nel giugno 1911, per indurre la Francia a fare concessioni in Africa, i tedeschi inviarono una cannoniera nel porto di Agadir. Il Cancelliere dello Scacchiere David Lloyd George ammon\u00ec la Germania ad astenersi da simili minacce alla pace e dichiar\u00f2 il Regno Unito pronto a supportare la Francia: le velleit\u00e0 del \"kaiser\" furono spente ma si acu\u00ec il risentimento dell'opinione pubblica tedesca, che ben vide un ulteriore ampliamento della marina da guerra; il successivo accordo sul Marocco allent\u00f2 i motivi di frizione, ma proprio in quel momento la situazione politica dei Balcani torn\u00f2 a essere burrascosa.\nLa debolezza dell'Impero ottomano, palesata dal vittorioso intervento italiano in Libia e nel Dodecaneso, incoraggi\u00f2 Bulgaria, Serbia e Grecia a rivendicare l'egemonia sulla Macedonia come primo passo per estromettere gli ottomani dall'Europa. Con la prima guerra balcanica i turchi furono rapidamente sconfitti: la Serbia annesse l'Albania settentrionale ma l'Austria, che gi\u00e0 ne temeva le ambizioni, mobilit\u00f2 l'esercito e alla sua minaccia alla Serbia la Russia rispose con la stessa misura; stavolta la Germania si schier\u00f2 con Regno Unito e Francia scongiurando pericolosi sviluppi. Quando la crisi cess\u00f2, la Serbia conserv\u00f2 buona parte dei guadagni territoriali, mentre la Bulgaria dovette cedere quasi tutte le conquiste effettuate; questo non piacque all'Austria che nell'estate del 1913 propose di attaccare immediatamente la Serbia. La Germania fren\u00f2 i propositi austriaci ma allo stesso tempo estese il proprio controllo sull'esercito turco, impedendo cos\u00ec il rafforzamento dell'influenza russa nei Dardanelli. Negli ultimi anni in tutti i paesi europei si moltiplicarono gli incitamenti alla guerra, discorsi e articoli bellicosi, dicerie, incidenti di frontiera; la Francia promulg\u00f2 una legge (detta \"dei tre anni\") che, per sopperire all'inferiorit\u00e0 numerica rispetto all'esercito tedesco, allungava di un anno la ferma militare, fino ad allora della durata di due anni; ci\u00f2 aggrav\u00f2 i rapporti con la Germania.\nLa crisi di luglio.\nIl 28 giugno 1914, giorno di solenni celebrazioni e festa nazionale serba, l'arciduca erede al trono d'Austria-Ungheria Francesco Ferdinando d'Asburgo-Este e la moglie Sophie Chotek von Chotkowa, recatisi a Sarajevo in visita ufficiale, furono uccisi da alcuni colpi di pistola sparati dal nazionalista diciannovenne serbo Gavrilo Princip: paradossalmente, l'arciduca era forse l'unico austriaco autorevole che fosse comprensivo verso i nazionalisti serbi, perch\u00e9 sognava un impero unito da un legame federativo. Da questo avvenimento scatur\u00ec una drammatica crisi diplomatica che infiamm\u00f2 le tensioni latenti e segn\u00f2 l'inizio della guerra in Europa.\nNei giorni che seguirono, la Germania, convinta di poter circoscrivere il conflitto, sollecit\u00f2 l'Austria-Ungheria affinch\u00e9 aggredisse al pi\u00f9 presto la Serbia; solo il Regno Unito avanz\u00f2 una proposta di conferenza internazionale che non ebbe seguito, mentre le altre nazioni europee si preparavano lentamente al conflitto.\nQuasi un mese dopo l'assassinio di Francesco Ferdinando, l'Austria-Ungheria invi\u00f2 un duro ultimatum alla Serbia, che accett\u00f2 solo una parte delle richieste: il 28 luglio 1914 l'Austria-Ungheria dichiar\u00f2 guerra alla Serbia, determinando l'irrimediabile acuirsi della crisi e la progressiva mobilitazione delle potenze europee, cagionata dal sistema di alleanze tra i vari stati.\nL'Italia, insieme al Portogallo, la Grecia, la Bulgaria, il Regno di Romania e l'Impero ottomano si pose in uno stato di neutralit\u00e0, attendendo ulteriori sviluppi della situazione. Alla mezzanotte del 4 agosto erano cinque le potenze che ormai erano entrate in guerra (Austria-Ungheria, Germania, Russia, Regno Unito e Francia), ciascuna convinta di poter battere gli avversari in pochi mesi: era opinione diffusa che la guerra sarebbe finita a Natale, o tuttalpi\u00f9 a Pasqua del 1915.\nLa guerra.\nLe prime fasi della guerra (1914).\nIl 1\u00ba agosto 1914, dopo l'inizio delle ostilit\u00e0 fra Austria-Ungheria e Serbia, il governo tedesco dichiar\u00f2 guerra alla Russia, che aveva mobilitato l'esercito e, due giorni dopo, anche alla Francia. La strategia tedesca era condizionata dal dover sostenere una guerra su due fronti, ulteriormente aggravata dalle concezioni belliche prettamente aggressive dei francesi che, entro pochi giorni dalla mobilitazione, prevedevano un attacco lungo il comune confine usando tutto il potenziale bellico a disposizione. La duplice dichiarazione di guerra era quindi il necessario primo passo in vista dell'attuazione del piano Schlieffen, che prevedeva la sconfitta della Francia con una \"guerra lampo\" di sole sei settimane prima di rivolgere l'attenzione ad est contro i russi.\nIl piano, ideato dal generale Alfred von Schlieffen e completato nel 1905, prevedeva di attaccare la Francia da nord attraverso Belgio e Paesi Bassi, cos\u00ec da evitare la lunga linea fortificata alla frontiera e consentire all'esercito tedesco di calare su Parigi con un'unica grande offensiva. Von Schlieffen continu\u00f2 a lavorare al piano anche dopo essersi ritirato dall'esercito e lo sottopose ad un'ultima revisione nel dicembre 1912, poco prima di morire. Il generale Helmuth Johann Ludwig von Moltke, suo successore come capo di stato maggiore dell'esercito, decise di accorciare il fronte ed escluse i Paesi Bassi dalla manovra; confidando nella lenta mobilitazione della Russia, Moltke previde di lasciare sul fronte est una forza di dieci divisioni, considerata pi\u00f9 che sufficiente a trattenerla fino alla neutralizzazione della Francia, dopo la quale l'esercito tedesco avrebbe potuto rivolgere tutte le forze contro la Russia.\nL'invasione di Belgio e Francia.\nIl 2 agosto la Germania invase il neutrale Lussemburgo ed il 4 agosto, dopo che un formale ultimatum era stato respinto, i tedeschi invasero il Belgio, avanzando a gran velocit\u00e0; l'azione fu il pretesto per la dichiarazione di guerra britannica alla Germania, anche se il Regno Unito non aveva truppe sul continente europeo ed il suo corpo di spedizione (\"British Expeditionary Force\" o BEF), al comando di Sir John French, doveva ancora essere radunato, armato ed inviato oltre la Manica.\nIl 5 agosto le forze tedesche andarono all'assalto del primo vero ostacolo sul loro cammino: il campo fortificato di Liegi con la sua guarnigione di soldati. L'attacco dur\u00f2 pi\u00f9 del previsto e solo il 7 agosto la fortezza centrale capitol\u00f2. Dopo la caduta di Liegi la maggioranza dell'esercito belga si ritir\u00f2 verso ovest mentre il 25, pi\u00f9 a nord, i tedeschi bombardarono Anversa con uno Zeppelin, durante le fasi preliminari dell'assedio della citt\u00e0 che dur\u00f2 fino al 28 settembre e comport\u00f2 enormi devastazioni. Sempre il 12 le avanguardie del corpo di spedizione britannico attraversarono la Manica scortate da navi da guerra: in dieci giorni furono sbarcati senza perdite uomini, non avendo la \"Kaiserliche Marine\" mai ostacolato le operazioni.\nIl 20 agosto le truppe tedesche entrarono a Bruxelles. All'estremit\u00e0 meridionale del fronte i francesi, penetrati in Alsazia il 14 agosto e vicini alla citt\u00e0 di Mulhouse, giunsero a sedici chilometri dal Reno, ma furono bloccati dai tedeschi e non riuscirono ad andare oltre. Pi\u00f9 a nord le truppe francesi, penetrate in Lorena, furono sconfitte a Morhange e iniziarono a ritirarsi verso Nancy; le truppe tedesche le inseguirono, ma furono poi sanguinosamente arrestate dalle fortificazioni francesi nel corso della battaglia del Gran Couronn\u00e9.\nIl 22 agosto l'esercito tedesco attacc\u00f2 lungo tutto il fronte ed ebbe inizio la gigantesca battaglia delle Frontiere: la 5\u00aa Armata francese fu sconfitta a Charleroi e cominci\u00f2 l'aspra battaglia di Mons, battesimo del fuoco per il corpo di spedizione britannico, che resistette con inaspettata tenacia. I tedeschi riuscirono comunque a superare la resistenza di French e il 23 iniziarono ad avanzare; quello stesso giorno sia i francesi da Charleroi sia i belgi da Namur cedettero alla pressione tedesca e iniziarono a ripiegare. Il 2 settembre il governo francese abbandon\u00f2 Parigi e si rifugi\u00f2 a Bordeaux, ma gli anglo-francesi appresero da ricognizioni aeree che i tedeschi non stavano pi\u00f9 puntando sulla capitale, avendo piegato pi\u00f9 a sud-est verso la linea del fiume Marna dietro cui si erano attestati gli Alleati. Il giorno dopo, con i tedeschi a soli 40 chilometri da Parigi e una situazione di grande panico nelle retrovie francesi - un milione di parigini aveva abbandonato la citt\u00e0 - il generale Joseph Simon Gallieni, governatore militare della capitale, organizz\u00f2, nel sistema di trincee e fortificazioni che l'attorniavano, una nuova armata appena costituita, mentre il comandante in capo, generale Joseph Joffre, preparava la controffensiva.\nIl 5 settembre i francesi, con l'aiuto del BEF, passarono al contrattacco e bloccarono l'avanzata tedesca a est di Parigi durante la prima battaglia della Marna, passata alla storia nell'immaginario collettivo francese col nome di \"miracolo della Marna\"; i tedeschi dovettero abbandonare il piano Schlieffen, ma riuscirono ad arrestare la spinta controffensiva degli anglo-francesi nel corso della successiva prima battaglia dell'Aisne (13-28 settembre). Nei giorni successivi entrambi i contendenti diedero inizio a una serie di manovre nel tentativo di aggirarsi reciprocamente sul fianco settentrionale, rimasto scoperto, dando luogo alla cosiddetta \"corsa al mare\": ogni tentativo fallito finiva con l'allungare sempre di pi\u00f9 la linea del fronte, finch\u00e9, per la fine di ottobre, entrambi i contendenti raggiunsero le rive del mare nella regione delle Fiandre; in novembre un ultimo tentativo tedesco di rompere il fronte alleato port\u00f2 alla sanguinosa prima battaglia di Ypres, al termine della quale i due contendenti si attestarono sulle posizioni raggiunte. La battaglia segn\u00f2 la fine della guerra di movimento a occidente, in favore di una logorante guerra di trincea lungo un fronte continuo di solide postazioni fortificate.\nIl fronte orientale.\nGli scontri iniziali ad est erano stati contrassegnati pi\u00f9 da rapidi mutamenti di fortuna che da vantaggi decisivi per una delle due parti. Il comando austro-ungarico aveva impiegato parte delle sue forze nel vano tentativo di mettere fuori combattimento la Serbia ed inoltre il suo piano per un'offensiva iniziale diretta a tagliare il saliente rappresentato dalla Polonia era stato paralizzato dal cattivo funzionamento della parte tedesca della tenaglia. Anzi era la Germania, che schierava la sola 8\u00aa Armata con il compito di difendere la Prussia Orientale, a rischiare di essere sopraffatta dalle truppe di Nicola II, che mobilit\u00f2 anzitempo la 1\u00aa e la 2\u00aa Armata contro la Prussia, nel tentativo di allentare la pressione sulla Francia gi\u00e0 ad agosto.\nDopo una prima serie di sconfitte, il comandante tedesco Maximilian von Prittwitz venne sostituito dal generale in pensione Paul von Hindenburg, che nomin\u00f2 suo capo di stato maggiore Erich Ludendorff; i due annientarono a Tannenberg la 2\u00aa Armata russa del generale Aleksandr Vasil'evi\u010d Samsonov (26-30 agosto) e respinsero la 1\u00aa Armata del generale Paul von Rennenkampf nella battaglia dei laghi Masuri (9-14 settembre). I russi non si fecero per\u00f2 sorprendere dalle armate austro-ungariche sul fronte sud-occidentale; il granduca Nicola, comandante in capo dell'esercito russo, pass\u00f2 all'offensiva; gli austro-ungarici subirono una pesante sconfitta nel corso della battaglia di Galizia e dovettero essere soccorse dai tedeschi.\nNuove forze provenienti da occidente permisero a Ludendorff, il 15 dicembre 1914, di respingere i russi fino alla linea dei fiumi Bzura e Ravka davanti a Varsavia, ma la diminuzione delle provviste e delle munizioni indusse lo zar a ritirare ulteriormente le truppe sulle linee trincerate lungo i fiumi Nida e Dunajec, lasciando ai tedeschi l'estremit\u00e0 della striscia polacca. Anche a est le ostilit\u00e0 si arenarono su lunghi e saldi sistemi trincerati; tuttavia l'inadeguatezza delle sue industrie non permetteva alla Russia di sostenere lo sforzo bellico allo stesso modo degli anglo-francesi.\nLe invasioni della Serbia.\nBench\u00e9 fosse tecnicamente il luogo dove la guerra aveva preso avvio, il fronte serbo fu relegato ben presto a teatro secondario di un conflitto divenuto ormai mondiale. Con il grosso delle sue forze concentrato in Galizia contro i russi, l'Austria-Ungheria diede avvio all'invasione del territorio serbo il 12 agosto 1914: guidate dal generale Radomir Putnik e supportate anche dalle forze del Regno del Montenegro, le truppe serbe opposero un'ostinata resistenza, infliggendo agli austro-ungarici una sconfitta nella battaglia del Cer (16-19 agosto) e obbligandoli a ritirarsi oltre frontiera. Dopo una controffensiva serba al confine con la Bosnia, sfociata nell'inconcludente battaglia della Drina (6 settembre-4 ottobre), gli austro-ungarici del generale Oskar Potiorek lanciarono una nuova invasione il 5 novembre, riuscendo a occupare la capitale Belgrado: Putnik fece arretrare lentamente le sue forze fino al fiume Kolubara, dove inflisse una disastrosa sconfitta alle truppe di Potiorek, obbligandole ancora una volta alla ritirata; il 15 dicembre 1914 i serbi ripresero Belgrado, riportando la linea del fronte ai confini prebellici.\nLe offensive austro-ungariche erano costate all'Impero la perdita di uomini tra morti, feriti e dispersi, oltre a un ampio bottino di armi e munizioni di vitale importanza per il mal equipaggiato esercito serbo; nonostante la vittoria la Serbia avesse avuto caduti durante la campagna, perdite enormi per il suo piccolo esercito, ulteriormente aggravate dallo scoppio di una violenta epidemia di febbre tifoide (che fece vittime tra i civili) e dalla grave carenza di generi alimentari.\nLe colonie tedesche.\nGiunta piuttosto in ritardo alla corsa per la spartizione dell'Africa, nel 1914 la Germania deteneva limitati possedimenti nel continente: isolati dalla madrepatria dal blocco navale alleato e circondati dai territori dei pi\u00f9 ampi imperi coloniali britannico e francese, il loro destino era praticamente segnato fin dall'inizio delle ostilit\u00e0. La piccola colonia del Togoland (odierno Togo) fu rapidamente occupata dalle forze anglo-francesi gi\u00e0 verso la fine dell'agosto 1914, mentre pi\u00f9 impegnativa fu la lotta nel Camerun tedesco: la capitale Bu\u00e9a fu occupata da truppe coloniali francesi e belghe il 27 settembre 1914, ma, favorite dal terreno impervio e dalle piogge tropicali, le ultime guarnigioni tedesche furono costrette a capitolare non prima del febbraio 1916. La guarnigione dell'Africa Tedesca del Sud-Ovest (odierna Namibia) sostenne un'invasione da parte delle truppe sudafricane e, bench\u00e9 appoggiata dall'insurrezione di alcuni ribelli boeri contro le autorit\u00e0 britanniche, fu infine costretta alla resa nel luglio 1915.\nMolto pi\u00f9 lunga fu la lotta nell'Africa Orientale tedesca (odierna Tanzania): al comando di un miscuglio di coloni tedeschi e truppe arruolate tra gli indigeni locali (\"Schutztruppe\"), il colonnello Paul Emil von Lettow-Vorbeck intraprese una serie di azioni di guerriglia e attacchi mordi e fuggi ai danni delle colonie confinanti (il Kenya britannico, il Congo belga e il Mozambico portoghese), infliggendo agli Alleati diverse sconfitte. Fu necessario mettere in campo una vasta forza (arrivata a contare, tra soldati e personale ausiliario, quasi uomini) per avere ragione delle elusive truppe di Vorbeck e occupare la colonia: gli ultimi guerriglieri tedeschi, ancora capitanati dal loro comandante, si arresero solo il 26 novembre 1918, dopo essere stati informati dell'avvenuta capitolazione della Germania.\nDa tempo alleato del Regno Unito, il 23 agosto 1914 il Giappone dichiar\u00f2 guerra alla Germania, segnando il destino degli sparpagliati possedimenti tedeschi situati nel Pacifico: ai primi di ottobre una squadra navale giapponese salp\u00f2 alla volta della Micronesia, dove i tedeschi disponevano di una serie di piccole basi, occupando prima della fine del mese le isole Caroline, le isole Marshall e le isole Marianne praticamente senza combattere; il 31 ottobre una forza di spedizione nipponica, rinforzata poi anche da un contingente britannico proveniente da Tientsin, pose l'assedio al porto fortificato di Tsingtao, possedimento tedesco in Cina dal 1898, obbligando la guarnigione a capitolare il 7 novembre 1914. Il resto delle colonie tedesche fu occupato dai \"dominion\" australi del Regno Unito: il 30 agosto 1914 una forza neozelandese conquist\u00f2 senza spargimenti di sangue le Samoa, mentre la Nuova Guinea tedesca fu occupata dagli australiani in settembre dopo una breve campagna contro la piccola guarnigione del possedimento; l'ultimo avamposto tedesco, Nauru, cadde in mano australiana il 14 novembre 1914.\nIl dominio dei mari.\nAll'inizio delle ostilit\u00e0 le due principali flotte da guerra, quella britannica e quella tedesca, si fronteggiarono nelle ristrette acque del mare del Nord; la Germania, consapevole dell'inferiorit\u00e0 numerica nei confronti della \"Grand Fleet\" britannica, mantenne un atteggiamento prudente, decidendo di evitare uno scontro diretto finch\u00e9 posamine e sommergibili non l'avessero indebolita e non avessero diminuito i commerci con le colonie. La geografia della costa nord della Germania favoriva questo tipo di strategia: le rive frastagliate, gli estuari e la protezione assicurata dalle isole come Helgoland costituivano un formidabile scudo per i porti di Wilhelmshaven, Bremerhaven e Cuxhaven e allo stesso tempo offriva un'eccellente base per rapide incursioni nel mare del Nord. Durante il primo anno di guerra il Regno Unito si preoccup\u00f2 quindi di pattugliare il mare del Nord e permettere il trasferimento della forza di spedizione attraverso La Manica; l'unica azione di rilievo fu un'incursione nella baia di Helgoland, ove la squadra dell'ammiraglio David Beatty affond\u00f2 parecchi incrociatori leggeri tedeschi confermando alla \"Kaiserliche Marine\" la necessit\u00e0 di continuare una tattica difensiva e di accelerare l'attivit\u00e0 di sommergibili e posamine.\nLa guerra nel mar Mediterraneo si apr\u00ec con un errore destinato ad avere forti conseguenze politiche per gli Alleati: nel bacino si trovavano due delle pi\u00f9 veloci navi da guerra tedesche, l'incrociatore da battaglia e l'incrociatore leggero ; ricevuto l'ordine da Berlino di puntare verso Costantinopoli, furono inseguite dalla \"Royal Navy\", che per\u00f2 non riusc\u00ec a intercettarle. Il ministro della guerra turco Ismail Enver diede il suo assenso all'entrata nei Dardanelli alle due navi, ben sapendo che tale decisione rappresentava un atto ostile nei confronti del Regno Unito e che avrebbe sospinto la Turchia nell'orbita tedesca; per non pregiudicare la neutralit\u00e0 della Turchia, esse vennero comunque cedute con un finto atto di vendita. Non seguirono atti ostili e le unit\u00e0 furono ancorate al porto di Costantinopoli.\nNegli oceani invece la caccia alle unit\u00e0 tedesche fu l'obiettivo principale per le flotte alleate. La Germania non ebbe il tempo per far uscire le proprie unit\u00e0 dalle basi del mare del Nord, cos\u00ec allo scoppio della guerra furono solo i pochi incrociatori dislocati all'estero a costituire una minaccia per i commerci degli Alleati; non era facile conciliare l'esigenza di concentrare le forze nel mare del Nord in vista di un attacco a sorpresa della Germania con la necessit\u00e0 di pattugliare e difendere le rotte marittime dell'India e dei Dominions. Con la distruzione dell' avvenuta il 9 novembre 1914, i britannici resero sicuro l'oceano Indiano, ma questo successo fu neutralizzato dalla grave sconfitta subita nella battaglia di Coronel nell'oceano Pacifico, dove la divisione dell'ammiraglio Cradock fu battuta dagli incrociatori corazzati dell'ammiraglio Maximilian von Spee. Questo scacco fu prontamente riscattato dall'ammiraglio Doveton Sturdee, che alla guida degli incrociatori da battaglia e appositamente distaccati dalla \"Grand Fleet\", l'8 dicembre 1914 insegu\u00ec la squadra di von Spee nei pressi delle Isole Falkland e ne affond\u00f2 l'intera divisione (tranne l'incrociatore leggero che si autoaffonder\u00e0 tre mesi dopo), distruggendo l'ultimo strumento della potenza navale tedesca negli oceani.\nDa quel momento in poi gli Alleati poterono contare su sicure vie di comunicazione oceaniche per i loro traffici di rifornimenti e truppe; poich\u00e9 le rotte oceaniche devono per forza avere un capolinea sulla terraferma, la logica risposta tedesca fu quella di incrementare lo sviluppo dell'arma sottomarina, che rese gradualmente pi\u00f9 pericolose le traversate.\nIl conflitto si allarga (1915).\nI fronti dove si combatteva e quelli dove ci si aspettava di farlo erano ormai numerosi. Tutti i belligeranti iniziarono a impiegare ogni risorsa a disposizione e allo stesso tempo affiorarono le prime voci di opposizione alla guerra nel Regno Unito, in Germania (dove il 1\u00ba aprile ebbe luogo una manifestazione organizzata da Rosa Luxemburg), in Francia e in Russia. L'Italia, pur restando neutrale, era in cerca dei migliori vantaggi territoriali in cambio di un proprio intervento: l'8 aprile 1915 offr\u00ec di affiancare in guerra le potenze centrali se le fossero stati ceduti Trentino, isole della Dalmazia, Gorizia, Gradisca e riconosciuto il \"primato\" sull'Albania. Una settimana dopo l'Austria-Ungheria rifiut\u00f2 le condizioni e l'Italia fece richieste ancora pi\u00f9 gravose alle potenze dell'Intesa, che si dissero disposte a intavolare delle trattative.\nIntanto sul fronte del Caucaso l'avanzata russa provoc\u00f2 il risentimento dei turchi contro la popolazione armena, sospettata di aver favorito le truppe dello zar. L'8 aprile iniziarono i rastrellamenti e le fucilazioni, dando avvio a una vera e propria pulizia etnica. Massacri e deportazioni divennero sistematici e gli appelli rivolti agli Alleati ed a Berlino perch\u00e9 intervenissero in qualche modo rimasero inascoltati.\nL'impero ottomano.\nNel 1914 l'Impero ottomano era in solidi rapporti con la Germania, che da tempo investiva capitali nello sviluppo economico dell'Impero e curava l'addestramento delle sue forze armate. L'influente ministro della guerra Ismail Enver era un filo-tedesco ma il governo ottomano era ancora diviso sulla scelta di unirsi agli Imperi centrali, nonostante la firma di un trattato segreto di natura militare ed economica con la Germania, avvenuta il 1\u00ba agosto 1914; il sequestro, all'inizio della guerra, da parte dei britannici di due navi da battaglia ottomane in costruzione nei cantieri inglesi provoc\u00f2 forte indignazione a Istanbul e i tedeschi ne approfittarono cedendo agli ottomani i due incrociatori \"Goeben\" e \"Breslau\", sfuggiti alla caccia nel Mediterraneo. Il 29 ottobre 1914 le due navi, ora battenti bandiera turca, bombardarono i porti russi sul Mar Nero e posarono mine; gli Alleati replicarono con una dichiarazione di guerra: il 1\u00ba novembre navi britanniche attaccarono un posamine turco nel porto di Smirne, il giorno seguente un incrociatore leggero bombard\u00f2 il porto di Aqaba sul Mar Rosso e il 3 novembre vennero presi di mira i forti sui Dardanelli.\nL'entrata in guerra dell'Impero ottomano apr\u00ec nuovi scenari di conflitto in teatri molto distanti l'uno dall'altro: nel Caucaso la Russia si ritrov\u00f2 a sostenere un difficile secondo fronte in un territorio impervio, mentre la presenza ottomana in Mesopotamia e Palestina minacciava due cardini dell'impero coloniale britannico, la raffineria petrolifera persiana di Abadan (vitale per i rifornimenti di carburante della \"Royal Navy\") e il canale di Suez. Fin dall'inizio per\u00f2 le attenzioni britanniche si rivolsero al forzamento dello stretto dei Dardanelli, al fine di portare la guerra direttamente nella capitale ottomana.\nIl fronte del Caucaso.\nLe operazioni sul fronte del Caucaso iniziarono fin dai primi giorni di guerra, a dispetto del terreno impervio e del rigido clima invernale: dopo aver facilmente respinto un'offensiva russa in direzione di K\u00f6pr\u00fck\u00f6y tra il 2 e il 16 novembre 1914, le forze della 3\u00aa Armata ottomana, guidate dal ministro della guerra Enver, lanciarono un massiccio attacco oltre il confine russo in direzione di Kars; la sconfitta patita nella seguente battaglia di Sar\u0131kam\u0131\u015f (22 dicembre 1914-17 gennaio 1915) si trasform\u00f2 in una disfatta per gli ottomani, quando la 3\u00aa Armata cerc\u00f2 di ritirarsi attraverso le montagne innevate, perdendo uomini su un totale di .\nAlle prese con l'impegnativa situazione del fronte orientale, i russi non furono immediatamente in grado di sfruttare la vittoria e fino a marzo il fronte caucasico rimase stazionario, con solo poche schermaglie tra le due parti; alla ricerca di un capro espiatorio per la disfatta, gli ottomani accusarono la minoranza armena, che viveva nelle regioni di confine, di connivenza con i russi, sottoponendola a partire dal febbraio 1915 a deportazioni e massacri. Gli attacchi ottomani provocarono ben presto un'aperta rivolta e il 19 aprile 1915 i \"fedayyin\" armeni s'impossessarono dell'importante citt\u00e0 di Van, resistendo poi all'assedio posto dagli ottomani; approfittando dell'occasione i russi lanciarono una massiccia offensiva nel settore orientale del fronte, liberando Van dall'assedio il 17 maggio, ma venendo infine bloccati dagli ottomani nel corso della battaglia di Malazgirt (10-26 luglio 1915). La controffensiva ottomana port\u00f2 alla rioccupazione di Van (evacuata dal grosso della popolazione armena) e degli altri territori perduti entro agosto; la linea del fronte torn\u00f2 alla situazione di partenza per la fine dell'anno, con entrambe le forze impegnate a riorganizzarsi.\nIl forzamento dei Dardanelli.\nA causa delle difficolt\u00e0 sul fronte caucasico, la Russia si appell\u00f2 al Regno Unito perch\u00e9 impegnasse a sua volta la Turchia, costringendola a richiamare a ovest parte delle sue truppe: i britannici, su suggerimento del generale Horatio Kitchener e con il vigoroso appoggio del primo lord dell'Ammiragliato Winston Churchill, proposero di attaccare dal mare i forti turchi nei Dardanelli. L'attacco inizi\u00f2 nel febbraio 1915 e doveva dare il colpo di grazia all'Impero ottomano, la cui marina non poteva contrastare in alcun modo quella anglo-francese; l'opinione dominante era quella di una campagna breve e violenta che avrebbe portato all'occupazione di Costantinopoli: forzare lo stretto avrebbe riaperto i canali d'esportazione di grano per la Russia e forse avrebbe anche portato alla resa turca.\nL'attacco navale fu invece un fallimento: i forti furono travolti dal volume di fuoco delle corazzate anglo-francesi, ma con l'assistenza tedesca gli ottomani avevano provveduto a sbarrare lo stretto con ampi campi di mine, che provocarono forti perdite agli attaccanti, obbligandoli a desistere. Gli Alleati decisero quindi di ricorrere a uno sbarco per conquistare la penisola di Gallipoli ed aprire la strada ai dragamine, che avrebbero potuto cos\u00ec eliminare gli sbarramenti: il 25 aprile 1915, in quello che fu il maggiore assalto anfibio della guerra, truppe britanniche, francesi, australiane e neozelandesi presero terra sulla punta di Gallipoli, ma le forze ottomane del generale tedesco Otto Liman von Sanders furono rapide nell'assicurarsi le alture dominanti e bloccare cos\u00ec l'attacco. La prevista rapida campagna si trasform\u00f2 in una guerra di posizione con elevatissime perdite umane, che fece emergere il generale dell'esercito ottomano Mustaf\u00e0 Kemal come importante \"leader\". Consci del fallimento, gli Alleati si ritirarono poi da Gallipoli ai primi del gennaio 1916.\nLa guerra in Medio Oriente.\nIl 6 novembre 1914 truppe anglo-indiane sbarcarono nella penisola di al-Faw, dando avvio alla campagna della Mesopotamia; la spedizione era stata voluta per allontanare qualsiasi minaccia ottomana ai possedimenti britannici nella regione del Golfo Persico e ben presto ottenne diversi risultati: il 21 novembre le forze britanniche presero l'importante porto di Bassora, spingendosi ai primi di dicembre fino ad al-Qurna dove sconfissero nuovamente una forza ottomana. La costituzione di una solida testa di ponte a Bassora rendeva praticamente inutile continuare la campagna: la minaccia turca al Golfo Persico era sventata e la Mesopotamia era troppo lontana dalle regioni chiave dell'impero perch\u00e9 fosse vantaggiosa una sua completa occupazione; tuttavia la debole resistenza offerta dagli ottomani, ulteriormente confermata dal completo fallimento di una loro controffensiva in direzione di Bassora a met\u00e0 aprile 1915, spinse l'alto comando britannico a continuare l'azione, convinto di poter ottenere altri facili successi.\nNel settembre 1915 un contingente anglo-indiano al comando del generale Charles Vere Ferrers Townshend risal\u00ec il Tigri fino a prendere l'importante citt\u00e0 di al-Kut; bench\u00e9 le linee di rifornimento fossero molto estese, l'alto comando spinse Townshend a proseguire l'avanzata verso la vicina Baghdad, un obiettivo molto pi\u00f9 ambito, ma tra il 22 e il 25 novembre le unit\u00e0 britanniche subirono un arresto nella battaglia di Ctesifonte per opera delle rafforzate truppe ottomane. Townshend si ritir\u00f2 dentro Kut, dove ben presto rimase tagliato fuori e assediato; quattro distinti tentativi di soccorrere la guarnigione fallirono miseramente e dopo cinque mesi di assedio le forze anglo-indiane, ormai alla fame, capitolarono il 29 aprile 1916, lasciando prigionieri in mano ai turchi.\nUn nuovo fronte fu aperto nel sud della Palestina: l'Egitto era ufficialmente un vassallo ottomano, sebbene fosse politicamente controllato dal Regno Unito fin dal 1880, e allo scoppio delle ostilit\u00e0 era stato rapidamente occupato da una forza di spedizione britannica, australiana e neozelandese; il canale di Suez rappresentava un punto vitale per gli Alleati e i tedeschi fecero pressione sugli ottomani perch\u00e9 ne progettassero l'occupazione. L'offensiva di Suez inizi\u00f2 il 28 gennaio 1915 ma dopo una settimana di scontri le forze ottomane furono respinte, anche per via della difficolt\u00e0 nel mantenere i collegamenti logistici attraverso l'inospitale penisola del Sinai; le forze alleate si mantennero rigorosamente sulla difensiva fin verso la met\u00e0 del 1916, quando le continue incursioni ottomane su piccola scala contro il canale convinsero il comandante britannico Archibald Murray a passare all'offensiva: avanzando metodicamente e costruendo, strada facendo, una ferrovia e un acquedotto, le forze britanniche si spinsero attraverso la costa settentrionale del Sinai e sconfissero gli ottomani nella battaglia di Romani (3-5 agosto 1916), ricacciandoli definitivamente oltre la frontiera con la Palestina.\nAlla ricerca di una via d'uscita.\nFalliti tutti i tentativi di aggiramento, sul fronte occidentale i due schieramenti iniziarono a fortificare le proprie posizioni scavando trincee, camminamenti, rifugi, erigendo casematte. Dal mare del Nord alle Alpi, fra uno schieramento e l'altro, si estendeva la terra di nessuno, una fascia di terreno martoriata dalle granate e continuamente contesa da entrambi gli schieramenti, che rappresenter\u00e0 fino agli ultimi attacchi alleati del 1918 la prerogativa del conflitto.\nNel corso del 1915, mentre i tedeschi conducevano una quasi esclusiva strategia difensiva, gli anglo-francesi progettarono una serie di offensive per tentare di rompere il fronte e tornare alla guerra di movimento. Gi\u00e0 il 20 dicembre 1914 i francesi lanciarono una grande offensiva nella regione della Champagne-Ardenne, proseguita fino al 20 marzo 1915 con scarsissimi guadagni territoriali. Fu poi la volta dei britannici che in marzo attaccarono a Neuve-Chapelle, nell'Artois: fu aperta una piccola breccia nel fronte ma gli attaccanti furono lenti ad approfittarne e i tedeschi la chiusero rapidamente. Tra maggio e giugno gli anglo-francesi lanciarono un nuovo attacco nell'Artois, seguito da una terza offensiva tra settembre e novembre mentre contemporaneamente i francesi attaccavano nella Champagne, prima che l'inverno rallentasse i combattimenti: ancora una volta fu guadagnato poco terreno al prezzo di pesanti perdite.\nL'unica azione offensiva tedesca su vasta scala a occidente nel 1915 si ebbe il 22 aprile, quando prese avvio la seconda battaglia di Ypres: impiegando per la prima volta e su vasta scala gas venefici (cloro), i tedeschi tentarono di rompere il fronte alleato nelle Fiandre, ma schierarono troppe poche truppe per sfruttare lo sfondamento iniziale e l'attacco fu poi fermato. Inizi\u00f2 cos\u00ec la \"guerra dei gas\", che nel corso del conflitto cost\u00f2 78 198 uomini fra gli Alleati mettendone fuori combattimento per un periodo pi\u00f9 o meno lungo almeno altri 908 645; le stesse forze alleate, nonostante avessero impiegato nel corso della guerra la stessa quantit\u00e0 di gas dei tedeschi, inflissero alla Germania circa morti e intossicati, a dimostrazione della maggiore efficacia delle tattiche d'impiego tedesche.\nLo stallo sul fronte terrestre spinse entrambi i contendenti a cercare strategie innovative per uscire dall'impasse. Tra gennaio e febbraio la Germania intensific\u00f2 la guerra sottomarina dichiarando legittimo attaccare tutte le navi, incluse quelle neutrali, adibite al trasporto di viveri o rifornimenti alle potenze dell'Intesa, sostenendo che si trattava di una \"rappresaglia\" contro il blocco esercitato dalla \"Royal Navy\". Nel frattempo tutti gli eserciti si adoperavano per aumentare le proprie capacit\u00e0 aeronautiche e il 12 febbraio il \"Kaiser\" ordin\u00f2 di condurre una guerra aerea contro l'Inghilterra con l'uso dei dirigibili Zeppelin; nello stesso periodo inizi\u00f2 una pratica che caratterizz\u00f2 la guerra di trincea per tutto il conflitto, sia sul fronte occidentale sia, in seguito, su quello italiano: la guerra di mine. Il 17 febbraio i britannici arruolarono alcuni minatori che iniziarono a studiare le modalit\u00e0 per eliminare da sottoterra le postazioni tedesche.\nL'Italia entra in guerra.\nDopo l'attentato di Sarajevo Austria-Ungheria e Germania avevano deciso di tenere all'oscuro delle loro decisioni l'Italia, in considerazione del fatto che il trattato di alleanza avrebbe previsto, in caso di attacco dell'Austria-Ungheria alla Serbia, compensi territoriali per l'Italia. Il 24 luglio Antonino di San Giuliano, ministro degli esteri italiano, aveva preso visione dei particolari dell'ultimatum e aveva protestato con l'ambasciatore tedesco a Roma, dichiarando che se fosse scoppiata la guerra austro-serba sarebbe derivata da un premeditato atto aggressivo di Vienna; la decisione ufficiale e definitiva della neutralit\u00e0 fu infine presa nel Consiglio dei ministri del 2 agosto 1914 e diramata la mattina del 3.\nLa neutralit\u00e0 ottenne inizialmente consenso unanime, sebbene il brusco arresto dell'offensiva tedesca sulla Marna facesse nascere i primi dubbi sulla invincibilit\u00e0 tedesca. Gruppi interventisti minoritari andarono formandosi nell'autunno 1914 fino a raggiungere una consistenza non trascurabile dopo appena pochi mesi; gli interventisti paventavano la sminuita statura politica, incombente sull'Italia, se fosse rimasta spettatrice passiva: i vincitori non avrebbero dimenticato n\u00e9 perdonato, e se a prevalere fossero stati gli Imperi centrali si sarebbero vendicati della nazione vista come traditrice di un'alleanza trentennale. Alla fine del 1914 il ministro degli esteri Sidney Sonnino avvi\u00f2 contatti con entrambe le parti per ottenere i maggiori compensi possibili e il 26 aprile 1915 concluse le trattative segrete con l'Intesa mediante la firma del patto di Londra, con il quale l'Italia si impegnava a entrare in guerra entro un mese, in cambio di concessioni territoriali. Il 3 maggio successivo fu rotta la Triplice alleanza, fu avviata la mobilitazione e il 24 maggio fu dichiarata guerra all'Austria-Ungheria, ma non alla Germania, con cui Antonio Salandra sperava, futilmente, di non guastare del tutto i rapporti.\nIl piano strategico dell'esercito italiano, sotto il comando del generale e capo di stato maggiore Luigi Cadorna, prevedeva un atteggiamento difensivo nel settore occidentale, dove l'impervio Trentino costituiva un saliente incuneato nell'Italia settentrionale, e un'offensiva a est, dove gli italiani potevano contare a loro volta su un saliente che si proiettava verso il cuore dell'Austria-Ungheria. Dopo aver occupato il territorio di frontiera, il 23 giugno gli italiani lanciarono il loro primo assalto alle postazioni fortificate austro-ungariche, attestate lungo il corso del fiume Isonzo: l'azione and\u00f2 avanti fino al 7 luglio, ma a dispetto della superiorit\u00e0 numerica gli italiani non conquistarono che poco terreno al prezzo di molti caduti. Lo schema si ripet\u00e9 identico a met\u00e0 luglio, e poi ancora in ottobre e novembre: ogni volta gli assalti frontali degli italiani cozzarono sanguinosamente contro le trincee austro-ungariche attestate sul bordo dell'altopiano del Carso, che sbarrava agli attaccanti la via per Gorizia e Trieste.\nL'invasione di Polonia e Serbia.\nSe a ovest si attenne quasi esclusivamente alla difensiva, a est la Germania pass\u00f2 decisamente all'attacco. Dopo aver bloccato una nuova offensiva russa diretta in Slesia nella battaglia di \u0141\u00f3d\u017a (11 novembre-6 dicembre 1914), i tedeschi contrattaccarono i russi in Prussia orientale e inflissero loro una dura sconfitta nella seconda battaglia dei laghi Masuri (7-22 febbraio 1915); il fallimento dei paralleli contrattacchi austro-ungarici sul fronte della Galizia obblig\u00f2 per\u00f2 i tedeschi a correre in aiuto degli alleati. Il 2 maggio gli austro-tedeschi attaccarono il fronte russo nella zona compresa tra le cittadine di Gorlice e Tarn\u00f3w, provocandone il crollo: la ritirata russa si trasform\u00f2 in rotta e gli attaccanti penetrarono a fondo in Polonia, prendendo Varsavia il 5 agosto. Il granduca Nicola, che pure era riuscito a evitare una disfatta completa, venne sostituito come comandante in capo direttamente dallo zar Nicola II. Solo a met\u00e0 settembre i russi riuscirono a ricostruire un fronte stabile cedendo l'intera Polonia e ampie zone dell'attuale Lituania: a parte le pesanti perdite umane e di materiale, i russi dovettero abbandonare alcune delle loro pi\u00f9 importanti zone industriali, mettendo in crisi la produzione bellica.\nIl fronte serbo rimase pressoch\u00e9 immobile per gran parte del 1915, finch\u00e9 gli eventi non si svilupparono improvvisamente a favore degli Imperi centrali. Il 6 settembre 1915 lo zar Ferdinando I di Bulgaria port\u00f2 il suo paese nel campo degli Imperi centrali sottoscrivendo un trattato di alleanza con la Germania: i bulgari avevano da tempo mire espansionistiche sui territori della Macedonia occupati da serbi e greci ed erano desiderosi di vendicare le sconfitte subite durante la seconda guerra balcanica. Dopo gli insuccessi del 1914 le forze austro-ungariche sul fronte serbo erano passate sotto il comando del generale tedesco August von Mackensen e l'11\u00aa Armata tedesca fu ritirata dal fronte orientale per appoggiare il nuovo tentativo di invasione; la situazione della Serbia era aggravata anche dal fatto che gli Alleati non riuscivano a fornirle adeguati aiuti: nel tentativo di stabilire un collegamento diretto, il 5 ottobre 1915 truppe anglo-francesi sbarcarono a Salonicco in Grecia, paese formalmente neutrale ma lacerato dai dissidi tra la fazione pro-Germania del re Costantino I e quella pro-Alleati del primo ministro Eleutherios Venizelos.\nIl 6 ottobre 1915 von Mackensen diede avvio all'invasione e le forze austro-tedesche attraversarono la Sava penetrando nel nord della Serbia, mentre l'11 ottobre le truppe bulgare attaccarono da est: i serbi opposero una dura resistenza nelle regioni montuose dell'interno ma si ritrovarono in forte inferiorit\u00e0 numerica e vennero progressivamente respinti verso sud-ovest; il 22 ottobre i bulgari presero il nodo ferroviario di Kumanovo, tagliando la via di ritirata serba verso sud e bloccando le truppe francesi che risalivano da Salonicco verso nord, poi sconfitte e obbligate alla ritirata nella successiva battaglia di Krivolak (17 ottobre-21 novembre). Le truppe serbe cercarono di arrestare l'avanzata degli Imperi centrali nella regione del Kosovo ma furono nuovamente battute e il 25 novembre il generale Putnik diede ordine alle sue truppe di ripiegare oltre il confine con l'Albania, nella speranza di evacuare ci\u00f2 che rimaneva dell'esercito serbo dai porti sul mare Adriatico: dopo aver perso migliaia di uomini a causa degli stenti e degli attacchi degli irregolari albanesi, i superstiti dell'esercito serbo raggiunsero il mare e furono evacuati da navi alleate (con il contributo determinante della Regia Marina) a Corf\u00f9 da dove, dopo essere stati riorganizzati e riequipaggiati, furono poi destinati al nuovo fronte davanti Salonicco.\nSi combatte su tutti i fronti (1916).\nDa un punto di vista strategico, durante il 1915 le armate tedesche erano rimaste sulla difensiva in occidente: nonostante muovesse le proprie divisioni in attacchi con obiettivi limitati, in una pi\u00f9 vasta concezione delle cose la Germania si accontentava di tenere il terreno conquistato in Francia e Belgio mentre concentrava le proprie attenzioni a oriente, dove invi\u00f2 il grosso delle truppe. Questa strategia si sarebbe capovolta nel 1916 quando le potenze centrali avrebbero mantenuto la difensiva a est e cercato di far uscire la Francia dalla guerra.\nNel febbraio 1916 sia la Germania, sia la Francia avevano stilato ciascuna un piano per trionfare sul fronte occidentale. Il capo di stato maggiore tedesco Erich von Falkenhayn aveva previsto di attirare l'esercito francese in una grande battaglia di logoramento attorno alla piazzaforte di Verdun; i piani anglo-francesi miravano a disarticolare con un'offensiva estiva le linee tedesche sulla Somme, distruggendone le difese con una \"guerra d'attrito\". I britannici decisero che l'attacco sarebbe stato preceduto da un incessante tiro di artiglieria, quindi le fanterie sarebbero avanzate compatte e avrebbero aperto ampi varchi che la cavalleria avrebbe sfruttato per avanzare in profondit\u00e0.\nDa Verdun alla Somme.\nL'esercito tedesco fu pronto per primo e scaten\u00f2 l'assalto a Verdun il 21 febbraio 1916 con un bombardamento violento e preciso che martell\u00f2 per nove ore le linee francesi, distruggendo trinceramenti e linee telefoniche, impedendo l'arrivo di qualsiasi rinforzo. Cessato l'intenso fuoco d'artiglieria, soldati attaccarono le difese francesi, occupando il numero pi\u00f9 alto possibile di posizioni in vista del massiccio attacco del giorno successivo. In alcuni casi le pattuglie riuscirono perfino a fare prigionieri mentre i ricognitori aerei riferirono di vaste distruzioni nelle linee francesi. L'attacco tedesco non sort\u00ec gli effetti sperati; tuttavia il 25 febbraio cadde uno dei simboli di Verdun, Fort Douaumont, e il comandante supremo Joseph Joffre avall\u00f2 l'immediato invio a Verdun della 2\u00aa Armata del generale Philippe P\u00e9tain, con il compito di difendere a oltranza le due rive della Mosa. Il generale von Falkenhayn, soddisfatto, pot\u00e9 seguire il suo piano di \"dissanguamento graduale\" dell'esercito francese.\nMalgrado l'iniziale impeto, l'attacco tedesco tra la fine di febbraio e l'inizio di marzo fu smorzato dal riassetto del fronte francese operato da P\u00e9tain. Venne deciso di condurre una vasta azione anche sulla riva sinistra della Mosa per alleggerire la riva destra, ma nei successivi tre mesi le avanzate da entrambe le parti furono minime al costo di perdite gravissime. In maggio i tedeschi si prepararono a un nuovo balzo in avanti per occupare le future basi di partenza per l'assalto finale a Verdun, ossia la piazzaforte di Thiaumont, l'altura di Fleury-devant-Douaumont, il Forte di Souville e Fort de Vaux, ossia l'estremit\u00e0 nord-est della linea francese. Il 7 giugno cadde Fort Vaux, ma quest'ultimo tentativo tedesco di conquistare Verdun fall\u00ec con perdite elevate; di l\u00ec a pochi giorni von Falkenhayn dovette inoltre fronteggiare l'imponente offensiva anglo-francese sulla Somme.\nAlle 07:30 del 1\u00ba luglio, dopo una settimana di bombardamento preliminare, le truppe anglo-francesi uscirono dalle trincee sulla Somme attaccando su un fronte di 40 chilometri. Il 12 luglio, per conseguenza dei combattimenti in Francia e dell'offensiva Brusilov a oriente, von Falkenhayn interruppe le operazioni offensive a Verdun e trasfer\u00ec da quel settore alla Somme due divisioni e sessanta pezzi d'artiglieria pesante. I combattimenti attorno a Verdun sarebbero continuati sino a dicembre sotto l'incalzare delle divisioni francesi, nel crescente disinteresse dello stato maggiore tedesco.\nNelle prime due settimane di luglio la battaglia della Somme fu condotta con una serie di azioni su scala ridotta, preparatorie per un'offensiva di maggiore rilievo, ma per l'inizio di agosto il comandante generale Douglas Haig accett\u00f2 l'idea che la possibilit\u00e0 di uno sfondamento era del tutto tramontata: i tedeschi \"avevano posto rimedio in grande misura alla disorganizzazione\" di luglio. Il 29 agosto von Falkenhayn fu sostituito da Hindenburg e Ludendorff, che immediatamente introdussero una nuova dottrina difensiva: il 23 settembre inizi\u00f2 la costruzione della linea Hindenburg. Impegnati in due teatri, i tedeschi oramai risentivano pesantemente della logorante caparbiet\u00e0 dei britannici sulla Somme e dei contrattacchi del generale Robert Georges Nivelle a Verdun.\nFra il 15 luglio e il 14 settembre la 4\u00aa Armata britannica sulla Somme condusse circa novanta attacchi della forza da un battaglione in su, di cui solo quattro per tutti i nove chilometri del proprio fronte: perse uomini per un'avanzata di meno di un chilometro. Il 15 settembre, nel corso della battaglia di Flers-Courcelette, l'esercito britannico impieg\u00f2 per la prima volta il carro armato, ma la nuova arma, concepita per risolvere lo stallo delle trincee, non raccolse grandi risultati poich\u00e9 la sua dottrina d'impiego era ancora molto incerta. Haig continuava intanto a sollecitare una pressione \"senza soste\" e grazie a una serie di altri piccoli successi, nella prima settimana di ottobre i tedeschi ripiegarono su linee difensive pi\u00f9 arretrate, non senza aver opposto forte resistenza; questi limitati successi non furono per\u00f2 tali da alimentare speranze di uno sfondamento. Il 18 novembre, con un ultimo attacco alle trincee verso Grandcourt, che si risolse con un modesto successo, l'offensiva della Somme poteva considerarsi definitivamente sospesa.\nLe due battaglie avevano permesso agli anglo-francesi di riconquistare circa 110 chilometri quadrati e cinquantuno villaggi; i tedeschi erano arretrati di circa 7/8 chilometri e avevano sofferto oltre vittime. Da un punto di vista puramente tattico si tratt\u00f2 quindi di una sconfitta tedesca, ma il guadagno alleato fu molto esiguo a fronte di oltre perdite e all'enorme dispendio di risorse. Il mediocre risultato tattico e strategico caus\u00f2 la destituzione del generale Joffre, sostituito dal generale Robert Nivelle. Le stragi di Verdun e della Somme comunque non cambiarono le strategie inconcludenti dello stato maggiore francese, che avrebbe ripetuto i medesimi errori nel 1917 provocando ammutinamenti e ribellioni in parte dell'esercito.\nAnche sul mare la contesa tra britannici e tedeschi era giunta a un punto di stallo. Il nuovo comandante della flotta tedesca ammiraglio Reinhard Scheer aveva deciso di adottare una tattica pi\u00f9 offensiva, conducendo frequenti bombardamenti navali sulle coste orientali dell'Inghilterra nel tentativo di attirare in battaglia la \"Grand Fleet\". Tra il 31 maggio e il 1\u00ba giugno 1916 le due flotte si affrontarono nella battaglia dello Jutland, il maggior scontro navale del conflitto: i tedeschi inflissero pi\u00f9 perdite di quante ne subirono, ma in definitiva il blocco navale britannico della Germania non fu spezzato. Dopo lo scontro la flotta di superficie tedesca ritorn\u00f2 a un atteggiamento difensivo, spostando tutta l'attenzione sulla guerra sottomarina.\nCombattimenti sull'Isonzo.\nSul fronte carsico, dopo che in marzo un altro assalto italiano sull'Isonzo si era concluso con perdite elevate e scarse conquiste, furono gli austro-ungarici a passare all'offensiva nel Trentino: il 15 maggio 1916 ebbe inizio la \"Strafexpedition\" (\"spedizione punitiva\"), durante la quale l'esercito italiano venne attaccato tra la valle dell'Adige e la Valsugana. Nei venti giorni successivi gli austro-ungarici conquistarono una posizione dopo l'altra, minacciando di tagliare fuori le truppe italiane sull'Isonzo; tuttavia, utilizzando le divisioni di riserva, il generale Cadorna riusc\u00ec a fermare gli austro-ungarici e riprendere alcune posizioni, rischiando per\u00f2 che un'ulteriore offensiva sull'Isonzo potesse far perdere ai suoi uomini le poche conquiste fino allora ottenute.\nNon riuscendo a smuovere gli austriaci dal Trentino, Cadorna decise di concentrarsi nuovamente sull'Isonzo: il 4 agosto le truppe italiane mossero all'attacco dal Monte Sabotino al mare, raggiungendo e superando l'Isonzo, conquistando Gorizia e costringendo parte della 5\u00aa Armata austro-ungarica a ripiegare di alcuni chilometri sul Carso; gli austro-ungarici, per\u00f2, avevano ceduto terreno solo per posizionarsi su una nuova linea difensiva gi\u00e0 pronta, contro la quale si infransero i nuovi assalti italiani. A settembre e ottobre ebbero inizio altre due battaglie, la settima (14-16 settembre) e l'ottava (10-12 ottobre) dell'Isonzo, che causarono un ingente numero di vittime e portarono a grame conquiste territoriali: errori, condizioni meteorologiche avverse e scarsit\u00e0 di materiali impedirono agli italiani di sfondare le linee e raggiungere Trieste.\nIl comando italiano, gi\u00e0 dopo l'ottava offensiva, voleva dare il via a un ennesimo assalto prima che tutto il fronte fosse bloccato dalla cattiva stagione in arrivo: l'azione ebbe inizio solo il 31 ottobre contro la linea passante per Colle Grande-Pecinca-bosco Malo, ma il 2 novembre Cadorna decise di sospendere l'attacco per mancanza di rifornimenti, anche se gli scontri ripresero comunque il 3: nel complesso si avanz\u00f2 solo di qualche chilometro e le perdite sofferte ammontarono a soldati per gli italiani e a per gli austro-ungarici.\nL'offensiva Brusilov.\nL'Italia impegnata in Trentino si appell\u00f2 allo zar per diminuire la pressione sul proprio fronte. I comandi russi sapevano che non era possibile sferrare nuovi attacchi per assistere gli alleati, data la precaria situazione di truppe e materiali, che andavano radunati e preparati per una prossima decisiva offensiva da compiersi durante la stagione estiva; solamente il generale Aleksej Alekseevi\u010d Brusilov reag\u00ec positivamente alla richiesta e poich\u00e9 stava organizzando un attacco in luglio, anticip\u00f2 l'azione a giugno per cercare di costringere gli austro-ungarici a trasferire truppe a est. Il 4 giugno 1916 l'offensiva inizi\u00f2 con un potente tiro d'artiglieria, condotto da 1 938 pezzi su un fronte di circa 350 chilometri, dalle Paludi del Pryp\"jat' fino alla Bucovina. Dopo aver sfondato in vari punti le linee austro-ungariche, in otto giorni i russi catturarono un terzo delle truppe che si opponevano loro (2 992 ufficiali e soldati), 216 cannoni pesanti, 645 mitragliatrici e 196 obici. Il 17 giugno i russi presero Czernowitz, la citt\u00e0 pi\u00f9 orientale dell'Austria-Ungheria.\nAlla fine di luglio la citt\u00e0 di Brody, alla frontiera galiziana, cadde in mano ai russi, che nelle due settimane precedenti avevano catturato altri austro-ungarici; ma anche le perdite russe erano state pesanti e nell'ultima settimana di luglio von Hindenburg e Ludendorff assunsero la difesa dell'ampio settore austriaco. Ai primi di settembre Brusilov raggiunse le pendici dei Carpazi, ma l\u00ec si arrest\u00f2 per le evidenti difficolt\u00e0 geografiche e soprattutto perch\u00e9 l'arrivo di truppe tedesche da Verdun arrest\u00f2 la ritirata austro-ungarica e inflisse gravi perdite ai russi. L'offensiva volse al termine e anche se non assest\u00f2 un colpo mortale agli austro-ungarici, raggiunse l'obiettivo principale di distogliere importanti forze tedesche da Verdun e di costringere l'Austria a sguarnire il fronte italiano; per converso il potenziale bellico russo cal\u00f2 vistosamente per problemi interni e carenze di materiali.\nLa campagna di Romania.\nL'opportunit\u00e0 di scendere in campo con gli Alleati, l'amicizia che legava Nicolae Filipescu e Take Ionescu alle potenze occidentali e il desiderio di liberare i connazionali della Transilvania dal controllo austro-ungarico, convinsero l'opinione pubblica rumena che l'entrata in guerra avrebbe portato notevoli vantaggi; l'avanzata di Brusilov incoraggi\u00f2 la Romania il 27 agosto 1916 a compiere il passo decisivo. Il paese avrebbe avuto qualche probabilit\u00e0 di successo se fosse sceso in campo prima, quando la Serbia era ancora una forza attiva e la Russia non aveva ancora intaccato il proprio potenziale; i due anni in pi\u00f9 di preparazione avevano raddoppiato il numero di soldati a scapito dell'addestramento, quando invece gli austro-tedeschi avevano ormai sviluppato tattiche e armi adatte alla guerra in corso. L'isolamento della Romania e l'incapacit\u00e0 dei suoi vertici militari avevano impedito la trasformazione di un esercito composto da fanteria in una forza moderna.\nL'avventata iniziativa romena si risolse in un'enorme sconfitta: la lentezza delle divisioni che attraversarono i Carpazi consent\u00ec a von Falkenhayn (da poco sostituito al comando supremo da Hindenburg e Ludendorff e ora comandante della 9\u00aa Armata sul fronte rumeno) di ingrossare le file austro-ungariche con l'invio di divisioni tedesche e bulgare. Mentre Ludendorff arginava i romeni sui Carpazi, il generale August von Mackensen li attacc\u00f2 da sud-ovest e il 23 novembre li aggir\u00f2 superando il Danubio; nonostante la reazione romena, la forza congiunta di von Falkenhayn e von Mackensen si dimostr\u00f2 insostenibile per un esercito antiquato e mal comandato: il 6 dicembre gli austro-tedeschi entrarono a Bucarest continuando l'inseguimento dei romeni ormai in rotta. La maggior parte della Romania, con i suoi fertili campi di grano e i giacimenti petroliferi, fu conquistata dagli Imperi centrali, che ridussero l'esercito romeno all'impotenza e inflissero una seria sconfitta politico-strategica agli Alleati.\nI Balcani e il Caucaso.\nEliminata la Serbia, le forze austro-ungariche invasero il Montenegro ai primi di gennaio 1916 e nonostante la sconfitta patita nella battaglia di Mojkovac (6-7 gennaio) l'obbligarono a capitolare prima della fine del mese. Lanciate all'inseguimento dell'armata serba in ritirata, le forze degli Imperi centrali penetrarono anche in Albania, in preda all'anarchia dopo che una rivolta popolare nel settembre 1914 aveva portato alla dissoluzione del governo centrale: le truppe austro-bulgare avevano occupato il nord e il centro del paese gi\u00e0 prima della fine di aprile 1916, ma un corpo di spedizione italiano fu in grado di prendere il controllo delle regioni meridionali, nel tentativo di mantenere il possesso dello strategico porto di Valona. Davanti a Salonicco la situazione si era ormai stabilizzata in una lunga guerra di posizione: dopo il fallimento della prima battaglia di Doiran (9-18 agosto 1916), l'armata alleata (comprendente truppe francesi, britanniche, serbe, italiane e russe) sub\u00ec un'offensiva bulgaro-tedesca lungo il fiume Strimone tra il 17 e il 27 agosto, riuscendo a contenerla; passate al contrattacco a met\u00e0 settembre, le forze alleate presero Monastir nel sud della Serbia il 19 novembre seguente, senza per\u00f2 riuscire a spezzare il fronte bulgaro.\nAll'inizio del gennaio 1916 i russi lanciarono nel Caucaso occidentale l'offensiva di Erzurum, cogliendo completamente di sorpresa la 3\u00aa Armata ottomana che non si aspettava un attacco in pieno inverno: la vittoria russa nella battaglia di K\u00f6pr\u00fck\u00f6y (10-19 gennaio 1916) obblig\u00f2 gli ottomani ad abbandonare la strategica fortezza di Erzurum e a ritirarsi verso ovest dopo aver subito pesanti perdite. Appoggiate anche da sbarchi lungo la costa del Mar Nero, le truppe russe dilagarono nell'Anatolia orientale, prendendo l'importante porto di Trebisonda il 15 aprile e spingendosi nell'interno fino alle citt\u00e0 di Mu\u015f ed Erzincan, dove ottennero una nuova vittoria sugli ottomani tra il 2 e il 25 luglio 1916; lo sfondamento fu contenuto solo con l'arrivo al fronte della 2\u00aa Armata ottomana del generale Mustafa Kemal, composta da truppe richiamate dal settore di Gallipoli, che il 25 agosto riusc\u00ec a infliggere ai russi una sconfitta nella battaglia di Bitlis.\nIl grosso dei combattimenti cess\u00f2 alla fine di settembre 1916, con entrambe le parti bloccate da un inverno particolarmente duro; la situazione non sub\u00ec grandi mutamenti nel corso del 1917, essendo i russi immobilizzati dai disordini in corso in patria e gli ottomani concentrati sul fronte del Medio Oriente contro i britannici. L'armistizio di Erzincan del 5 dicembre 1917 e il ritiro della Russia dal conflitto posero infine termine alle operazioni nel Caucaso.\nVenti di cambiamento (1917).\nLa Russia esce dal conflitto.\nLe enormi perdite subite dalla Russia avevano minato alle fondamenta la resistenza morale e fisica del suo esercito, tanto che al fronte molti ufficiali non riuscivano pi\u00f9 a mantenere la disciplina. Su tutto il fronte i bolscevichi incitavano gli uomini a rifiutarsi di combattere e a partecipare ai comitati dei soldati per sostenere e diffondere le idee rivoluzionarie; dal fronte le agitazioni si trasmisero alle citt\u00e0 e alla capitale. Il 3 marzo 1917 a Pietrogrado scoppi\u00f2 un violento sciopero nelle officine Kirov, la principale fabbrica di armamenti e munizioni: l'8 marzo gli operai in sciopero erano circa , il 10 marzo fu proclamata la legge marziale e il potere della Duma fu messo in discussione dal \"Soviet\" cittadino guidato dal menscevico Chkheidze. I soldati inviati in citt\u00e0 si unirono alla folla che protestava contro lo zar, al quale non rest\u00f2 altro che abdicare il 15 marzo 1917.\nFu proclamata una \"Repubblica russa\" retta dal Governo provvisorio russo dominato dal socialista Aleksandr F\u00ebdorovi\u010d Kerenskij, il quale si affrett\u00f2 a confermare la sua alleanza con gli anglo-francesi; in luglio, tuttavia, la nuova offensiva decisa dal governo repubblicano (offensiva Kerenskij) si risolse in una decisa sconfitta per lo stremato esercito russo. Sfruttando il malcontento popolare e delle truppe verso la guerra, tra il 7 e l'8 novembre 1917 le forze bolsceviche s'impossessarono dei centri di potere russi a Pietrogrado e Mosca: la repubblica fu abbattuta e al suo posto nacque una Repubblica Socialista Federativa Sovietica Russa retta da Lenin, rientrato in Russia dalla Svizzera con il permesso dei tedeschi, che ne avevano esattamente stimato l'impatto politico sull'avversario.\nLa prima mossa del nuovo governo bolscevico fu quella di intavolare trattative per far uscire la Russia dal conflitto. Il 1\u00ba dicembre una commissione bolscevica attravers\u00f2 le linee tedesche a Dvinsk e giunse alla fortezza di Brest-Litovsk, dove una delegazione degli Imperi centrali li attendeva per intavolare trattative di pace: Lenin intendeva chiudere il fronte per rivolgersi ai movimenti controrivoluzionari, che gi\u00e0 attaccavano i bolscevichi e gli Imperi centrali colsero l'occasione reclamando condizioni di resa durissime; dopo lunghi e complessi negoziati, il trattato di Brest-Litovsk, firmato il 3 marzo 1918, sanc\u00ec la fine della partecipazione russa al conflitto e dei combattimenti sul fronte orientale.\nLo stallo in occidente.\nA dispetto delle pesanti perdite patite a Verdun e sulla Somme, alla fine del 1916 i comandi anglo-francesi erano convinti di aver acquisito una posizione di vantaggio sui tedeschi e di essere vicini alla vittoria. Il nuovo comandante in capo francese, il generale Robert Nivelle, propose una serie di nuove offensive congiunte da condursi in primavera: mettendo a frutto la sua esperienza a Verdun, Nivelle propose di lanciare in successione una serie di brevi ma intensi assalti preceduti da un pesante fuoco di sbarramento dell'artiglieria, arrivando a promettere uno sfondamento decisivo del fronte nemico entro 24 ore. Nel corso dei primi mesi dell'anno, tuttavia, sfruttando la pausa invernale, i tedeschi avevano iniziato un ripiegamento sulle nuove e pi\u00f9 salde posizioni della linea Hindenburg, accorciando il fronte da difendere ed estendendo in profondit\u00e0 i loro sistemi di trincee.\nIl 9 aprile i britannici, sostenuti da ampi contingenti provenienti dai \"dominion\" (canadesi, australiani, neozelandesi, sudafricani), diedero avvio all'\"offensiva Nivelle\" attaccando ad Arras: furono conquistate diverse importanti posizioni, come l'altura di Vimy, ma il fronte tedesco non fu spezzato e l'azione si aren\u00f2 per il 16 maggio seguente. Rallentati dal tempo pessimo, i francesi diedero inizio alla loro parallela offensiva il 16 aprile, attaccando sullo Chemin des Dames: l'azione fu un disastro, con poco terreno guadagnato a fronte di perdite pesantissime, e dovette infine essere interrotta il 9 maggio. La sconfitta, giunta solo a pochi mesi dalla terribile prova di Verdun, distrusse il morale dell'esercito francese: in vari reparti si verificarono casi di insubordinazione e proteste contro la guerra, sfociate anche in alcuni episodi di ammutinamento e diserzione; Nivelle fu destituito e rimpiazzato dal generale P\u00e9tain, che s'impegn\u00f2 a fondo per ristabilire l'ordine nei reparti francesi.\nCon l'esercito francese paralizzato dagli ammutinamenti, tutto il peso dell'offensiva ricadde quindi sulle spalle delle forze britanniche, cui tocc\u00f2 l'onere di sostenere il grosso dei combattimenti in Francia e nelle Fiandre. Le truppe britanniche vennero rinforzate dal corpo di spedizione portoghese (Corpo Expedicion\u00e1rio Portugu\u00eas), che venne inviato nelle Fiandre e integrato nella 1\u00aa Armata britannica. Il 21 maggio i britannici diedero inizio alla battaglia di Messines: dopo aver fatto brillare una ventina di gallerie di mina, scavate sotto alle trincee tedesche nei mesi precedenti, le forze britanniche e dei \"dominion\" presero l'importante crinale di Messines, sul margine sud del saliente di Ypres. Il 31 luglio seguente Haig diede il via alla sua offensiva principale, attaccando da Ypres verso le posizioni tedesche nelle Fiandre: l'obiettivo strategico era quello d'impossessarsi delle basi dei sommergibili tedeschi installate lungo la costa belga, ma l'attacco naufrag\u00f2 per la forte resistenza e le forti piogge che trasformarono il campo di battaglia in un mare di fango; l'azione si concluse il 6 novembre con solo modesti guadagni territoriali.\nNon pago di questo insuccesso, il 25 novembre Haig attacc\u00f2 il fronte tedesco davanti a Cambrai: appoggiati da quasi 500 carri armati, i britannici penetrarono nelle trincee tedesche ma la carenza di riserve imped\u00ec di sfruttare il successo; pochi giorni dopo i tedeschi contrattaccarono sfruttando le nuove tattiche di infiltrazione, gi\u00e0 sperimentate sul fronte orientale e italiano, e riconquistarono gran parte del terreno perduto. La battaglia si concluse il 6 dicembre, quando l'inverno impose nuovamente un arresto alle operazioni su vasta scala.\nDa Baghdad a Gerusalemme.\nIl governo britannico desiderava un successo spettacolare per risollevare il morale alleato dopo la disastrosa \"offensiva Nivelle\" e il caos rivoluzionario in Russia. In Mesopotamia le operazioni si erano praticamente fermate dopo la resa di Kut: i britannici erano intenti a migliorare la propria situazione logistica e gli ottomani erano troppo deboli per scacciarli dalla regione. Il nuovo comandante britannico, generale Frederick Stanley Maude, inizi\u00f2 un'offensiva il 13 dicembre 1916, risalendo il corso del Tigri con il supporto di una flottiglia di cannoniere fluviali; il 23 febbraio 1917 i britannici sconfissero gli ottomani nella seconda battaglia di Kut, obbligandoli alla ritirata: incoraggiato dal successo l'alto comando britannico autorizz\u00f2 Maude a continuare l'avanzata e l'11 marzo fu presa Baghdad, sgombrata dagli ottomani. L'azione britannica prosegu\u00ec verso nord in direzione di Samarra (caduta il 23 aprile), concludendosi alla fine di settembre nei pressi di Ramadi, dove gli ottomani subirono una nuova sconfitta; il fronte entr\u00f2 quindi in un lungo periodo di stasi, con entrambi i contendenti concentrati sulla campagna di Palestina.\nLa vittoria britannica nella battaglia di Rafa il 9 gennaio 1917 aveva definitivamente allontanato la minaccia ottomana dalla penisola del Sinai e i comandanti alleati iniziarono a progettare l'invasione della Palestina. Dopo una lunga preparazione logistica le forze del generale Archibald Murray iniziarono l'offensiva ai primi di marzo, subendo per\u00f2 una sconfitta nella prima battaglia di Gaza (26 marzo); un secondo tentativo di sfondare la linea difensiva ottomana davanti alla citt\u00e0, anche con il contributo di gas tossici e qualche carro armato, fall\u00ec nuovamente il 19 aprile seguente con gravi perdite per i britannici. Nel giugno 1917 Murray fu rimpiazzato dal generale Edmund Allenby, mentre sul fronte opposto Erich von Falkenhayn giunse nel teatro con un piccolo contingente di specialisti tedeschi per rinforzare lo schieramento ottomano. Dopo lunghi preparativi, l'offensiva britannica inizi\u00f2 alla fine dell'ottobre 1917: la vittoria nella battaglia di Beersheba (31 ottobre) consent\u00ec ai britannici di aggirare la linea difensiva ottomana, poi crollata dopo la sconfitta nella terza battaglia di Gaza (31 ottobre-7 novembre). Nonostante il clima invernale e i contrattacchi ottomani, Allenby prosegu\u00ec l'avanzata e il 9 dicembre i reparti britannici occuparono Gerusalemme, importante obiettivo simbolico, prima di arrestarsi per il peggiorare delle condizioni meteorologiche.\nL'intervento degli Stati Uniti d'America.\nSebbene nel dicembre 1916 gli Imperi centrali fossero riusciti a impadronirsi di un importante canale di approvvigionamento con l'occupazione della Romania e l'acquisizione del controllo della regione danubiana, il nulla di fatto con cui si era conclusa la battaglia dello Jutland aveva lasciato ai britannici il dominio dei mari, permettendo loro di mantenere il blocco navale: esso era ormai diventato un problema ineludibile, ma d'altro canto i vertici militari nutrivano la speranza che, una volta annientato il blocco, avrebbero potuto risolvere la partita sul fronte occidentale nel giro di pochi mesi; i vertici tedeschi si risolsero quindi a estendere la guerra sottomarina, sebbene ci\u00f2 aumentasse inevitabilmente il rischio di coinvolgere gli Stati Uniti d'America, gi\u00e0 vicini politicamente all'Intesa. Il 1\u00ba febbraio 1917 la Germania formalizz\u00f2 la cosiddetta guerra sottomarina indiscriminata: da quel momento in avanti ogni nave diretta ai porti dell'Intesa sarebbe stata considerata un bersaglio legittimo; pochi giorni dopo gli Stati Uniti ruppero le relazioni diplomatiche con la Germania.\nNonostante gli incidenti susseguitisi incessantemente per due anni, a partire dall'affondamento del , il presidente Thomas Woodrow Wilson si era attenuto alla sua politica di neutralit\u00e0. L'annuncio della campagna sottomarina indiscriminata mostr\u00f2 che le speranze di pace di Wilson erano utopistiche e, quando a ci\u00f2 segu\u00ec il deliberato affondamento di navi statunitensi e il tentativo tedesco di istigare il Messico ad attaccare gli Stati Uniti (il caso del \"telegramma Zimmermann\"), il presidente Wilson ruppe gli indugi. Il 4 aprile 1917 present\u00f2 al Congresso la proposta di entrare in guerra: il 6 aprile gli Stati Uniti dichiararono guerra alla Germania. Nessuno dubitava che l'impatto delle truppe statunitensi in Europa sarebbe stato potenzialmente enorme; gli Stati Uniti avrebbero addestrato circa un milione di soldati, che a poco a poco sarebbero saliti a tre milioni. Ma ci sarebbe voluto almeno un anno, o forse pi\u00f9, prima che le truppe fossero addestrate, trasportate via nave in Francia e rifornite adeguatamente.\nCaporetto.\nSul fronte dell'Isonzo gli italiani sferrarono due nuove offensive a met\u00e0 maggio e poi ancora ad agosto, guadagnando qualche posizione sul bordo dell'Altopiano della Bainsizza seppur al prezzo di molti caduti; il fronte austro-ungarico fu per\u00f2 talmente logorato che la Germania intervenne ancora una volta. Hindenburg e Ludendorff si accordarono con il comandante in capo austro-ungarico Arthur Arz von Straussenburg per organizzare un'offensiva combinata. Alle 02:00 in punto del 24 ottobre 1917 le artiglierie austro-tedesche iniziarono a colpire le posizioni italiane dal monte Rombon all'alta Bainsizza, alternando lanci di gas a granate convenzionali, colpendo in particolare tra Plezzo e l'Isonzo.\nSubito dopo la fanteria sfond\u00f2 le linee italiane sia sulle montagne sia nella valle dell'Isonzo, dove una divisione tedesca raggiunse il pomeriggio del 24 ottobre la citt\u00e0 di Caporetto; quindi gli austro-tedeschi avanzarono per 150 chilometri in direzione sud-ovest raggiungendo Udine in soli quattro giorni, mentre l'esercito italiano ripiegava disordinatamente con numerosi casi di disgregazione e collasso di reparti. Cadorna, venuto a sapere della caduta di Cornino il 2 novembre e di Codroipo il 4, ordin\u00f2 all'intero esercito di ripiegare sul fiume Piave, ove nel frattempo era stata rafforzata una linea difensiva grazie agli episodi di resistenza sul fiume Tagliamento. La disfatta di Caporetto, oltre al crollo del fronte italiano e alla caotica ritirata delle armate schierate dall'Adriatico fino alla Valsugana, comport\u00f2 la perdita in due settimane di uomini fra morti, feriti, dispersi e prigionieri; altri si sbandarono verso l'interno del paese. L'avanzata degli austro-tedeschi fu infine bloccata sulle rive del Piave a met\u00e0 novembre, dopo una dura battaglia difensiva.\nLa fine (1918).\nNonostante fosse sempre stata superiore in termini numerici alle potenze centrali, all'inizio del 1918 l'Intesa vide ribaltarsi la situazione, a causa delle perdite subite e del collasso della Russia: sarebbero dovuti passare parecchi mesi prima che le forze statunitensi facessero pendere nuovamente l'ago della bilancia in suo favore. Alla conferenza di Rapallo del novembre 1917 fu decisa la costituzione di un consiglio supremo di guerra dove i maggiori esponenti dei governi alleati sarebbero stati affiancati da rappresentanti militari; di fatto questi ultimi non avevano per\u00f2 il potere esecutivo in quanto i capi di stato maggiore erano subordinati ai rispettivi governi, che nella conduzione della guerra anteponevano interessi economici. Nel frattempo la Germania inizi\u00f2 a trasferire decine di divisioni dal fronte orientale a ovest: per la fine di gennaio 1918 ne aveva a disposizione 177 con altre trenta in arrivo, mentre il potenziale alleato, indebolito dalle enormi perdite nel pantano di Passchendaele, scese a 172 divisioni, formate ognuna da nove battaglioni invece che dai soliti dodici.\nIl generale Ludendorff, cogliendo il momento favorevole e cercando di anticipare l'arrivo in forze delle truppe statunitensi, ripose le speranze di vittoria in una nuova, fulminea e imponente offensiva a occidente. Per poter utilizzare tutte le truppe disponibili era riuscito a estorcere una pace definitiva sia al governo bolscevico, sia alla Romania; inoltre per assicurare nel possibile una base economica alla sua offensiva, fece occupare gli immensi campi di grano dell'Ucraina, incontrando solo una misera resistenza da parte di truppe cecoslovacche, costituite dai russi con ex-prigionieri provenienti dall'esercito austriaco e da quello ungherese.\nLe offensive finali austro-tedesche.\nIl 21 marzo Ludendorff lanci\u00f2 la programmata offensiva che, in caso di successo, avrebbe consentito alla Germania di vincere la guerra: i tedeschi assalirono le posizioni britanniche sulla Somme, provocandone il crollo e avanzando rapidamente nelle retrovie. I risultati conseguiti dai tedeschi durante l'offensiva furono impressionanti rispetto all'esito di altre battaglie sul fronte occidentale: catturarono prigionieri e 1.300 cannoni, inflissero agli anglo-francesi tra morti e feriti, annientarono l'intera 5\u00aa Armata britannica; per contro dovettero registrare perdite tra ufficiali e soldati, con alcune divisioni ridotte alla met\u00e0 dei loro effettivi e molte compagnie con appena quaranta o cinquanta uomini.\nNel tentativo di replicare il successo iniziale, Ludendorff lanci\u00f2 una serie di assalti in sequenza in altre zone del fronte: in aprile i tedeschi sfondarono le linee britanniche vicino a Ypres, in maggio guadagnarono altro terreno attaccando i francesi tra Soissons e Reims, in giugno assaltarono le posizioni francesi davanti Compi\u00e8gne, ma l'azione fall\u00ec e fu bloccata nel giro di pochi giorni. Contemporaneamente truppe anglo-statunitensi vennero in soccorso dei francesi contrattaccando sul fronte della Marna. Il 15 luglio Ludendorff lanci\u00f2 un'ultima disperata offensiva sulla Marna, ma a inizio agosto lo slancio tedesco su tutto il fronte cess\u00f2: l'esercito imperiale, bench\u00e9 fosse a un soffio dalla vittoria, era per\u00f2 esausto e dissanguato dalle enormi perdite, perci\u00f2 cess\u00f2 di avanzare; nel frattempo quasi un milione di soldati statunitensi erano giunti in Francia a dar manforte agli Alleati.\nAnche sul fronte italiano la fine della guerra contro la Russia aveva permesso all'Austria-Ungheria di rischierare le sue truppe e di preparare un'offensiva risolutiva; l'esercito italiano, ora guidato dal capo di stato maggiore Armando Diaz, era tuttavia bene attestato sulle rive del Piave e in fase di rapida riorganizzazione dopo la disfatta di Caporetto. L'offensiva austro-ungarica coinvolse sessantasei divisioni ed ebbe inizio il 15 giugno (battaglia del solstizio): il Piave fu superato in alcuni punti, ma la forte resistenza italiana e la piena del fiume bloccarono infine gli attaccanti, che il 22 giugno sospesero l'azione. Al termine dei combattimenti gli austro-ungarici avevano subito gravi perdite e logorato la loro gi\u00e0 provata macchina bellica; fallita l'offensiva, che nei piani doveva annientare l'Italia e dare una svolta al conflitto, l'Austria-Ungheria si avvi\u00f2 a un'irrimediabile crisi militare e politica.\nLe controffensive alleate.\nEsaurita la spinta offensiva degli austro-tedeschi, gli Alleati presero l'iniziativa. Sul fronte occidentale si erano infine dati un comando unificato nella persona del generale francese Ferdinand Foch: questi predispose i piani per una serie di attacchi con obiettivi limitati ma da attuarsi in rapida successione l'uno dopo l'altro, per sottoporre i tedeschi a una pressione costante, sfruttando la superiorit\u00e0 numerica locale delle truppe anglo-franco-statunitensi oltre che la notevolmente accresciuta disponibilit\u00e0 di carri armati e aerei. Gi\u00e0 il 18 luglio truppe francesi e americane attaccarono il vulnerabile saliente tedesco sulle rive della Marna e per il 4 agosto ne avevano ricacciato i difensori indietro per quasi 50 chilometri. L'8 agosto inizi\u00f2 una seconda offensiva davanti ad Amiens, condotta da truppe franco-britanniche appoggiate da 600 carri armati e 800 aerei: il successo alleato fu tale che Ludendorff defin\u00ec l'8 agosto \"il giorno pi\u00f9 nero per l'esercito tedesco\"; il 15 agosto l'azione prosegu\u00ec con un vigoroso contrattacco sulla Somme da parte di britannici e statunitensi.\nMentre a Parigi il neocostituito Consiglio Interalleato progettava piani per la continuazione della guerra almeno fino al 1919, su tutto il fronte occidentale gli Alleati continuavano ad avanzare: tra il 12 e il 19 settembre, nel corso della loro prima offensiva autonoma, le truppe statunitensi del generale John Pershing riconquistarono Saint-Mihiel e circa un mese dopo, il 26 ottobre, truppe franco-statunitensi diedero il via all'offensiva della Mosa-Argonne, proseguita a fasi alterne fino a novembre; le due operazioni insieme valsero la conquista di oltre 500\u00a0km\u00b2 di territorio. Frattanto il 27 settembre gli anglo-francesi avevano intrapreso la battaglia di Cambrai-San Quintino nel settore settentrionale del fronte e il 28 britannici, francesi e belgi attaccarono sul fronte di Ypres: le difese della \"linea Hindenburg\" furono sfondate, obbligando i tedeschi ad avviare l'evacuazione delle Fiandre e dei territori conquistati quattro mesi prima.\nSul fronte italiano l'Impero austro-ungarico era ormai a un passo dal baratro: assillato dall'impossibilit\u00e0 di continuare a sostenere lo sforzo bellico sul piano economico, era inoltre sempre meno in grado di tenere unito il vasto mosaico dei popoli su cui governava, non riuscendo a proporre, se non tardivamente, delle valide alternative che ne riconoscessero l'identit\u00e0; la rivoluzione delle varie etnie stava rapidamente maturando. Mentre l'Austria-Ungheria si dibatteva in simili problemi, l'Italia anticip\u00f2 l'offensiva prevista per il 1919. Il 23 ottobre cominciarono gli sbarramenti d'artiglieria e la costruzione di ponti di barche sul Piave, in condizioni climatiche pessime; nonostante la dura opposizione, gli italiani sfondarono la linea difensiva austro-ungarica e provocarono il collasso dell'esercito imperial-regio, che si ritir\u00f2 in disordine verso le Alpi; mentre gli italiani avanzavano rapidamente in Veneto, Friuli e Cadore, Vienna inizi\u00f2 i preparativi per avanzare una richiesta di armistizio.\nLa Bulgaria fuori dal conflitto.\nNei Balcani il 1917 si era chiuso con un'ulteriore situazione di stallo: un'offensiva lanciata tra aprile e maggio dal generale Maurice Paul Emmanuel Sarrail a capo dell'armata alleata di Salonicco si era conclusa con due sconfitte nella seconda battaglia di Doiran e nella battaglia del Crna, obbligandolo a sospendere le operazioni lungo tutto il fronte; gli Alleati ottennero invece un successo sul piano diplomatico quando il 29 giugno 1917 la Grecia dichiar\u00f2 guerra agli Imperi centrali, dopo che il filo-tedesco re Costantino I era stato costretto ad abdicare. Entrambe le parti avevano poco interesse a portare avanti grosse operazioni su questo teatro: l'attenzione degli Alleati era diretta principalmente al fronte occidentale e la Bulgaria era riluttante a continuare la guerra, avendo gi\u00e0 occupato tutti i territori cui era interessata e dovendo sopportare una profonda crisi economica che aveva lasciato intere regioni praticamente alla fame.\nA met\u00e0 del 1918 il nuovo comandante delle forze alleate, generale Louis Franchet d'Esp\u00e8rey, prepar\u00f2 i piani per una risolutiva offensiva lungo tutto il fronte macedone, convinto che la Bulgaria fosse sul punto di cedere. Dopo lunghi preparativi l'offensiva del Vardar scatt\u00f2 il 14 settembre 1918: i reparti greco-britannici attaccarono verso est ottenendo un successo nella terza battaglia di Doiran (18-19 settembre) e le truppe francesi, serbe e italiane sfondarono il fronte bulgaro da ovest dopo la decisiva vittoria nella battaglia di Dobro Pole (15 settembre). Nella ritirata l'esercito bulgaro si disfece, mentre il paese era scosso da tumulti e manifestazioni contro la guerra: il 29 settembre, occupata dai francesi Skopje, la Bulgaria accett\u00f2 l'armistizio di Salonicco avanzato dagli Alleati, uscendo ufficialmente dal conflitto il 30 settembre. Mentre le forze britanniche proseguivano la marcia verso est in Tracia alla volta di Istanbul, i franco-serbi mossero verso nord raggiungendo il Danubio il 19 ottobre e liberarono Belgrado dall'occupazione austroungarica il 1\u00ba novembre.\nLa resa dell'Impero ottomano.\nNel teatro del Medio Oriente le forze dell'Impero ottomano stavano ormai cedendo su tutti i fronti. Nella penisola araba le litigiose trib\u00f9 locali avevano infine trovato una certa guida unitaria sotto lo \"shar\u012bf\" Al-Husayn ibn Ali, insorgendo contro la dominazione ottomana; rifornite di armi e munizioni dagli Alleati e raggiunte da una missione di addestratori britannici capitanati dal colonnello Thomas Edward Lawrence (poi passato alla storia come \"Lawrence d'Arabia\"), le forze arabe iniziarono una massiccia campagna di guerriglia contro gli ottomani, prima interrompendo la ferrovia dell'Hegiaz e poi catturando l'importante porto di Aqaba sul Mar Rosso. Gli irregolari arabi di Lawrence si spinsero poi verso nord per appoggiare gli sforzi finali dei britannici in Palestina.\nLa situazione sul fronte palestinese era rimasta sostanzialmente statica per gran parte del 1918, con l'attenzione degli Alleati concentrata sul fronte occidentale; l'offensiva finale pot\u00e9 iniziare solo il 19 settembre: mentre gli irregolari arabi mettevano in atto azioni diversive a est per attirare l'attenzione ottomana, le forze britanniche del generale Allenby attaccarono da ovest lungo la zona costiera, potendo contare su una netta superiorit\u00e0 numerica, una pi\u00f9 efficace logistica e un assoluto dominio del cielo. Le forze alleate ottennero una decisiva vittoria nella battaglia di Megiddo (19 settembre-31 ottobre) con una perfetta azione combinata: la fanteria sfond\u00f2 il fronte e apr\u00ec un varco per la cavalleria che, appoggiata da unit\u00e0 di autoblindo e bombardieri, insegu\u00ec con decisione gli ottomani impedendo loro di attestarsi su nuove posizioni; la ritirata si trasform\u00f2 in rotta e le forze alleate dilagarono verso nord, penetrarono in Siria e occuparono Damasco (2 ottobre) e Aleppo (25 ottobre).\nIn Mesopotamia, ormai un fronte secondario, le preponderanti forze britanniche iniziarono la loro offensiva sul finire di settembre, dilagando nella zona di Mosul-Kirkuk e ottenendo un'importante vittoria nella battaglia di Sharqat (23-30 ottobre). Ormai in ritirata su tutti i fronti e con l'esercito ridotto a un sesto della forza originaria, all'Impero ottomano non rest\u00f2 altro che trattare la propria resa: il 30 ottobre i rappresentanti ottomani siglarono l'armistizio di Mudros e il 13 novembre una forza d'occupazione alleata si stabil\u00ec a Costantinopoli.\nIl crollo dell'Austria-Ungheria.\nIl 28 ottobre, a seguito del successo italiano nella battaglia di Vittorio Veneto, l'Austria-Ungheria chiese agli Alleati di iniziare le trattative per l'armistizio e in serata dette ordine all'esercito di ritirarsi. A Praga la richiesta di armistizio provoc\u00f2 una decisa reazione dei cechi; il Consiglio nazionale cecoslovacco si riun\u00ec a palazzo Gregor, dove si era costituito tre mesi prima, e assunse le funzioni di un vero e proprio governo: ordin\u00f2 agli ufficiali austriaci nel castello di Hrad\u010dany di trasferire i poteri, assunse il controllo della citt\u00e0 e proclam\u00f2 l'indipendenza dello stato ceco senza autorizzazione da parte di Vienna. A sera le truppe austriache nel castello deposero le armi. Quello stesso giorno il Parlamento croato dichiar\u00f2 che da quel momento Croazia e Dalmazia avrebbero fatto parte di uno \"Stato nazionale sovrano di sloveni, croati e serbi\"; analoghe dichiarazioni pronunciate a Lubiana e Sarajevo legarono le regioni occidentali dei Balcani all'emergente Jugoslavia.\nIl 30 ottobre, mentre il governo austro-ungarico continuava ad adoperarsi per giungere all'armistizio con gli Alleati, a Vienna e a Budapest maturarono rapidamente delle rivoluzioni di stampo bolscevico che scoppiarono il 1\u00ba novembre; lo stesso giorno Sarajevo si dichiar\u00f2 parte dello \"Stato sovrano degli slavi meridionali\". Il 3 novembre l'Austria firm\u00f2 con l'Italia l'armistizio di Villa Giusti che entr\u00f2 in vigore il 4, giorno in cui gli italiani entrarono a Trento e la Regia Marina sbarc\u00f2 truppe a Trieste. Il 5 novembre, causa il timore di un protrarsi del conflitto con la Germania, venne decisa l'avanzata del III Corpo d'armata italiano oltre il Brennero occupando Landeck e Innsbruck.\nIl fronte occidentale.\nLa Germania aveva visto il proprio potenziale umano gravemente compromesso da quattro anni di guerra, trovandosi d'altronde in gravi difficolt\u00e0 dal punto di vista economico e sociale. Il 1\u00ba ottobre i britannici si apprestavano a superare la linea Hindenburg lungo il canale di St. Quentin e gli statunitensi a sfondare nelle Argonne; Ludendorff si rec\u00f2 direttamente dal \"Kaiser\" per chiedergli di avanzare subito una proposta di pace, dando la responsabilit\u00e0 della grave situazione a \"idee spartachiste e socialiste che avvelenavano l'esercito tedesco\". Le battaglie infuriavano ancora quando il 2 ottobre scoppi\u00f2 la ; il 4 ottobre il principe Maximilian di Baden telegraf\u00f2 a Washington per richiedere l'armistizio. La Germania, pur essendo nello scompiglio, non era precipitata nel disordine n\u00e9 aveva deciso di arrendersi: l'8 ottobre Wilson respinse la proposta e l'11 i tedeschi iniziarono a ritirarsi su tutto il fronte senza per\u00f2 rinunciare a combattere.\nLudendorff confidava di continuare la lotta nella speranza che un'efficace difesa della frontiera tedesca potesse alla lunga smorzare la determinazione degli Alleati. Ma la capitolazione dell'Austria-Ungheria il 3 novembre scopr\u00ec il fronte sud-orientale della Germania, dove la rivoluzione dilagava, alimentata anche dalla riluttanza del \"Kaiser\" ad abdicare. La sola via d'uscita poteva essere raggiunta con un accordo con i rivoluzionari, cos\u00ec il 9 novembre il principe di Baden lasci\u00f2 il posto a Friedrich Ebert facendo cos\u00ec cadere, come voleva il popolo e aveva specificato Wilson, i capi che avevano portato la Germania alla rovina.\nL'offensiva alleata inflisse una serie di sconfitte all'esangue esercito tedesco, le cui truppe iniziarono ad arrendersi in numero sempre crescente; quando gli Alleati ruppero il fronte, la monarchia imperiale si dissolse e i due comandanti supremi Hindenburg e Ludendorff, dopo aver tentato invano di convincere il \"Kaiser\" a combattere a oltranza, si fecero da parte. Di fronte alla rivoluzione interna e alla minaccia delle forze alleate ormai in vista del confine nazionale, i delegati tedeschi che si erano recati a Compi\u00e8gne gi\u00e0 il 7 novembre non ebbero altra scelta che quella di accettare le gravose condizioni imposte dagli Alleati. L'armistizio entr\u00f2 in vigore alle ore 11:00 dell'11 novembre 1918, ponendo fine alla guerra.\nConseguenze.\nLo stato di belligeranza tra le varie nazioni rimase formalmente in vigore per diversi mesi dopo la firma degli armistizi. Il 18 gennaio 1919 si apr\u00ec la conferenza di pace di Parigi, incaricata di pervenire alla stipula dei definitivi trattati di pace: il 28 giugno 1919 venne firmato il trattato di Versailles tra la Germania e le potenze alleate, seguito il 10 settembre dal trattato di Saint-Germain-en-Laye con l'Austria, il 27 novembre dal trattato di Neuilly con la Bulgaria, il 4 giugno 1920 dal trattato del Trianon con l'Ungheria e il 10 agosto 1920 dal trattato di S\u00e8vres con l'Impero ottomano. Quest'ultimo rimase inattuato a causa dello scoppio della convulsa guerra d'indipendenza turca, obbligando le potenze europee a sottoscrivere un nuovo accordo con la neo proclamata repubblica di Turchia il 24 luglio 1923 (trattato di Losanna).\nPerdite umane.\nLa prima guerra mondiale \u00e8 stato uno dei conflitti pi\u00f9 sanguinosi dell'umanit\u00e0. Nei quattro anni e tre mesi di ostilit\u00e0 persero la vita circa 2 milioni di soldati tedeschi insieme a austro-ungarici, turchi e bulgari; gli Alleati ebbero all'incirca 2 milioni di morti tra i soldati russi, francesi, dell'Impero britannico, italiani, serbi, rumeni e statunitensi. Considerando tutte le nazioni del mondo, si stima che durante il conflitto persero la vita poco meno di soldati con oltre 21 milioni di feriti, molti dei quali rimasero pi\u00f9 o meno gravemente segnati o menomati a vita. Migliaia di soldati soffrirono di lesioni di tipo inedito, studiato per la prima volta proprio nel primo dopoguerra, consistente in una serie di traumi psicologici che potevano portare a un completo collasso nervoso o mentale: designata come \"trauma da bombardamento\" o \"nevrosi di guerra\", costitu\u00ec la prima teorizzazione del disturbo da stress post-traumatico. L'enorme perdita di vite umane provoc\u00f2 un grave contraccolpo sociale: l'ottimismo della \"Belle \u00c9poque\" fu spazzato via e i traumatizzati superstiti del conflitto andarono a formare la cosiddetta \"generazione perduta\".\nI civili non furono risparmiati: circa morirono a causa delle operazioni militari e circa persone perirono per cause collaterali, in particolare carestie e carenze di generi alimentari (condizioni sofferte in particolare dagli Imperi centrali, sottoposti al blocco navale alleato), malattie ed epidemie (particolarmente grave fu quella della cosiddetta \"influenza spagnola\", che miet\u00e9 milioni di vittime in tutto il mondo) e inoltre per le persecuzioni razziali scatenatesi durante il conflitto.\nCrimini di guerra.\nMoltissimi civili perirono a causa di crimini di guerra, rappresaglie e persecuzioni razziali all'interno dei diversi paesi entrati in guerra; il diritto internazionale umanitario e la convenzione dell'Aia del 1907 furono ripetutamente violati durante il conflitto e solo la relativa ridotta estensione delle regioni occupate pose un freno alle stragi. I dettami di Carl von Clausewitz, che consigliava una certa pressione sulle popolazioni invase affinch\u00e9 si potesse ottenere la resa dell'avversario, vennero applicati dall'esercito tedesco quando irruppe nel Belgio e in Francia settentrionale nel 1914: l'uccisione di parecchie centinaia di civili si verific\u00f2 in varie localit\u00e0 belghe come Sambreville, Seilles, Dinant e Lovanio, oltre che nei distretti francesi nord-orientali. I soldati tedeschi, colpiti da franchi tiratori civili (un'esperienza gi\u00e0 vissuta nella guerra franco-prussiana del 1870) e suggestionati da non verificabili dicerie circa loro commilitoni accoltellati alle spalle o torturati mentre erano feriti e inermi, si ostinarono a combattere con ferocia ogni atto da loro giudicato \"illegale\"; durante l'avanzata in Belgio, durata un mese, fecero oltre vittime tra i civili.\nAlle citt\u00e0 invase venne spiegato che il blocco navale alleato impediva alla Germania di fornire adeguate scorte alimentari e le popolazioni vennero salvate solo dalle derrate alimentari statunitensi distribuite dalla \"Committee for Relief in Belgium\", guidata dal futuro presidente Herbert Hoover, che si prese cura anche dell'oltre mezzo milione di uomini rimasti disoccupati con lo spostamento delle fabbriche belghe in Germania, dove vennero inviati inoltre pi\u00f9 di lavoratori coatti e alcune decine di migliaia di loro colleghi volontari. Altri uomini, donne e ragazzi vennero obbligati ai lavori agricoli nelle vicinanze del luogo di coscrizione. Per dividere ulteriormente la popolazione, i tedeschi fecero leva sugli antichi dissapori tra fiamminghi e valloni, arrivando a riconoscere il Governo provvisorio delle Fiandre del fiammingo August Borms. Crimini di guerra vennero compiuti anche dalla marina tedesca: rispetto alla seconda guerra mondiale, nell'ambito della quale fu verificato un solo caso di violazione delle leggi umanitarie da parte di un \"U-Boot\", nei mari dove venne combattuta la Grande Guerra vi furono frequenti mitragliamenti di naufraghi e siluramenti di navi ospedale.\nBench\u00e9 avessero meno occasioni per infierire sulle popolazioni, crimini di guerra furono compiuti anche dalle potenze dell'Intesa. Gli abitanti che popolavano le terre lungo l'Isonzo occupate dagli italiani nel 1915 manifestarono in pi\u00f9 di un'occasione i loro sentimenti ostili all'Italia: a Dresenza venne compiuto un attentato, peraltro fallito, contro il generale Donato Etna e per rappresaglia gli italiani uccisero alcuni abitanti; a Villesse, dopo un attacco della popolazione contro i bersaglieri, vennero fucilati pi\u00f9 di 100 civili. Da queste terre furono deportati nell'Italia meridionale circa abitanti e lo stesso fece l'Austria-Ungheria con i civili italofili, rumeni o serbi. La Russia obblig\u00f2 le popolazioni tedesche del Volga a trasferirsi in Siberia; circa tedeschi che vivevano in Volinia e circa ebrei furono deportati dalle autorit\u00e0 russe. Nel 1916 fu inoltre emesso un ordine di espulsione per circa tedeschi del Volga a est, ma la rivoluzione russa ne imped\u00ec l'attuazione. Molti \"pogrom\" accompagnarono i moti rivoluzionari russi e la conseguente guerra civile russa: tra e civili ebrei vennero uccisi in tutto l'Impero russo.\nGenocidi etnici.\nTra il 1914 e il 1920 l'Impero ottomano, retto dal governo dei Giovani Turchi, intraprese lo sterminio di massa dei cristiani della Chiesa assira d'Oriente, della Chiesa ortodossa siriaca, della Chiesa cattolica sira e della Chiesa cattolica caldea, operazione che passer\u00e0 alla storia come \"genocidio assiro\": si valuta che i morti non siano stati meno di . Nonostante i numeri enormi, tale genocidio rimase ai margini del dibattito storiografico.\nBen pi\u00f9 noto \u00e8 il cosiddetto \"genocidio greco\" svoltosi dal 1914 al 1924 ai danni dei greci del Ponto: poich\u00e9 erano una delle poche minoranze cristiane in Medio Oriente, soffrirono ripetute persecuzioni e uccisioni da parte degli ottomani, una strage che fu definita, non senza polemiche, \"genocidio\" e che ancora oggi \u00e8 motivo di controversie tra Turchia e Grecia; a quest'ultima, che riconobbe i massacri come crimini di guerra e che nel 1994 dichiar\u00f2 il 19 maggio giornata commemorativa, si sono associati vari Stati americani. Le vittime cagionate da fucilazioni, maltrattamenti, malattie e fame sono state calcolate a circa nel giro di sette anni.\nNel biennio 1915-1916 l'Impero ottomano decise di deportare le popolazioni armene del Caucaso, ritenute infide e comunque di sentimenti anti-turchi, in Mesopotamia e Siria: centinaia di migliaia morirono durante le marce per fame, malattia o sfinimento. Il genocidio ebbe una breve e violenta ripresa una volta cessate le ostilit\u00e0, quando Mustafa Kemal stermin\u00f2 altre decine di migliaia di armeni per rendere pi\u00f9 compatto il ceppo razziale turco.\nI costi materiali della guerra.\nI costi materiali della guerra furono calcolati fin dai primi mesi a scopo polemico, ovvero dissuasivo all'indirizzo delle potenze ancora neutrali come Italia, Stati Uniti o Romania.\nNel suo \"Diario degli anni di guerra\" Romain Rolland pubblica le cifre seguenti, ricavate da un articolo del docente all'Universit\u00e0 di Copenaghen L. V. Birek, pubblicato nel marzo-aprile 1915 sulla \"Revue politique internationale\" allorch\u00e9 s'era ormai capito che il conflitto non avrebbe avuto una scadenza prevedibile: Per il Natale 1915 il debito pubblico delle nazioni in guerra ascender\u00e0 a 300 miliardi (nel 1914 era di 150 miliardi). Questi 150 miliardi in pi\u00f9, spesi in diciotto mesi, equivalgono: 1) al valore delle reti ferroviarie riunite dell'Europa, Asia, Africa e Australia (ci sono voluti 70 anni per costruirle); 2) oppure a 3 milioni di immobili di 5 piani, con diciotto appartamenti, ossia un alloggio decente per 125 milioni di uomini; 3) oppure a pi\u00f9 del valore del bestiame e degli attrezzi agricoli dell'intera Europa; 4) oppure a un milione di chilometri quadrati strappati al deserto, trasformati in terre coltivabili e capaci di nutrire 30 milioni di uomini...\nIl canale di Panama ha richiesto appena il denaro di un mese di guerra. Il ponte della Forth, la grande diga del Nilo a Assuan, il traforo del Gottardo, che sono costati ciascuno 70 milioni, rappresentano il denaro speso in un pomeriggio di guerra. Il canale di Kiel, il canale di Suez, il canale di Manchester, che hanno trasformato il commercio mondiale, sono costati 1500 milioni: una settimana di guerra. Quando la guerra sar\u00e0 finita, il debito pubblico esiger\u00e0 15 miliardi di interessi e di ammortamenti annuali: quanto basta per assicurare in Europa ad ogni uomo una pensione di 400 franchi a partire dall'et\u00e0 di 50 anni.\nConclusione: i 150 miliardi di guerra, per Natale 1915, rappresentano la vita e l'alimentazione di un numero di uomini dieci volte maggiore di quanti ora ne muoiono in guerra. Nelle sue \"Memorie\" Lloyd George si fa beffe della sommaria previsione di Keynes, contenuta in un documento fatto circolare nel settembre 1915, secondo cui la bancarotta inglese sarebbe sopravvenuta con certezza all'inizio della primavera 1916 se il Regno Unito non avesse rinunciato a provvedere ai suoi alleati. Keynes aveva prescritto tagli severi, e l'avvertenza \"ai nostri alleati che, per il futuro, dovranno provvedere a s\u00e9 stessi. \u00c8 certo che il nostro attuale regime di spesa \u00e8 possibile soltanto come un violento sforzo temporaneo, al quale dovr\u00e0 seguire una forte reazione; che la limitazione delle nostre risorse \u00e8 imminente; e che in caso d'una qualsiasi spesa noi dobbiamo considerare non gi\u00e0, come fatto finora, se essa sia utile, bens\u00ec anche se ce la possiamo permettere\".\nCambiamenti politici.\nLa Grande Guerra distrusse equilibri politici consolidati da decenni e ridisegn\u00f2 i confini nazionali di Europa e Medio Oriente: quattro grandi imperi (tedesco, austro-ungarico, russo e ottomano) erano scomparsi lasciando al loro posto nazioni prostrate dalla guerra; anche i vincitori erano gravati dalle perdite, dalle distruzioni, dalla spesso illusoria promessa di una vita migliore fatta ai soldati che tornavano dai campi di battaglia, dalla complessa gestione delle controversie territoriali tra i nuovi Stati sorti in Europa centro-orientale.\nL'Austria-Ungheria, ceduti territori a Italia, Polonia e Romania, si frazion\u00f2 in una serie di nuovi Stati nazionali: la piccola Prima Repubblica austriaca era etnicamente coesa ma economicamente indebolita e lacerata dai dissidi sociali, come lo era il nuovo Regno dei Serbi, Croati e Sloveni che dovette affrontare i contrasti tra i vari gruppi etnici; pi\u00f9 stabile, soprattutto sotto il punto di vista economico, si rivel\u00f2 la Cecoslovacchia, gravata per\u00f2 dalla presenza di una forte minoranza tedesca nella regione di confine dei Sudeti. L'Ungheria fu decisamente ridimensionata e perse un gran numero di abitanti, fatti che generarono il risentimento dei magiari e una serie di guerre di confine con cechi e romeni, oltre a un tentativo d'instaurare un governo bolscevico a Budapest, soffocato poi nel sangue.\nLa Germania restitu\u00ec i territori annessi durante la guerra franco-prussiana dell'Alsazia-Lorena alla Francia e cedette porzioni di territorio alla Polonia, tra le quali il cosiddetto \"corridoio di Danzica\", e qualche altra zona di confine. La monarchia imperiale era crollata ed era stata rimpiazzata dalla debole \"repubblica di Weimar\", alle prese non solo con una situazione economica disastrosa ma anche con fortissimi conflitti interni e sociali, i quali sfociarono in ribellioni ispirate alla rivoluzione bolscevica, rabbiose repressioni e tentativi di colpo di Stato condotti dai \"Freikorps\", formazioni organizzate dai movimenti reazionari e conservatori con i soldati smobilitati dal fronte. Anche per via dell'intransigenza dei francesi, il trattato di Versailles impose dure condizioni alla Germania, costretta a dover pagare un ingentissimo risarcimento per i danni di guerra e ad accettare una \"clausola di colpevolezza per la guerra\" che la riconosceva come unica responsabile; queste misure finirono per alimentare il risentimento dei tedeschi e fornire argomenti di propaganda ai partiti nazionalisti ed estremisti. Solo nel 1924, con il governo di coalizione del cancelliere Gustav Stresemann e la firma di un piano di aiuti economici e riorganizzazione del risarcimento dovuto (piano Dawes), la Germania pot\u00e9 ritrovare una certa stabilit\u00e0.\nLa dissoluzione dell'Impero russo e della monarchia degli zar lasci\u00f2 il posto a una serie di guerre: mentre i bolscevichi della neo proclamata Repubblica Socialista Federativa Sovietica Russa affrontavano in una feroce guerra civile le forze controrivoluzionarie dell'Armata Bianca, sostenute da truppe inviate dagli Alleati occidentali, le varie comunit\u00e0 del multietnico impero insorsero in armi nel tentativo di costituire proprie patrie nazionali, scontrandosi anche le une con le altre per definire i nuovi confini; in particolare fu la nuova repubblica di Polonia, tornata indipendente dopo oltre un secolo di occupazione straniera, ad affrontare i bolscevichi in una sanguinosa guerra per definire i propri confini orientali, conclusasi poi nel 1921. La sconfitta dei \"bianchi\" e la proclamazione dell'Unione Sovietica il 30 dicembre 1922 diedero stabilit\u00e0 alla caotica situazione orientale: i russi ristabilirono il loro dominio su Ucraina, Bielorussia e regioni caucasiche, ma dovettero accettare l'indipendenza di Finlandia, Polonia e Paesi baltici.\nL'Impero ottomano fu spartito tra gli Alleati vittoriosi: Siria e Libano andarono alla Francia mentre il Regno Unito acquis\u00ec la Palestina, la Transgiordania e la Mesopotamia, dove fu costituito il nuovo Stato dell'Iraq; la mossa scontent\u00f2 i nazionalisti arabi, insorti contro i turchi dietro le promesse d'indipendenza fatte dagli Alleati, gettando i germi di nuove rivolte. Ridottasi alla sola Anatolia, la Turchia visse un periodo di tumulti e conflitti: sotto la guida di Mustafa Kemal le forze turche intrapresero una serie di guerre contro greci e armeni, riuscendo a dare al paese i confini odierni; nell'ottobre 1923 il sultanato fu abolito e la Turchia divenne una repubblica guidata dallo stesso Kemal. La spartizione dell'impero coloniale tedesco, diviso tra Francia, Regno Unito e Giappone, gener\u00f2 lo scontento dell'Italia, aggravato dalla negazione di molte delle promesse fattele nel patto di Londra del 1915 e dando un potente strumento ai nazionalisti italiani che poterono parlare di una \"vittoria mutilata\".\nNegli anni del dopoguerra si present\u00f2 anche la prima crisi del colonialismo europeo: alcuni Stati, da lungo tempo sotto il giogo delle grandi potenze, cominciarono a rivendicare la propria indipendenza e causarono non pochi problemi all'Europa, specialmente riguardo al commercio di materie prime. Il presidente statunitense Wilson assunse il ruolo di mediatore e inaugur\u00f2 una missione di civilizzazione volta a migliorare le nazioni pi\u00f9 arretrate in modo da concedere loro l'indipendenza, non prima di averle affidate alla guida di potenze quali la Francia o il Regno Unito. Questi movimenti nazionalistici riguardarono in particolar modo paesi dell'Oriente, del Medio Oriente (come la Cina, l'India, l'Iraq e il Libano) e anche africani (quali l'Egitto o la Cirenaica). Gli Alleati, e soprattutto il presidente Wilson, si proposero di organizzare un nuovo sistema globale, fondato sulla risoluzione delle controversie per vie pacifiche e sull'autodeterminazione dei popoli. In un discorso che tenne davanti al Senato degli Stati Uniti l'8 gennaio 1918, Wilson riassunse i suoi propositi in quattordici punti sui quali spiccava il pensiero che dovesse esserci una \"pace senza vincitori\", poich\u00e9 a suo parere una pace imposta avrebbe contenuto il germe di una nuova guerra. Wilson fu tra gli strenui sostenitori della formazione di una \"Societ\u00e0 delle Nazioni\", organismo internazionale mondiale che scongiurasse altri conflitti: la Societ\u00e0 fu formalmente istituita il 28 giugno 1919 ma il Senato statunitense vot\u00f2 contro l'ingresso degli Stati Uniti nell'organismo, sostenendo invece una forte politica isolazionista del paese.\nEffetti economici e sociali.\nLa guerra ebbe importanti effetti anche sul piano socio-economico di tutti i paesi. Gli assetti economici mondiali subirono un cambio radicale, con l'Europa che inizi\u00f2 a cedere molte posizioni ai paesi extraeuropei: una tendenza iniziata anche prima del 1914, ma che fu catalizzata dalla guerra. Gli enormi costi economici del conflitto obbligarono le nazioni europee a liquidare i loro investimenti all'estero e chiedere prestiti ad altre nazioni, circostanza dalla quale gli Stati Uniti trassero enormi vantaggi: nel 1917 Washington forn\u00ec prestiti al Regno Unito per un totale di 4 miliardi di dollari e nel complesso gli investimenti all'estero degli Stati Uniti passarono dai 3,5 miliardi di dollari nel 1914 a 7 miliardi nel 1919; alla fine della guerra il centro finanziario mondiale si era spostato da Londra a New York. Il Giappone, che godette di analoghi benefici, assunse il controllo di diverse rotte commerciali nella zona del Pacifico e vide una espansione e diversificazione della propria base industriale, condizioni che gli permisero di diventare per la prima volta nella sua storia un paese creditore invece che debitore. Stati come Brasile e Argentina sfruttarono il periodo bellico per rompere il vecchio schema che li vedeva come esportatori di materie prime in cambio dei prodotti finiti europei, iniziando a sviluppare proprie basi industriali che andarono a soppiantare parte dello spazio occupato dalle esportazioni delle nazioni europee.\nLa ripresa economica degli Stati europei fu lenta, a causa di vari fattori nazionali (la Germania fu ostacolata dall'alto debito di guerra da pagare e dall'iperinflazione galoppante, la Francia dalla perdita dei capitali investiti nella Russia zarista) e internazionali, legati alle restrizioni al libero commercio e all'imposizione di alte barriere doganali negli Stati Uniti e altrove. Una vera ripresa economica si ebbe a partire dal 1924 ma le nazioni europee mancarono di spirito collaborativo e preferirono reggersi unicamente sulle proprie forze e possibilit\u00e0, scelta individualista che facilit\u00f2 l'esplosione della crisi economica seguente alla caduta della borsa di Wall Street del 1929: poich\u00e9 il centro di gravit\u00e0 dell'economia mondiale si era stabilmente spostato negli Stati Uniti, quando questi andarono in crisi trascinarono con s\u00e9 il resto del mondo.\nLa vita sociale aveva subito enormi strappi: 66 milioni di uomini erano stati inviati al fronte e i superstiti, al ritorno, trovarono condizioni disastrose, crisi economiche, penuria di viveri e, soprattutto nelle nazioni sconfitte, forti conflitti sociali sfocianti spesso in scontri sanguinosi. Il cameratismo nato tra i soldati al fronte fu spesso piegato a fini politici interni: oltre ai \"Freikorps\" tedeschi, ne furono un esempio i \"Black and Tans\" britannici (corpo armato costituito con i reduci smobilitati a fine conflitto e impiegato per le azioni pi\u00f9 brutali durante la guerra d'indipendenza irlandese) o gli Arditi italiani (uomini scelti e addestrati per le azioni pi\u00f9 rischiose, molti dei quali confluirono a guerra finita nelle formazioni dello squadrismo fascista).\nDa un punto di vista sociale, tuttavia, la guerra non produsse solo effetti negativi: trasformazioni gi\u00e0 iniziate ma che tardavano ad affermarsi subirono un'improvvisa accelerazione, allentando la stretta del sistema di classe. Importanti furono gli sviluppi in materia di emancipazione femminile e in molti dei paesi belligeranti le donne videro il proprio ruolo sociale ampliarsi rispetto a quello tradizionale di \"madri di famiglia\"; il richiamo al fronte di milioni di uomini rese indispensabile l'apporto della manodopera femminile in agricoltura ma anche e soprattutto nell'industria: in Austria-Ungheria, se nel 1913 solo il 17,5% degli operai dell'industria era donna, nel 1916 questa percentuale era salita al 42,5%, mentre nella Germania del 1918 la quota della manodopera femminile nelle industrie di tutti i tipi raggiunse il 55%, con orari e condizioni di lavoro pari a quelli degli uomini. La creazione di un gran numero di enti e uffici per gestire le nuove funzioni burocratiche ed economiche affidate allo Stato in tempo di guerra (solo in Francia la burocrazia statale crebbe del 25%) ebbe come conseguenza un elevato afflusso di manodopera femminile nella pubblica amministrazione e nei servizi statali. Donne furono impiegate anche pi\u00f9 direttamente nel conflitto: oltre che per i tradizionali ruoli di infermiere e assistenti sanitarie, furono reclutate in vari corpi incaricati di svolgere i servizi logistici nelle retrovie del fronte (come il \"Signal Corps Female Telephone Operators Unit\", che gestiva le comunicazioni telefoniche del corpo di spedizione statunitense). A parte casi isolati anche in altri eserciti solo la Russia reclut\u00f2, nell'ultima fase del conflitto, unit\u00e0 da combattimento interamente femminili, che tuttavia ebbero un ridotto impiego al fronte.\nL'influenza culturale.\nLa Grande Guerra ebbe una profonda influenza sul mondo della letteratura e delle arti figurative. Il conflitto ispir\u00f2 una copiosa produzione letteraria, sia di poesia sia di narrativa: un gran numero di poesie e raccolte di poesie composte dagli stessi militari al fronte furono pubblicate gi\u00e0 durante la guerra (tra le altre, quelle dei britannici Wilfred Owen e Isaac Rosenberg e dell'italiano Giuseppe Ungaretti), spesso critiche nei confronti della propaganda e concentrate sulle sofferenze dei soldati in trincea. Una delle prime opere di narrativa sul conflitto fu invece il romanzo \"Il fuoco\" del francese Henri Barbusse, edito nel 1916 che, sfidando la censura, sferr\u00f2 una critica durissima al militarismo e alla guerra riuscendo ad aggiudicarsi il Premio Goncourt. Il dopoguerra vide un'ampia pubblicazione di romanzi, memoriali e diari scritti da combattenti ed ex combattenti: molte delle opere pi\u00f9 famose uscirono nel periodo compreso tra la met\u00e0 degli anni 1920 e la fine degli anni 1930, quando furono pubblicati \"I sette pilastri della saggezza\" di Thomas Edward Lawrence, \"Addio a tutto questo\" di Robert Graves, \"Niente di nuovo sul fronte occidentale\" di Erich Maria Remarque, \"Addio alle armi\" di Ernest Hemingway e \"Un anno sull'Altipiano\" di Emilio Lussu.\nLe esigenze della propaganda stimolarono la produzione artistica: tutti i principali eserciti belligeranti non solo inviarono al fronte fotografi ufficiali e unit\u00e0 cinematografiche militari per riprendere (pur sotto i rigidi vincoli della censura) i combattimenti, ma patrocinarono anche le opere di \"pittori di guerra\" inviati a documentare le attivit\u00e0 belliche e disegnatori impegnati nella realizzazione di manifesti e illustrazioni propagandistiche (celebri, in tal senso, le opere del francese Jean-Jacques Waltz, meglio noto come \"Hansi\"). La guerra ispir\u00f2 opere convenzionali ma anche forti sperimentazioni e movimenti d'avanguardia contrari alla tradizione; sebbene non mancassero artisti e movimenti artistici favorevoli alla guerra (celebre il caso del futurismo italiano), molti degli artisti pi\u00f9 noti maturarono atteggiamenti di forte opposizione dopo le loro esperienze dirette al fronte, mettendo in mostra tutta la barbarie e l'assurdit\u00e0 del conflitto: fu questo il caso, ad esempio, dei pittori britannici Paul Nash e Wyndham Lewis o dei tedeschi Otto Dix e George Grosz o degli italiani come Anselmo Bucci e Galileo Chini.\nLa guerra ispir\u00f2 una notevole produzione cinematografica, che proprio quando scoppi\u00f2 il conflitto stava affermandosi come principale divertimento di massa. I film realizzati durante il periodo avevano intenti propagandistici, trasmettendo l'idea di una guerra come confronto tra \"Bene\" e \"Male\" e veicolando messaggi patriottici anche nel caso di opere di evasione (come nelle pellicole \"Maciste alpino\" o \"Charlot soldato\"); molte delle pellicole realizzate nel primo dopoguerra tesero a mitizzare il conflitto e a smorzarne l'orrore, calandolo nel contesto di storie romantiche, avventurose o focalizzate sul tema del cameratismo tra i soldati al fronte. Con poche eccezioni (come \"All'ovest niente di nuovo\", trasposizione del romanzo di Remarque uscita nel 1930, e \"La grande illusione\" del 1937), i film di denuncia della guerra e della sua insensatezza comparvero solo nel secondo dopoguerra: tra questi \"Orizzonti di gloria\" di Stanley Kubrick, \"Oh, che bella guerra!\" di Richard Attenborough e \"Per il re e per la patria\" di Joseph Losey.\nLa pace e la memoria.\nAl termine del conflitto in tutta Europa, su ogni campo di battaglia e in ogni citt\u00e0 e paese in lutto, sorsero monumenti commemorativi di varia estensione come a Vimy, a Thiepval, a Douaumont oppure a Redipuglia. Parallelamente si alternarono in tutti i campi di battaglia cerimonie e commemorazioni: nell'autunno 1920 il capo della Commissione imperiale per le tombe di guerra britanniche scelse cinque spoglie tra i caduti senza nome sul fronte occidentale, uno solo dei quali venne selezionato dal tenente colonnello Henry Williams per essere inumato a Londra e dare a centinaia di migliaia di persone un luogo dove ricordare e pregare i propri cari dispersi in battaglia. La salma fu scortata per tutto il nord della Francia, poi il feretro salp\u00f2 per la Gran Bretagna a bordo del cacciatorpediniere \"Verdun\" e l'11 novembre 1920 ebbe luogo a Londra la solenne cerimonia funebre del \"Milite Ignoto\".\nUna dopo l'altra le tombe del Milite Ignoto vennero inaugurate in tutti i paesi partecipanti al conflitto appena concluso. I tedeschi ne eressero una a Tannenberg nel 1927 e una al Neue Wache di Berlino nel 1931; a Parigi venne posizionata la tomba del Milite Ignoto alla base dell'Arco di Trionfo; in Italia venne affidata a Maria Bergamas, la madre del volontario irredento Antonio Bergamas, disperso in combattimento, la scelta di una salma tra undici bare di soldati non identificati caduti in vari fronti di battaglia. La bara prescelta fu deposta in un carro ferroviario che sfil\u00f2 in tutta Italia fino a Roma, dove il 4 novembre 1921 fu prima deposta nella Basilica di Santa Maria degli Angeli e dei Martiri, poi traslata negli anni trenta al Vittoriano.\nSu tutti i campi di battaglia nacquero cimiteri di guerra gestiti dalle commissioni di guerra dei diversi paesi, che diventarono meta di pellegrinaggio per chi era alla ricerca di un proprio caro o per commemorare un commilitone. Non pass\u00f2 anno senza che si celebrasse qualche cerimonia o si inaugurasse un monumento. Le cerimonie conobbero una stasi durante il secondo conflitto mondiale, quando molti dei campi di battaglia vennero occupati dai tedeschi, ma dopo la fine del conflitto ripresero regolarmente.\nL'avanzamento tecnologico.\nGli anni della prima guerra mondiale videro la pi\u00f9 rapida accelerazione del progresso tecnologico militare della storia. Se si eccettua l'invenzione della bomba atomica, durante la seconda guerra mondiale le innovazioni tecnologiche si succedettero con ritmo molto pi\u00f9 lento e gli armamenti, le tattiche, l'organizzazione delle forze armate coinvolte non subirono sostanziali cambiamenti. Durante la Grande Guerra accadde invece che le compagnie di fanteria francesi, tedesche e britanniche nel 1918 fossero completamente diverse da quelle del 1914 per la struttura organica, tattiche e armamenti.\nAll'inizio della guerra nessun esercito intuiva ancora che la mitragliatrice leggera sarebbe diventata la principale arma della fanteria e che gli aeroplani, utilizzati esclusivamente per l'osservazione aerea, sarebbero diventati mezzi veloci e ben armati in grado di fornire appoggio tattico. Nel 1918 i soldati indossavano elmetti d'acciaio, erano dotati di maschere antigas, si proteggevano usando sbarramenti di filo spinato, combattevano muniti di una vasta gamma di armi (molte di recente introduzione come le bombe a mano o i lanciafiamme) e potevano contare sul supporto di carri armati e di forze aeree. L'esuberante sviluppo tecnologico fece debordare il conflitto dai confini del campo di battaglia vero e proprio, coinvolgendo le citt\u00e0 nelle retrovie e facendo dei civili un bersaglio delle operazioni belliche: questo sia a causa dell'incremento della gittata dell'artiglieria (il \"Parisgesch\u00fctz\" tedesco era capace di colpire la capitale francese da 120 chilometri di distanza), sia delle prime tecniche di bombardamento strategico eseguito inizialmente tramite dirigibili e poi con i primi rudimentali esemplari di bombardieri strategici (come il Gotha G.IV tedesco, l'Handley Page Type O britannico, i Caproni italiani).\nFra i vari oggetti di uso quotidiano, l'odierno orologio da polso si diffuse proprio nella Grande guerra (per ovvi motivi pratici: l'orologio da tasca era decisamente scomodo, e sopravviveva brevemente nelle condizioni operative), passando attraverso la forma transitoria denominata orologio da trincea.\nL'esperienza dei soldati.\nGuerra e ammutinamento.\nIn tutti gli eserciti belligeranti la giustizia militare riusc\u00ec generalmente a tenere sotto controllo gli episodi d'insubordinazione, diserzione e ammutinamento tra le truppe, ricorrendo spesso a giudizi severi e scarsamente rispettosi dei diritti degli imputati. Particolarmente caustica fu la giustizia militare italiana, che durante la guerra condusse processi per condanne, di cui pi\u00f9 di alla pena capitale: il numero dei fucilati italiani (in seguito a un processo, per quanto poco garantista) si attest\u00f2 a 729, cui vanno aggiunti oltre 300 casi di esecuzioni sommarie sul campo secondo il metodo della decimazione (una pratica seguita nel solo Regio Esercito). A titolo di paragone, l'esercito britannico (con un numero di mobilitati pi\u00f9 o meno pari a quello italiano) fucil\u00f2 350 soldati durante la guerra e quello francese (con un numero doppio di effettivi) 600, con solo rarissimi casi di esecuzione sommaria.\nNel 1917, dopo quasi tre anni di scontri sanguinosi con risultati modesti, inizi\u00f2 a serpeggiare nelle file di molti eserciti un forte malcontento che assunse diverse forme, dai casi di semplice indisciplina fino all'insubordinazione, per arrivare a vere e proprie sommosse e ammutinamenti in particolare dopo la diffusione delle prime notizie sulla rivoluzione in Russia, dove i soldati si schierarono in massa con i dimostranti bolscevichi.\nNel maggio 1917 vari reparti francesi reduci dalla fallimentare offensiva Nivelle iniziarono una vasta serie di ammutinamenti e sommosse, tornando nelle retrovie e rifiutandosi di obbedire agli ordini; il fenomeno si estese poi a circa met\u00e0 dell'esercito francese, coinvolgendo circa 50 divisioni. Il 1\u00ba giugno a Missy-aux-Bois un reggimento di fanteria francese s'impadron\u00ec della citt\u00e0 e nomin\u00f2 un \"governo pacifista\"; per una settimana regn\u00f2 il caos in tutto il settore del fronte mentre gli ammutinati si rifiutavano di tornare a combattere. Le autorit\u00e0 militari agirono tempestivamente e sotto il pugno di ferro di P\u00e9tain cominciarono gli arresti di massa e s'insediarono le corti marziali, che giudicarono colpevoli di ammutinamento 23.395 soldati, dei quali pi\u00f9 di 400 furono condannati a morte (sentenza poi ridotta a 50 fucilati e lavori forzati nelle colonie penali per gli altri). Contemporaneamente P\u00e9tain, per ricondurre sotto controllo le truppe, concesse ai soldati periodi di riposo pi\u00f9 lunghi, congedi pi\u00f9 frequenti e rancio migliore: dopo sei settimane gli ammutinamenti erano cessati.\nTutti i principali eserciti belligeranti (con l'eccezione di quello statunitense) vissero episodi di ammutinamento e indisciplina collettiva pi\u00f9 o meno estesi nel periodo tra il 1917 e il 1918. Nel luglio 1917 una brigata italiana acquartierata vicino a Palmanova si ammutin\u00f2 e anche se l'episodio si esaur\u00ec nel giro di pochi giorni, le autorit\u00e0 reagirono severamente con 32 uomini fucilati di cui 12 tratti a sorte secondo il sistema della decimazione; il morale pessimo fu poi una delle cause dello sgretolamento di molti reparti durante la ritirata di Caporetto a novembre. L'esercito britannico ebbe un unico caso d'indisciplina collettiva, quando nel settembre 1917 truppe acquartierate nel campo di riposo di \u00c9taples si scontrarono con la polizia militare a causa delle dure condizioni cui erano sottoposte; la cosa fu effimera e non lasci\u00f2 particolari conseguenze. L'esercito austro-ungarico fu afflitto da continui episodi di diserzione e nelle ultime fasi del conflitto i reparti si divisero su base etnica rifiutandosi di eseguire gli ordini. L'esercito tedesco si dimostr\u00f2 molto pi\u00f9 resistente, ma dopo il fallimento delle ultime offensive a occidente nell'agosto 1918 speriment\u00f2 anch'esso episodi di disobbedienza e di resa in massa. A novembre fu l'intera flotta tedesca di superficie ad ammutinarsi: bloccati in porto dall'inattivit\u00e0, con poco cibo e disciplina ferrea, i marinai insorsero contro la decisione dei loro ufficiali di sacrificarli in un ultimo attacco suicida contro la \"Royal Navy\", dando un contributo importante al crollo del regime monarchico.\nPrigionia.\nLa prima guerra mondiale conobbe anche i primi fenomeni di detenzione di massa con milioni di detenuti o deportati, poi reclusi per mesi o anni. Secondo alcune stime ufficiali i prigionieri di guerra catturati da entrambi gli schieramenti furono complessivamente circa otto milioni e mezzo: quattro milioni catturati dalle potenze dell'Intesa e circa quattro milioni e mezzo catturati dagli Imperi centrali. I soli prigionieri russi detenuti nei campi austro-ungarici furono tra i due milioni e i due milioni e mezzo e solo un moderno sistema ferroviario poteva gestire un tale afflusso di uomini, che caus\u00f2 comunque enormi problemi logistici e organizzativi che non si erano mai presentati in misura analoga. Spesso l'arrivo dei prigionieri avveniva a ondate, ciascuna composta da varie migliaia di uomini, e le strutture di detenzione dovevano essere approntate in fretta con agglomerati di baracche recintate, in alcuni casi a opera degli stessi prigionieri. A Rastatt, nel Baden-W\u00fcrttemberg, esisteva un campo denominato \"Russenlager\" perch\u00e9 era stato costruito dai soldati russi catturati nelle prime fasi della guerra: in Germania dopo un solo mese di guerra i prigionieri erano gi\u00e0 , salirono a nel gennaio 1915 e a alla fine del 1916. L'Impero tedesco occup\u00f2 i prigionieri \"occidentali\" nell'industria di guerra, elargendo piccole paghe e un trattamento discreto; russi e rumeni continuarono invece a soffrire la fame nei campi di prigionia e forse non pi\u00f9 della met\u00e0 di essi sopravvisse alla guerra. All'inizio del 1916 la Russia aveva catturato tedeschi e austro-ungarici: non furono sottoposti a particolari vessazioni, ma il freddo e le privazioni varie ne avevano gi\u00e0 uccisi alla fine dell'anno.\nLe enormi e impreviste difficolt\u00e0 incontrate nell'organizzare, registrare, ricoverare e nutrire le masse di detenuti comport\u00f2 una diffusa privazione materiale a danno dei prigionieri. Questi vissero generalmente in condizioni pietose: tutti i prigionieri subirono la fame, le epidemie, soffrirono condizioni igieniche precarie e occasionali episodi di crudelt\u00e0 ma non sistematici atti di atrocit\u00e0, una situazione che distinse nettamente la prima dalla seconda guerra mondiale. Ad aggravare la situazione in Germania e Austria si aggiunsero le dure misure di razionamento, provocate dal blocco navale dell'Intesa: la popolazione civile fu la prima vittima, quindi anche i campi di prigionia dovettero presto ridurre gli approvvigionamenti. Cos\u00ec gli internati patirono, oltre ai rigori della disciplina, anche la fame e il freddo e molti morirono di malattie, in particolare tubercolosi e inedia; neppure l'assistenza delle famiglie assicurava la sopravvivenza dei prigionieri. Di ci\u00f2 si resero conto le potenze dell'Intesa, che conclusero accordi con gli Imperi centrali - interessati ad alleggerire il peso delle esigenze alimentari interne - per mettere in atto un sistema governativo di aiuto ai prigionieri. Il governo italiano invece, convinto di non poter contare sulla fedelt\u00e0 dei combattenti e ossessionato dalle diserzioni, proib\u00ec qualunque pratica di aiuti organizzati ai prigionieri per scoraggiare le diserzioni. Inoltre nell'agosto 1915 i comandi austro-ungarici ebbero l'ordine di trattare i prigionieri italiani, appartenenti a una nazione \"traditrice\", pi\u00f9 duramente dei prigionieri russi o serbi, considerati avversari \"leali\". Questi fattori ebbero risultati disastrosi; dei italiani caduti in mano austro-ungarica almeno 100- morirono, il 65% circa dei quali per tubercolosi, cachessia o inedia.\nCorrispondenza dal fronte.\nLa prima guerra mondiale port\u00f2 a una enorme mobilitazione di uomini, come mai si era vista nella storia, e la massiccia partecipazione di uomini lasci\u00f2 dietro di s\u00e9 una gigantesca quantit\u00e0 di testimonianze ed evidenze documentali, che ne deline\u00f2 gli aspetti peculiari e allo stesso modo gener\u00f2 le fonti necessarie a ripercorrere gli aspetti e i comportamenti che queste masse di uomini comuni ebbero nei confronti della guerra. I soldati che presero parte al conflitto e i loro congiunti lasciarono cospicue tracce scritte dell'esperienza bellica. Miliardi di lettere, inviate e ricevute, oltre a un numero imprecisato di diari e memorie autobiografiche incardinate attorno alla Grande Guerra, rappresentano un importante giacimento di storie di vita e memorie da cui attingere per ricostruire gli aspetti culturali e della mentalit\u00e0 legati al processo di accettazione, rifiuto e difesa indotti dalla guerra, ai traumi causati dalle precarie condizioni di vita e dalle atrocit\u00e0 compiute e viste dai combattenti.\nLa guerra suscit\u00f2, nelle truppe ai fronti e nei civili a casa, un assai forte desiderio di scrittura che raggiunse tutti i combattenti e i relativi destinatar\u00ee (famigliari, parenti, amici), di ogni paese belligerante e su ogni fronte, qualsiasi fosse il loro livello culturale. Nel dopoguerra \u00e8 stato calcolato che in Germania la corrispondenza recapitata durante il conflitto ammontasse a circa trenta miliardi di missive (circa dieci milioni di invii giornalieri verso le zone di guerra tra lettere, cartoline e pacchi postali e sette milioni di spedizioni dal fronte) e in Francia a dieci miliardi; in Gran Bretagna si \u00e8 calcolato che i soldati dispiegati al fronte inviassero circa venti milioni e mezzo di missive a settimana, mentre sul fronte italiano si stima un recapito di quasi quattro miliardi di lettere e cartoline postali, delle quali circa due miliardi e centotrentasette milioni erano le missive inviate dal fronte verso l'interno, un miliardo e cinquecentonove milioni le missive che fecero il viaggio contrario e circa duecentosessantatr\u00e9 milioni quelle scambiate tra i militari. Occorre per\u00f2 notare come il tasso di analfabetismo registrato in Italia nel 1911 (37,6% in media, contro il 5% in Francia) fosse ben pi\u00f9 elevato di quello attestato nelle maggiori potenze europee; questo fa apparire i dati italiani ancor pi\u00f9 sorprendenti, dato che ci\u00f2 significa che oltre due milioni di soldati degli oltre cinque milioni mobilitati non possedevano le competenze alfabetiche al momento della partenza per la guerra. Al contrario, per esempio, dei soldati francesi, che usavano la lingua scritta nazionale appresa a scuola, i soldati italiani usarono spesso un linguaggio improvvisato legato alla trascrizione del dialetto locale, con il quale potevano capirsi solo tra compaesani e con i parenti, a casa.\nScrivere lettere rappresent\u00f2 per molti un faticoso esordio nella comunicazione scritta, spinto dal bisogno di relazionarsi con un interlocutore assente attraverso un contatto comunicativo non istantaneo e regolato da codici grafici in gran parte sconosciuti. Molte missive popolari infatti riproducono sulla carta uno scambio colloquiale, ma ci\u00f2 non significa che alla rozzezza sintattica e morfologica dei testi corrisponda una banalit\u00e0 dei contenuti. Al contrario, le scritture epistolari della gente comune sono testi complessi che necessitano di un'accurata opera di decodificazione e sono capaci di restituire una memoria dell'evento altrimenti inattingibile. Scrivere significava essere ancora vivi; contemporaneamente l'arrivo della corrispondenza, vissuto con impazienza, rappresentava la rassicurante conferma di non essere soli e dimenticati. Numerose, da parte dei tanti contadini al fronte, le richieste di informazioni riguardanti l'andamento delle faccende agricole e casalinghe, seguite con molto scrupolo seppur con gli insuperabili limiti della distanza da casa. La maggior parte delle missive proveniva dalla trincea, e ne descriveva la quotidianit\u00e0, la sofferenza e la noia, molto ricorrente nei periodi di stasi operativa, che si andava a scontrare fortemente durante i brevi e intensi periodi di battaglia, durante i quali i soldati cercavano di descrivere l'esperienza bellica, che nella maggior parte dei casi risultava indescrivibile. Ci\u00f2 non fece rinunciare i soldati a raccontarla, o almeno provare a farlo, ma descrivere un'esperienza cos\u00ec traumatica, nuova e lacerante fu per molti soldati una vera e propria impresa. Comprimere in una missiva una tale mole di sollecitazioni sensoriali non fu affatto semplice, soprattutto in mancanza di adeguate competenze linguistiche, e anche per questo molti soldati usarono inconsciamente o meno dei modelli definiti di scrittura, con formule di esordio riguardanti la salute, comode per gli scriventi e rassicuranti per i destinatari, e affidando la chiusura delle lettere con ridondanti espressioni di congedo, molto probabilmente apprese durante i percorsi scolastici e di svago nelle retrovie dei vari fronti. Tuttavia questo \"rituale\" non imped\u00ec di personalizzare i testi grazie all'uso volontario di espressioni dialettali, ricorrendo all'ironia, alla rassegnazione e a tutta una serie di atteggiamenti sfumati, pesantemente condizionati da timori di censura e da ancor pi\u00f9 inibitorie limitazioni di autocensura.\nIn tutti i paesi coinvolti nel conflitto le scritture dei soldati cominciarono a essere raccolte durante la guerra come tentativo di monumentalizzazione bellica. Le prime iniziative di raccolta furono indirizzate ai testi dei soldati caduti, evidentemente pi\u00f9 adatti a una messa in posa edificante indotta dalla morte eroica. In Italia gi\u00e0 dall'agosto 1915, il Ministero della pubblica istruzione eman\u00f2 disposizioni al fine di raccogliere ogni tipo di cimelio riferibile alla guerra, compresi diari e corrispondenze, che per\u00f2 non ebbero il successo sperato. Sulla falsariga italiana oper\u00f2 in Germania Richard Frank, che negli anni raccolse presso la Bibliotheck f\u00fcr Zeitgeschichte di Stoccarda oltre immagini e missive, e Philipp Wittkop che nel dopoguerra pubblic\u00f2 un'antologia composta da oltre lettere grazie all'appoggio del governo. Risulta per\u00f2 che solo una minima parte delle decine di miliardi di lettere e cartoline scritte dai soldati dei vari paesi durante la prima guerra mondiale \u00e8 riemersa dall'oblio. La stragrande maggioranza dei testi \u00e8 andato perduto per sempre a causa del naturale processo di dispersione nel trascorrere del tempo. Le missive e i diari scritti tra il 1914 e il 1918 riemersi rappresentano una irrisoria parte dei testi prodotti, tuttavia gli epistolari, i diari e le memorie continuano a riaffiorare soprattutto grazie alla buona volont\u00e0 di ricercatori e storici negli archivi istituzionali e nella fittissima rete di archivi familiari, che ha permesso soprattutto dagli anni settanta del novecento la pubblicazione di opere di grande importanza storiografica, come quelle di Paul Fussell e di Erich J. Leed, che ebbero il merito di introdurre nella storiografia nuove categorie interpretative basate sulla psicologia individuale dell'esperienza bellica.\nOgni diario, lettera ed epistolario \u00e8 un importante frammento di un racconto soggettivo che, debitamente contestualizzato, si trasforma in uno strumento utile a ricomporre nei dettagli il grande e complesso mosaico dell'esperienza bellica collettiva: un coro formato da singole voci, talvolta anche contrastanti, ma utili a comprendere le complesse dinamiche selettive della memoria e i processi di rimozione mentale di un fenomeno cos\u00ec destabilizzante come il primo conflitto mondiale per ogni soldato.\nSupporto e opposizione alla guerra.\nCoscrizione e volontari.\nL'inizio della guerra nel 1914 fu salutato da uno scoppio di entusiasmo popolare e dal compatto sostegno di tutte le forze politiche: se l'appoggio dei partiti nazionalisti era scontato, anche i principali movimenti socialisti europei, a dispetto dei principi antibellicisti dettati dalla Seconda Internazionale, si allinearono all'ondata di patriottismo montante e sostennero i rispettivi governi nella scelta della guerra; il Partito Socialdemocratico di Germania, all'epoca il pi\u00f9 forte partito socialista d'Europa e ferreo oppositore della monarchia guglielmina, vot\u00f2 quasi compatto il 4 agosto 1914 per l'attribuzione al governo dei crediti di guerra. L'adesione popolare, bench\u00e9 non universale, fu ovunque massiccia: nel 1914 in Francia, al contrario di previsioni d'anteguerra che parlavano di un 10% di renitenti tra i richiamati alle armi, gli assenti risultarono appena l'1% dei coscritti; i pi\u00f9 entusiasti si ritrovarono nelle classi medio-alte ma le masse cittadine e rurali dimostrarono di accettare la guerra senza drammatizzazioni, consentendo ai governi di proclamare la mobilitazione generale senza timore di opposizioni popolari. Il numero dei mobilitati durante i quattro anni del conflitto raggiunse cifre imponenti, surclassando ogni precedente conflitto europeo: la Germania mise in campo pi\u00f9 di 13 milioni di soldati, la Russia 12 milioni, Francia e Impero britannico pi\u00f9 di 8 milioni e mezzo, l'Austria-Ungheria quasi 8 milioni e l'Italia quasi 6 milioni.\nTutti i principali Stati europei basavano i loro sistemi militari sulla coscrizione militare obbligatoria della popolazione maschile, generalmente partendo dalle classi di ventenni ma estendendola poi, con l'aumentare delle perdite, anche alle classi pi\u00f9 giovani (l'Italia ad esempio mobilit\u00f2 nel 1917 i diciottenni, i cosiddetti \"ragazzi del '99\"). L'eccezione pi\u00f9 rilevante era costituita dall'Impero britannico, che invece si affidava a un esercito interamente di volontari; esaurito l'entusiasmo iniziale e aumentate le perdite, anche i britannici dovettero ricorrere alla coscrizione obbligatoria: nel Regno Unito la leva fu introdotta nel gennaio del 1916 per gli scapoli e nel giugno seguente per il resto della popolazione maschile, mentre il Canada la introdusse nel 1917. Due tentativi di introdurre la coscrizione in Australia furono entrambi respinti da \"referendum\" popolari, anche se i tassi di reclutamento volontario rimasero alti per tutta la durata del conflitto.\nLe potenze entrate in guerra reclutarono anche le popolazioni indigene delle colonie per sostenere il proprio sforzo bellico. Mentre la Germania, subito privata del contatto con le sue colonie, us\u00f2 le popolazioni locali esclusivamente contro i britannici in Africa, le potenze dell'Intesa non ebbero limiti nell'arruolare e trasportare al fronte gli uomini dei loro vasti imperi coloniali. Durante il conflitto la Francia mobilit\u00f2 coloniali, dei quali combatterono nel territorio metropolitano. Pi\u00f9 consistente fu invece la risposta delle colonie britanniche all'appello della madrepatria: Canada, Australia, Nuova Zelanda e Sudafrica misero a disposizione soldati che vennero poi destinati al fronte occidentale o al Medio Oriente, mentre le truppe di colore, per ragioni climatiche, furono impiegate prevalentemente al di fuori dell'Europa. Nel complesso circa il 50% dei soldati britannici () appartenevano alle colonie.\nPacifismo.\nL'opposizione alla guerra crebbe con l'intensificarsi del conflitto. Il 1\u00ba maggio 1916 il deputato socialista Karl Liebknecht organizz\u00f2 una piccola manifestazione contro la guerra nel centro di Berlino; arrestato e condannato a due anni e mezzo di prigione, il giorno del processo operai delle fabbriche berlinesi fermarono il lavoro per protestare, uno dei primi scioperi politici della guerra. Nel corso del 1917 scoppiarono varie proteste popolari contro la guerra, principalmente scatenate dalla penuria di generi alimentari e dai bassi salari: in aprile operai berlinesi scesero in sciopero, mentre un raddoppio dei prezzi dei generi alimentari di base port\u00f2 a scioperi e manifestazioni di piazza a Parigi e in altre citt\u00e0 della Francia nel maggio seguente. In agosto scioperi e cortei contro la carenza di pane sfociarono in scontri con i soldati a Torino e Milano, con decine di morti e centinaia di arresti; nel gennaio 1918 la carenza di generi alimentari provoc\u00f2 proteste e sommosse in tutte le principali citt\u00e0 dell'Austria-Ungheria. Solo in Russia tuttavia gli scioperi e le sommosse di piazza portarono alla caduta del governo e all'uscita del paese dalla guerra: nei paesi occidentali, accordi sindacali e piccole concessioni salariali bastarono generalmente a far rientrare le proteste, sebbene la situazione fosse molto tesa al termine della guerra.\nLa repressione del dissenso fu severa in tutti i paesi belligeranti: il filosofo britannico Bertrand Russell fu condannato a sei mesi di prigione per le sue pubbliche posizioni contro la guerra e negli Stati Uniti il sindacalista Eugene Victor Debs ricevette una condanna a 10 anni di detenzione per i suoi discorsi contro la leva obbligatoria.\nDopo l'iniziale appoggio alla guerra, i movimenti socialisti europei tornarono su posizioni pacifiste e contrarie al conflitto, tentando anche di costituire un fronte comune e internazionalista a partire dalla conferenza di Zimmerwald del settembre 1915; su un fronte politico opposto, Papa Benedetto XV si fece promotore di diverse proposte di pace tra le nazioni belligeranti, come nella sua prima enciclica \"Ad Beatissimi Apostolorum\" del novembre 1914 e nella Nota del 1\u00ba agosto 1917 (famosa per la definizione del conflitto come \u00abinutile strage\u00bb), rimaste interamente lettera morta a causa dell'ostilit\u00e0 dei governi a un accordo che portasse a una semplice restaurazione della situazione anteguerra.\nIl Regno Unito rimase il solo paese dove fosse legalmente possibile fare obiezione di coscienza alla coscrizione militare e circa cittadini britannici chiesero l'esenzione dalla leva: la maggior parte di loro, tuttavia, scelse di prestare comunque servizio in ruoli non combattenti, lavorando nelle fabbriche o come assistenti di sanit\u00e0. Le leggi britanniche sull'obiezione erano molto avanzate per l'epoca, ma gli obiettori \"totali\" (che rifiutavano cio\u00e8 anche i servizi alternativi) erano trattati da criminali, incarcerati e oggetto di pesante disprezzo sociale. Il durissimo regime carcerario cui fu sottoposto il pacifista e obiettore Stephen Hobhouse gener\u00f2 proteste che arrivarono fino in parlamento, portando a una scarcerazione di massa degli obiettori totali nel dicembre 1917.\nLa propaganda e la censura.\nUno degli aspetti rilevanti della prima guerra mondiale fu il sistematico impiego della propaganda e della censura da parte di tutte le autorit\u00e0 civili, militari e perfino religiose di ogni nazione belligerante, per giustificare di fronte all'opinione pubblica e rendere accettabili ai combattenti scelte di ordine politico, economico, sociale e militare eticamente discutibili. Propaganda e censura furono istituzionalizzate quasi ovunque, creando uffici dedicati al controllo delle informazioni circolanti e alla creazione di nuove secondo gli schemi prefissati dai governi e dagli stati maggiori.\nIn ambito nazionale, l'uso politico dell'informazione nacque dalla necessit\u00e0 di mobilitare l'opinione pubblica allo scopo di vincere la guerra: far s\u00ec che la popolazione sopporti una guerra sempre pi\u00f9 lunga manipolando l'informazione al limite di un \"lavaggio del cervello\", e mobilitare con la propaganda l'opinione pubblica estera per ottenere cooperazione, partecipazione o addirittura influenzare o demoralizzare il nemico diffondendo notizie manipolate all'uopo. L'orchestrazione dell'informazione fu parte integrante della conduzione della guerra in tutti i paesi che parteciparono al conflitto, a prescindere dal sistema di governo in vigore in essi. Tutti i belligeranti, convinti di partecipare a una guerra \"breve\", si attivarono rapidamente per creare un'informazione di guerra utilizzando una semplice combinazione di censura e propaganda concepite per lavorare all'interno di un tessuto sociale pronto a recepirle, ma il passaggio a una guerra pi\u00f9 lunga richiese un controllo sempre pi\u00f9 rigido dell'informazione. Ci\u00f2 condusse gli Stati a passare da una politica pragmatica di censura, a un \"sistema d'informazione\" con lo scopo di stabilire un controllo del flusso di notizie e produrre informazioni strategiche legate tanto al campo di battaglia quanto alle retrovie.\nA tale scopo le notizie vennero sottoposte a una rigida censura alla fonte, con l'obiettivo di costruire l'informazione di guerra grazie a giornalisti in uniforme e in seguito a corrispondenti di guerra, gli unici civili autorizzati a visitare il fronte. La stampa nazionale dei vari paesi fu irregimentata attraverso il controllo, operato degli organi del potere, sulle agenzie di stampa: l'inglese Reuters, l'italiana Stefani, le francesi Havas e Fournier, quest'ultima collegata all'americana United Press, la tedesca Wolff ogni giorno depositavano veline pressi gli uffici della censura, e questi le controllavano, le modificavano se necessario e davano l'autorizzazione alla pubblicazione. E con le loro succursali estere, queste agenzie centralizzavano e commercializzavano un'informazione unificata patriottica anche ai paesi alleati. Inquadrare l'opinione pubblica necessitava inoltre della soppressione delle libert\u00e0, della \"requisizione\" delle menti di ogni et\u00e0, di consenso patriottico e di interiorizzare collettivamente i valori di obbedienza e sacrificio necessari per influenzare ogni ramo della societ\u00e0 civile e indurla a sostenere lo sforzo bellico. Cos\u00ec nel 1914, in un clima di consenso sociale che toccava tutti i paesi coinvolti nel conflitto, gli organi di controllo e di censura, alimentati da leggi straordinarie che conferivano ai governi pieni poteri, aumentarono notevolmente il loro numero e il loro potere. Per tutto il 1914 e il 1915, giornali e giornalisti seguirono fedelmente le direttive dei rispettivi governi, accettando di buon grado ogni tipo di censura per far sfoggio di patriottismo, nascondendo le enormi perdite, le sconfitte e le atrocit\u00e0, e allo stesso tempo compiendo un capillare lavoro di mobilitazione patriottica e morale con il doppio tentativo di sopravvalutare le potenzialit\u00e0 del proprio paese e fiaccare il morale del nemico.\nCol protrarsi della guerra aument\u00f2 tuttavia la diffidenza delle popolazioni nei confronti dell'informazione ufficiale e delle forme di controllo, e nel 1916 si ebbe un primo cambiamento di posizione dei vari governi. In Germania, quando Hindenburg e Ludendorff assunsero il comando del gran quartier generale, i poteri di quest'ultimo, via via rafforzatisi nel corso della guerra, conferirono loro il controllo assoluto del paese, e la propaganda venne grandemente rafforzata. La Francia introdusse severi controlli sulla posta in entrata e in uscita, con lo scopo di controllare il morale delle truppe ed evitare la diffusione di idee pericolose al fronte, mentre diversa fu la posizione della Gran Bretagna, la quale non essendo attaccata direttamente in patria, mantenne una politica abbastanza permissiva. Diverso fu il caso dell'Italia, che dovette mobilitare un'opinione pubblica largamente refrattaria a una guerra che era stata decisa dall'alto e che, almeno fino a Caporetto, non pot\u00e9 essere presentata come difensiva. Nel complesso la censura italiana fu piuttosto severa, tanto pi\u00f9 in quanto in Italia manc\u00f2 sempre un consenso davvero largo alla guerra, sia da un punto di vista politico sia dal punto di vista sociale, e i governi fecero larghissimo uso di misure repressive per contenere il malcontento. Fino al 1917 l'intervento dello stato nella propaganda non fu decisivo, ma con la catastrofe di Caporetto l'azione propagandistica s'intensific\u00f2 in tutti i settori, e in questo ambito venne istituito un organismo che prese il nome di Servizio P, con compiti anche di assistenza e vigilanza, che per la prima volta pot\u00e9 fare leva sull'enfasi di una guerra difensiva contro l'invasore che doveva portare necessariamente a una vittoria da raggiungere con l'unit\u00e0 nazionale.\nDalla met\u00e0 del 1917 l'organizzazione del consenso e l'accettazione della guerra si affidarono assai pi\u00f9 alla repressione del dissenso che alle iniziative di propaganda esplicita. Le potenze in guerra dovevano ora affrontare il problema sempre meno latente della stanchezza dei propri popoli e del malcontento verso la guerra, cos\u00ec propaganda e censura vennero ancor pi\u00f9 rafforzate, ma i razionamenti e la penuria di generi alimentari non poterono essere nascosti, e provocarono inevitabili tumulti e manifestazioni che rivelarono inoltre la disorganizzazione della censura, che pot\u00e9 essere aggirata dai giornali che pubblicavano le notizie in modo graduale e in giorni successivi. In definitiva la propaganda fin\u00ec per \"inciampare\" sulle resistenze della societ\u00e0, l'azione dei governi pot\u00e9 limitare e vietare certi contenuti, ma non pot\u00e9 creare \"ex novo\" contenuti che mobilitassero l'opinione pubblica. Furono gli individui a generare i temi della propaganda, in un processo orizzontale d'invenzione di oggetti e produzione d'immagini che non furono altro che l'espressione dell'adesione delle societ\u00e0 in guerra. Questi comportamenti, uniti all'esperienza del combattimento al fronte e alla mobilitazione delle retrovie, configur\u00f2 una \"cultura di guerra\" che venne usata dalla propaganda per rappresentare l'immagine del nemico, che nacque dalle idee che il popolo e i soldati percepivano. Cos\u00ec mentre i francesi rappresentavano i tedeschi come animali; agli occhi dei tedeschi la Francia-Marianna, frivola e decadente, mischiava la propria identit\u00e0 con i popoli dell'impero coloniale francese. Questa propaganda spontanea non annull\u00f2 i tentativi della propaganda ufficiale - che si affin\u00f2 con il tempo - di influenzare l'opinione pubblica, ma anzi rafforz\u00f2 la capacit\u00e0 intrinseca della societ\u00e0 di accettare la guerra.\nIl ruolo degli intellettuali e della stampa.\nDal 10 agosto 1914, con l'invocazione rivolta da Louis Gillet alla Francia perch\u00e9 \"diradasse una volta per sempre le nebbie di germanesimo che l'avevano avvolta e che insozzavano il mondo con una patina di volgarit\u00e0\", l'universo intellettuale francese (eccettuato il solo scrittore Romain Rolland) fu pressoch\u00e9 unanime nell'incitare alla guerra contro la Germania e a combattere per la civilt\u00e0 e la vittoria finale contro quella che fu definita una razza inferiore (Edmond Perrier, al tempo direttore del Museo nazionale di storia naturale di Francia, afferm\u00f2 che \"il cranio del principe di Bismarck richiama quelli degli uomini fossili di La Chapelle-aux-Saints\"); divenne imperativo arruolarsi, come invitarono a fare i Nobel per la letteratura Maurice Maeterlinck e Anatole France. Gli scienziati e le scoperte tedesche vennero screditate dal fisico Pierre Duhem, dallo zoologo Louis-F\u00e9lix Henneguy e dal matematico \u00c9mile Picard. Henri Bergson afferm\u00f2 che la guerra alla Germania equivaleva a combattere la barbarie; lo studioso di Napoleone Fr\u00e9d\u00e9ric Masson propose addirittura di abolire la musica di Richard Wagner per evitare la contaminazione della cultura francese, mentre \"Action fran\u00e7aise\" auspic\u00f2 la rimozione del tedesco dalle lingue studiate nelle scuole. Pi\u00f9 di tutte spicc\u00f2 la figura di Maurice Barr\u00e8s, acceso nazionalista, che arring\u00f2 il popolo francese scrivendo che Guglielmo II praticava il culto di Odino e depositando al Parlamento un progetto di legge che istituiva una festa nazionale dedicata a Giovanna d'Arco. Vi fu anche chi asser\u00ec che la lettera \"K\" dovesse essere cancellata dai dizionari perch\u00e9 troppo tedesca e Ludwig van Beethoven non fu pi\u00f9 suonato.\nAnche i tedeschi, almeno fino al 1915, usarono toni simili: Wilhelm Wundt sostenne che la guerra della Germania contro la Russia era una guerra di civilt\u00e0. Nell'ottobre 1914 novantatr\u00e9 tra umanisti, scienziati e intellettuali tedeschi difesero l'operato dell'esercito pubblicando un appello rivolto \"alle nazioni civili\". Un mese dopo Thomas Mann scrisse un articolo in cui identificava il militarismo tedesco nella \"Kultur\", ossia l'organizzazione spirituale del mondo, sostenendo che la pace era un elemento che corrompeva la civilt\u00e0, a meno che non fosse stata raggiunta dopo la vittoria della Germania in Europa. Ernst Haeckel invoc\u00f2 sia la sconfitta della Russia sia del Regno Unito ed Ernst Lissauer fu premiato per aver composto una \"Canzone di odio contro l'Inghilterra\" (\"Hassgesang gegen England\"). Ancora, il Nobel per la chimica Wilhelm Ostwald si disse convinto che la Germania avesse tutte le qualit\u00e0 per meritarsi il predominio in Europa.\nDal 1915 i chierici tedeschi, visti i lutti di guerra e influenzati dal gran numero di intellettuali ebrei presenti tra le loro file, si accostarono a una maggiore pacatezza, mentre in Francia il nazionalismo intellettuale continu\u00f2 per tutta la durata della guerra. I diversi atteggiamenti sono verificabili anche guardando alla stampa dei due paesi: in Germania i giornali pubblicarono i comunicati dell'agenzia Havas nonch\u00e9 i bollettini di guerra francesi, che venivano pubblicati anche ne \"La Gazette des Ardennes\", unico giornale autorizzato di lingua francese nella zona occupata dai tedeschi. Il clima era in generale pi\u00f9 rispettoso: le opere di Moli\u00e8re non vennero mai vietate e il \"Frankfurter Zeitung\" rese gli onori al compositore francese Claude Debussy, morto nel marzo 1918, dedicandogli due colonne di giornale. La stampa francese era invece colma di roboanti quanto esagerati racconti di prima linea, pubblicava solo i comunicati tedeschi favorevoli alla Francia e, soprattutto, era limitata da una forte censura che cal\u00f2 d'intensit\u00e0 solo con la nomina di Georges Clemenceau alla presidenza del consiglio (novembre 1917). Pi\u00f9 libera era invece la stampa britannica, che tuttavia non ebbe il permesso di uscire fuori dalla nazione."}
{"id": "3532", "revid": "453768", "url": "https://it.wikipedia.org/wiki?curid=3532", "title": "Provincia di Frosinone", "text": " \nLa provincia di Frosinone \u00e8 una provincia italiana del Lazio che conta abitanti.\nConfina a nord con l'Abruzzo (provincia dell'Aquila), a est con il Molise (provincia di Isernia), a sud-est con la Campania (provincia di Caserta), a sud-ovest con la provincia di Latina e a nord-ovest con la provincia di Roma.\nGeografia fisica.\nIl territorio della provincia comprende larga parte del bacino del fiume Sacco e di quello del Liri. I confini territoriali sono posti per lo pi\u00f9 in corrispondenza di catene montuose, dai Monti Ernici a nord e i Monti Lepini a sud-ovest, ai Monti Ausoni e i Monti Aurunci a sud, alle Mainarde a nord-est.\nOrografia.\nIl sistema montuoso che interessa il territorio della provincia di Frosinone segue il naturale sviluppo delle catene montuose della penisola italiana; i due sistemi principali sono ascrivibili all'Appennino centrale a nord, e al preappennino laziale a sud, divisi da un vasto territorio vallivo attraversato dal fiume Sacco e dal Liri, definito complessivamente Valle Latina.\nIl tratto dell'Appennino centrale che degrada nella provincia si muove dai Monti Sabini a Nord fino a scendere nel frusinate in direzione sud-est nelle catene dei Monti Simbruini (fino a Filettino), Monti Cantari ed Ernici fino alla conca di Sora. Un tratto dell'Appennino abruzzese sconfina nel Lazio a est di Sora e della media valle del Liri: dalla Serra Lunga sempre in direzione sud-est raggiunge la Valle di Comino e il gruppo montuoso delle Mainarde-Monti della Meta. Fra le vette principali il Monte Viglio a Filettino, la Monna a Guarcino, Pizzo Deta (\"Pizzuteta\") a Veroli e il Monte Meta a Picinisco.\nAppartengono invece al preappennino laziale le catene montuose che si sviluppano parallele all'Appennino centrale, delle quali la minore \u00e8 il gruppo del Monte Cairo a nord di Aquino, che separa la Val Comino dalla valle del Liri. Dal Vulcano Laziale nella citt\u00e0 metropolitana di Roma Capitale scendono verso sud-est invece i Monti Lepini che in provincia di Frosinone raggiungono modeste altezze con il Monte Cacume presso Patrica. I Lepini degradano poi presso Priverno dove la valle del fiume Amaseno li separa dal gruppo montuoso degli Ausoni-Aurunci che a sud raggiungono le foci del Garigliano. Tra le cime si ricorda il Monte Fammera\nIdrografia.\nLaghi.\nLa maggior parte dei bacini lacustri sono invasi artificiali per l'alimentazione di centrali idroelettriche. Interessano la Valle del Liri, a Vallerotonda il lago di Cardito, a Picinisco di Grotta Campanaro, ad Arce il lago di Isoletta originato dalle acque del Liri e il lago San Giacomo. Gli unici due bacini naturali sono di origine carsica, il lago di Canterno presso Fiuggi e il lago di Posta Fibreno. E il laghetto Solfatara a Fontana Liri formato dalla confluenza di due sorgenti, una d'acqua dolce l'altra d'acqua sulfurea.\nFiumi.\nL'idrografia del territorio della provincia \u00e8 segnata da due principali bacini fluviali: la Valle del Liri e la Valle del Sacco. Il Liri inizia il suo corso in Abruzzo per poi entrare nel Lazio presso Sora, dove accresce notevolmente la sua portata grazie al principale affluente, il Fibreno che sorge presso il lago omonimo. Il Liri divide quindi in due la provincia, sviluppando il suo percorso da nord verso sud fino a Ceprano dove incontra il Sacco. Prima di incontrare il Gari e di formare il Garigliano riceve le acque del Melfa, il principale fiume della Valcomino, insieme al Mollarino.\nNella valle del Sacco dai monti Ernici scende il fiume Cosa che attraversa Alatri e Frosinone. L'Amaseno, che sorge presso l'omonima citt\u00e0, \u00e8 l'unico fiume non affluente del Liri, che attraversa l'agro pontino e sfocia nel Tirreno presso Terracina (LT).\nClima.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si aggira attorno ai +6\u00a0\u00b0C, mentre quella dei mesi pi\u00f9 caldi, luglio e agosto, si attesta sui +23\u00a0\u00b0C; mediamente, si registrano 47 giorni di gelo all'anno.\nLe precipitazioni medie annue sono abbondanti, attorno ai 1300\u00a0mm, mediamente distribuite in 100 giorni, con un picco tra l'autunno e l'inverno ed un minimo relativo estivo.\nStoria.\nPreistoria ed Et\u00e0 Antica.\nLa presenza dell'uomo nel territorio \u00e8 testimoniata gi\u00e0 in et\u00e0 molto antica. Il ritrovamento di ossa appartenente al genere Homo, presso i comuni di Ceprano e di Pofi sono collocabili al Paleolitico. L'Uomo di Ceprano sembrerebbe risalire a un periodo compreso tra gli 800\u00a0000 ed 1 milione di anni fa.\nDurante il passaggio dall'Et\u00e0 del bronzo all'Et\u00e0 del Ferro l'uomo trasforma le proprie abitudini di vita stanziandosi in villaggi perennie e dedicandosi alla caccia e ad una primitiva forma di agricoltura. Abitazioni e testimonianze indirette sono state rinvenute nei pressi di Alatri e Frosinone in localit\u00e0 \"Selva dei Muli\".\nIn tempi storici, intorno al X-IX secolo a.C., si vide lo stanziamento di genti indoeuropee su un territorio probabilmente gi\u00e0 occupato da popolazioni cosiddette Pelasgiche. Questi fatti vengono echeggiati in un gran numero di leggende latine e mediterranee, come nell\"'Eneide\" di Virgilio, in cui appare Camilla, la regina dei Volsci, protetta da Diana, divinit\u00e0 verginale italico-indoeuropea, contro il troiano Enea. Altra leggenda \u00e8 quella della fuga di Saturno, cacciato dall'Olimpo da Giove, che approd\u00f2 nel Lazio per insegnare agli uomini la tecnica e per riportare l'et\u00e0 dell'oro. \u00c8 leggenda anche che Saturno abbia fondato sette citt\u00e0 che hanno la \"A\" come iniziale del nome presentano grandi mura megalitiche, come per esempio Alatri, Anagni, Arpino ed Atina.\nNel VII secolo a.C. la provincia di Frosinone entr\u00f2 nell'orbita di Roma, e molte delle citt\u00e0 che vi fanno parte furono definite \"Latium Adjectum\", cio\u00e8 il \u00abLazio aggiunto\u00bb, ovvero il territorio della Valle del Liri. Prima per\u00f2 di conquistare queste terre e di domare i Volsci e gli Ernici dovettero passare quasi 300 anni, due guerre sociali e due guerre sannitiche, che infine portarono le popolazioni del Lazio meridionale alla cittadinanza romana. Da questo momento la provincia di Frosinone segu\u00ec il corso dell'impero romano, inclusa nella regio I Latium et Campania.\nMedioevo ed et\u00e0 moderna.\nCon la caduta dell'Impero romano, dopo le vicissitudini delle invasioni dei goti e dei longobardi, la parte nord dell'attuale provincia diviene parte dello Stato Pontificio come \"Comitatus Campaniae\", in seguito distretto della pi\u00f9 vasta \"Campagna e Marittima\", e poi della Delegazione di Frosinone; la parte sud invece fu inclusa nei domini del Regno di Sicilia come parte della \"Terra di Lavoro\", dopo esser stata parte del ducato di Benevento e dei possessi feudali dell'Abbazia di Montecassino, oltre che dei gastaldati di Aquino e Sora. Tra il 1100 e il 1450 raggiunse una discreta autonomia politica la \"Contea di Ceccano\", insieme di feudi posti entro i confini dello Stato Pontificio, a ridosso dei Monti Lepini. I ceccanesi furono, tra l'altro, protagonisti importanti nelle lotta per le investiture tra Papato ed Impero. Dal 1443 al 1796 fu istituito nella media valle del Liri il ducato di Sora, stato feudale del Regno di Napoli che, da sempre amministrativamente molto autonomo, raggiunse per breve tempo autonomia politica.\nL'et\u00e0 moderna fu caratterizzata da un discreto isolazionismo della Valle del Sacco, vista la scarsit\u00e0 di vie di comunicazione e l'inattuata modernizzazione territoriale che, essendo legata alle politiche di cardinali ed ecclesiastici, nello Stato Pontificio non scese pi\u00f9 a sud di Tivoli e delle citt\u00e0 incluse nelle sedi suburbicarie. Nella Valle del Liri solo dopo aver soppresso le strutture feudali del Ducato di Sora e della Terra di San Benedetto fu possibile, sotto il regno dei Borbone di Napoli procedere con le prime tappe dell'industrializzazione e delle riforme amministrative (il 14 luglio 1796 i Borbone disponevano la costruzione della via consolare Sora-Napoli e di un nucleo industriale presso Isola di Sora per la produzione di armi e la filatura del rame).\nIl regno d'Italia e l'istituzione della provincia.\nNel 1927, a seguito del riordino delle Circoscrizioni Provinciali stabilito dal regio decreto N\u00b01 del 2 gennaio 1927, per volont\u00e0 del governo fascista, venne istituita la provincia di Frosinone, unendo il circondario di Frosinone, dall'unit\u00e0 d'Italia in provincia di Roma, con il circondario di Sora e parte di quello di Gaeta (mandamenti di Pico ed Esperia; la fascia tra il mar Tirreno e i monti Aurunci pass\u00f2 invece alla provincia di Roma), fin allora parte della provincia di Terra di Lavoro.\nLa nuova provincia rappresentava, secondo il disegno originario, il tentativo di unificare l'intera Valle del Liri con il territorio romano. La riorganizzazione della viabilit\u00e0\u00a0\u2013 che avvicin\u00f2 i territori fin allora in Terra di Lavoro a Frosinone con la realizzazione della Strada statale 637 di Frosinone e di Gaeta \u2013 e, prima dell'istituzione della provincia di Latina, la posizione centrale del circondario di Frosinone rispetto a tutto il Lazio meridionale, garantirono alla citt\u00e0 il titolo di capoluogo di provincia.\nFu favorito il potenziamento degli uffici e delle sedi, al punto che per incrementare l'importanza della citt\u00e0, molti dei dipendenti pubblici della soppressa Terra di Lavoro furono trasferiti a Frosinone dando per la prima volta al centro urbano un aspetto cittadino che fino ad allora nel circondario era stato proprio di Alatri e Anagni.\nDopo pochi mesi vennero aggregati alla nuova provincia anche i comuni di Amaseno, Castro dei Volsci e Vallecorsa, inizialmente rimasti in provincia di Roma.\nSociet\u00e0.\nComuni.\nAppartengono alla provincia di Frosinone i seguenti 91 comuni: \nResidenti Stranieri.\nAl 1\u00ba gennaio 2014 nella provincia di Frosinone risultano residenti 22.932 cittadini stranieri. I gruppi pi\u00f9 numerosi sono quelli di:\n\"fonte Istat\"\nPolitica.\nAmministrazioni e decentramento.\nLa provincia di Frosinone opera un decentramento amministrativo istituendo dal 2003 le sedi distaccate degli uffici provinciali di Anagni, Cassino e Sora. I comuni della provincia sono raggruppati in quattro settori statistici e amministrativi facenti capo alle citt\u00e0 di Anagni, Cassino, Frosinone e Sora che raggruppano i vari distretti sanitari, scolastici e centri per l'impiego. Pi\u00f9 volte \u00e8 stata proposta l'unione di alcuni comuni della media valle del Liri nel comune di Lirinia, che diverrebbe il terzo centro urbano per popolazione della provincia.\nInoltre si crede che prossimamente la citt\u00e0 di Cassino possa diventare la sesta provincia del Lazio.\nEconomia.\nAgricoltura e allevamento.\nSecondo i dati ISTAT del 2010, con riferimento alle coltivazioni legnose, superfici a pascolo e boschive escluse, preponderante \u00e8 la coltivazione di Olive per Olio, mais ed orzo.\nMolto sviluppato \u00e8 l'allevamento e il pascolo di bovini, caprini e ovini, specialmente nella Valle del Sacco e lungo in confine con l'Abruzzo, sulle Mainarde. Dall'attivit\u00e0 vengono ricavati prodotti caseari o carne, esportati in tutta la provincia e oltre confine.\nIndustria.\nL'apparato industriale della provincia di Frosinone si presenta come un complesso territoriale fortemente variegato, legato a fattori economici, storici e politici molto diversi fra loro. Gli unici settori che presentano una discreta organizzazione in grado di fornire rappresentanze nazionali sono quelli relativi al polo chimico-farmaceutico di Anagni e quello della metalmeccanica di Cassino, sorti grazie agli interventi politici ed economici della cassa per il Mezzogiorno. Sono tutte produzioni localizzate in grandi stabilimenti presso le periferie cittadine.\nUn sistema industriale spontaneo e storicamente legato ad uno dei primi processi d'industrializzazione del Mezzogiorno \u00e8 caratterizzato da un gruppo di imprese di media dimensione in cui \u00e8 impiegata una percentuale non indifferente dei lavoratori provinciali. Recentemente tali industrie sono state organizzate nei distretti industriali della carta e del vestiario tra Sora, Cassino ed Isola del Liri. Il distretto dell'estrazione e lavorazione del marmo a Cassino \u00e8 un sistema produttivo pi\u00f9 giovane, sorto sulle rive del Garigliano dopo quelli di Sora e quello della ceramica di Civita Castellana.\nDiscreto infine l'apporto delle imprese a conduzione familiare di carattere artigianale, fra cui emergono i settori del tessile e del mobile nella media valle del Liri, del legno e dell'alluminio in Valcomino e l'indotto dello stabilimento Fiat di Cassino.\nCommercio e turismo.\nIl cosiddetto settore terziario nel territorio provinciale \u00e8 prevalentemente concentrato nella citt\u00e0 capoluogo e nei centri principali sedi di uffici o amministrazioni decentrate come Anagni Sora e Cassino. In quest'ultima citt\u00e0 \u00e8 particolarmente sviluppato il sistema economico che ruota intorno al universit\u00e0 cittadina, istituita negli settanta, il turismo ed al tribunale, a Sora \u00e8 attivo un importante polo fieristico e un discreto sistema di promozione commerciale, ad Anagni, infine, \u00e8 sviluppata una discreta attivit\u00e0 commerciale dovuta alla presenza di molti centri commerciali, ai numerosi istituti bancari con sede nella citt\u00e0 e alla presenza del distaccamento del tribunale di Frosinone.\nMolte citt\u00e0 e associazioni folkloriche legano ormai la propria promozione turistica al termine \"Ciociaria\": gi\u00e0 durante il ventennio fascista il Touring Club Italiano adottava per identificare la provincia di Frosinone tanto il termine \"Campagna\" quanto il nome pi\u00f9 recente di \"Ciociaria\".\nTuttavia il connubio Provincia di Frosinone - Ciociaria, non \u00e8 unanimemente accettato, specie nei territori a sud della provincia (Cassinate e Sorano), un tempo appartenuti alla Provincia Terra di Lavoro.\nIl territorio dell'odierna Provincia, fertile solo nei fondovalle, frazionato dalle montagne, \u00e8 stato conteso in ogni epoca; Giosu\u00e8 Carducci, la defin\u00ec come un \"grande e solenne paese pagano e cattolico\": il tratto distintivo di questa terra \u00e8 proprio la capillare presenza di edifici di culto, monasteri e palazzi religiosi; un filo ininterrotto di spiritualit\u00e0, arte, cultura unisce i templi rurali antichi e le acropoli arcaiche delle cosiddette Citt\u00e0 di Saturno alle cattedrali di Anagni e Alatri, o ai cenobi benedettini in cui nacque il monachesimo occidentale. A Subiaco sorgono i due monasteri di Santa Scolastica e San Benedetto; in quest'ultimo, sotto due chiese sovrapposte affrescate mirabilmente da artisti di scuola senese e umbra, \u00e8 racchiuso il Sacro Speco, la grotta in cui il santo trascorse tre anni in eremitaggio prima di tornare a condividere la sua fede col mondo. Ancora oggi \u00e8 facile capire perch\u00e9 questo luogo affascinante, sospeso sull'alta valle dell'Aniene, sia stato scelto per la meditazione pi\u00f9 estrema. Infine \u00e8 da ricordare la citt\u00e0 di Fiuggi, rinomata in tutta Italia per le sue acque curative.\nL'Abbazia di Montecassino, che Benedetto fond\u00f2 nel 529 sulle rovine di un tempio di Apollo, da piccolo oratorio divenne in breve un faro di civilt\u00e0, che ci ha trasmesso molte tra le pagine pi\u00f9 importanti della cultura universale, copiate dai monaci su codici di pergamena. Come \u00e8 noto, Montecassino \u00e8 stata ricostruita secondo le linee originarie dopo i bombardamenti del 1944; a rifletterne l'immagine pi\u00f9 antica restano le oreficerie e i paramenti del Tesoro, i volumi della biblioteca, l'archivio in cui sono conservati anche i famosi Placiti cassinesi, i primi documenti in lingua italiana volgare.\nTra le grandi abbazie c'\u00e8 poi quella duecentesca di Casamari, in territorio di Veroli, edificata dai Cistercensi nel particolare stile che era prerogativa del loro ordine: un gotico quasi del tutto privo di ornamenti, in cui la semplicit\u00e0 della pietra spoglia si fa capolavoro. Un gioiello \u00e8 anche la Certosa di Trisulti, che dista circa sette chilometri da Collepardo, sui monti Ernici; qui il panorama riempie gli occhi quanto la chiesa barocca e la farmacia settecentesca del monastero, affrescata e completa di arredi.\nOltre che di monasteri, la carta storica della regione \u00e8 costellata di antichissime citt\u00e0 arroccate, che conservano le vestigia di popoli preromani. Le Acropoli degli Ernici e dei Volsci sono cinte da mura poligonali: tale fortezze, definite ciclopiche per l'imponenza delle costruzioni, risultarono in molti casi inespugnabili persino ai Romani ai tempi delle guerre laziali. Mura che ad Arpino si fondono con le case di Civitavecchia, il suggestivo borgo che fu il primo nucleo della citt\u00e0; che si ammirano particolarmente ben conservate a Ferentino, dove sfiorano i resti del teatro romano. Tra tutte per\u00f2 quelle meglio conservate e pi\u00f9 belle sono sicuramente quelle dell'acropoli di Alatri, \nSempre ad Alatri \u00e8 notevole la collegiata di Santa Maria Maggiore, una delle pi\u00f9 belle creazioni del romanico laziale.\nAccanto alla passeggiata archeologica si snoda quella medievale, che \u00e8 quanto mai ricca e tocca gran parte dei comuni: ci porta ad esempio a scoprire Borgo San Leucio, il rione pi\u00f9 antico di Veroli, e il trecentesco Palazzo Cantelmi di Atina; la chiesa di Santa Maria della Libera ad Aquino e la rocca di Fumone (dove mor\u00ec prigioniero Celestino V, il papa del dantesco \"gran rifiuto\"); le mura turrite di Boville Ernica e di Vico nel Lazio. Ci conduce a Ceccano, dove troviamo la chiesa di San Nicola del XII secolo, splendido esempio di arte gotico-romanica, la chiesa di Santa Maria a Fiume di epoca medievale e ricostruita fedelmente dopo i bombardamenti della seconda guerra mondiale nonch\u00e9 il Castello dei Conti, recentemente ristrutturato. Ma, soprattutto, ad Anagni, che dopo essere stata la capitale degli Ernici divenne una delle residenze predilette dei pontefici romani. La citt\u00e0 di Bonifacio VIII affascina per il suo centro storico di impronta duecentesca e aristocratica, e per la cattedrale di Santa Maria: per l'eleganza del prospetto romanico, per le sculture della Cappella Caetani, per gli affreschi di matrice ancora bizantina.\nDa segnalare anche che \u00e8 presente una parte del parco nazionale d'Abruzzo, Lazio e Molise, che abbraccia la parte montuosa occidentale, ed una bellezza naturale unica in tutta Europa: una cascata in un centro cittadino, che si trova ad Isola del Liri, che in realt\u00e0 di cascate ne ha due, la Cascata Grande e la Cascata Valcatoio.\nUn pi\u00f9 recente progetto di valorizzazione turistica sta investendo risorse umane ed economiche nelle citt\u00e0 della Valcomino (Posta Fibreno) a ridosso del parco nazionale d'Abruzzo, Lazio e Molise e attorno ai Monti Ernici (Collepardo: Pozzo d'Antullo e grotte dei Bambocci), per offrire nuovi percorsi alle esigenze del turismo ecologico.\nInfrastrutture e trasporti.\nLe vie di comunicazione principali della provincia di Frosinone seguono prevalentemente la conformazione naturale del territorio: senza dover scavalcare valichi di elevata altezza o traforare montagne, ferrovie e strade si sviluppano nei fondovalle della Valle del Sacco e della Valle del Liri, rispettivamente lungo le direttrici Roma-Napoli e Abruzzo-Tirreno.\nLinee ferroviarie.\nLe linee ferroviarie che attraversano il territorio provinciale sono due, la ferrovia Roma-Cassino-Napoli, ora affiancata dalla linea ad alta velocit\u00e0 e classificata nella RFI come parte della rete ferroviaria nazionale fondamentale, e la Avezzano-Sora-Roccasecca, considerata invece parte della rete complementare. Una ferrovia minore, a scartamento ridotto, un tempo attraversava il territorio dei monti Ernici, da Palestrina a Frosinone via Fiuggi, detta Ferrovia Roma-Fiuggi, oggi attiva solo nella citt\u00e0 metropolitana di Roma.\nLinee stradali.\nAutostrade e superstrade.\nL'autostrada del Sole nel territorio provinciale \u00e8 suddivisa in sette caselli.\nL'autostrada del Sole nel territorio provinciale.\nUn sistema di superstrade invece si sviluppa a est dell'autostrada, per collegare le aree interne della Valcomino e dell'alta valle del Liri con il capoluogo e il meridione. Dal casello autostradale di Ferentino parte la superstrada a quattro corsie che collega l\u2019Autostrada A1 (Italia) e Frosinone alla zona di Sora per diramarsi poi attraverso le direttrici per:\nAltre strade.\nIl resto del territorio provinciale \u00e8 coperto da una rete stradale minore caratterizzata dalle antiche strade statali, che si sviluppano anche attraverso valichi e aree pedemontane.\nCultura.\nIdentit\u00e0 della provincia.\nSebbene a partire dal fascismo la provincia sia erroneamente dai media e a livello popolare fatta coincidere con il termine \"ciociaria\", il territorio \u00e8 stato per millenni chiamato con altri nomi. Parte dell'antico Latium, la divisione in due aree politiche e culturali risale al Medioevo. A partire da questo periodo, infatti, l'area centro-settentrionale, ossia la Campagna, apparteneva allo Stato della Chiesa. L'area pi\u00f9 a sud, che faceva parte della Provincia di Terra di Lavoro, era parte del Regno di Napoli (poi Regno delle Due Sicilie). Questa divisione plurisecolare ha comportato la formazione di due identit\u00e0 culturali e linguistiche distinte.\nQuesta differenza \u00e8 rappresentata nello stesso stemma provinciale, composto dal Leone, simbolo di Frosinone, e dalle Cornucopie, simbolo dell'antica Terra di Lavoro.\nInoltre, l'equazione \"Ciociaria=Provincia di Frosinone\", usata dal fascismo locale come terminologia unificante, oltre ad essere scorretta dal punto di vista storico e geografico anche per i territori dell'antica Campagna pontificia, \u00e8 fortemente osteggiata dalle popolazioni della Media e Bassa Valle del Liri-Garigliano, differente dalle radici storiche e culturali dei territori centro-settentrionali e, quindi, oggetto pi\u00f9 volte di proposte di istituzione di una nuova provincia. Al fine di ridare a questi territori un'identit\u00e0 propria, infatti, tra il 1956 ed il 2006, sono state presentate ben dieci proposte di legge; l'ultima in particolare, datata 2006, prevedeva una provincia \"tripolare\" con capoluoghi le citt\u00e0 di Cassino, Sora e Formia ed era rafforzata dalle delibere favorevoli di 41 dei 63 comuni interessati, che rappresentavano la maggioranza della popolazione dell'area stessa (circa 205.000 abitanti su 310.000 complessivi).\nDialetto.\nLe parlate locali della provincia di Frosinone sono tradizionalmente raggruppate dai linguisti in due gruppi ben distinti fra loro: i dialetti italiani mediani e nello specifico il laziale centro-settentrionale (a cui sono ascritte le diverse varianti locali che vengono spesso definite a livello popolare, ma impropriamente sul piano linguistico, \"dialetto ciociaro\" o in passato \"campanino\"), e i dialetti italiani meridionali a cui sono ascritte invece le parlate simili ai dialetti campani a sud della linea immaginaria Sora-Ceprano-Circeo, che sono definite come laziale meridionale. Il dialetto sorano, in particolare, \u00e8 stato studiato dal glottologo Clemente Merlo in uno dei suoi lavori pi\u00f9 importanti, la \"Fonologia del dialetto di Sora\".\nIn linea di massima, possiamo considerare \"mediani\" i dialetti della provincia di Frosinone delle localit\u00e0 appartenute allo Stato Pontificio (Es. Alatri, Frosinone, Ceccano, Sgurgola, Giuliano de' Roma, anche se in alcuni di questi vi \u00e8 il conguaglio in \"e\" della vocale finale dei vari termini dialettali) e \"meridionali\" i dialetti delle cittadine e paesi \"borbonici\" della provincia (es. Cassino, Sora, Isola Liri, Pontecorvo). Nei dialetti appartenenti al gruppo meridionale, comunque, \u00e8 possibile rilevare anche qualche elemento in accordo con l'area mediana, cosa del resto \u00e8 riscontrabile anche nella Provincia di Latina.\nArte e monumenti.\nIl territorio della provincia occupa un territorio culturalmente molto eterogeneo, in cui \u00e8 possibile trovare sovrapposti, come per buona parte dell'Italia peninsulare, le tracce della tradizione greco-romana agli edifici di culto del cristianesimo e i resti dell'incastellamento medievale.\nImportanti testimonianze archeologiche sono raccolte nelle tracce affiorate di alcune citt\u00e0 romane quali \"Fregellae\" e \"Fabrateria nova\", nonch\u00e9 le aree archeologiche di \"Aquinum\" e \"Casinum\" nelle quali \u00e8 possibile ritrovare i selciati dell'antica via Latina, archi monumentali, anfiteatri e templi pagani. Un'importante villa romana \u00e8 stata trovata presso Anagni, mentre molte citt\u00e0 della provincia, le cosiddette citt\u00e0 saturnie, conservano dei suggestivi perimetri murari che hanno alimentato nella tradizione filosofica e letteraria miti e leggende sulla loro costruzione.\nIl medioevo sconvolse l'assetto urbano romano, trasformando molte delle antiche citt\u00e0 della Regio I in alcune povere rocche di campagna. Le testimonianze pi\u00f9 importanti del basso medioevo, quando il territorio della provincia si trov\u00f2 a met\u00e0 tra il ducato di Benevento e il ducato romano, sono il castello di Vicalvi, sede del gastaldo di Sora, e i ruderi di fortificazioni a Rocca d'Arce, Aquino e Fumone, molte delle quali scomparse gi\u00e0 nel primo Rinascimento.\nIl pi\u00f9 importante riferimento artistico e monumentale del medioevo nel territorio provinciale \u00e8 dato dall'importante sistema di abbazie benedettine e cistercensi: Montecassino, Trisulti e Casamari sono i pi\u00f9 celebri esempi internazionali di architettura monastica medievale e rinascimentale. Caratteristici gli elementi architettonici tardomedievali dei centri storici di Anagni, Alatri, Alvito, Ferentino e Veroli.\nDell'et\u00e0 moderna restano pochi elementi di rilievo artistico e culturale, come i resti delle prime industrie cartarie ad Isola del Liri e l'urbanistica sociale connessa, i palazzi istituzionali di Frosinone superiore, costruiti a seguito dell'elevazione della citt\u00e0 a capoluogo di provincia; tracce di razionalismo italiano sono presenti nelle ricostruzioni di Sora, dopo il terremoto del 1915, Pontecorvo e Cassino, quest'ultima sulla linea Gustav fu distrutta dal bombardamento degli alleati durante la seconda guerra mondiale\nChiese e monasteri.\n \nMonumenti e luoghi d'interesse.\nParchi naturali.\nAree protette principali.\nEntro il territorio della provincia di Frosinone si sviluppano diverse aree protette, occupando circa l'11% dell'intero territorio provinciale. Si tratta di aree parchi prevalentemente montani, come lo storico parco nazionale d'Abruzzo, Lazio e Molise, fra i primi parchi nazionali d'Italia, che nel Lazio si sviluppa entro lo spartiacque del fiume Melfa, ovvero la Valcomino. \u00c8 l'istituzione che protegge ambienti preziosi e ricchi di acque e biodiversit\u00e0, fra i pi\u00f9 celebri della provincia come la Valle di Canneto o il complesso delle Mainarde-Monti della Meta. Di pi\u00f9 recente istituzione \u00e8 invece il parco naturale dei Monti Aurunci, che occupa le cime meridionali della provincia, al confine con il territorio del sud pontino: l'area interessata, sebbene coperta prevalentemente da pascoli e da boschi di leccio e roverelle, con rare e sporadiche faggete negli ambienti cacuminali, \u00e8 un importante ambiente per la conservazione di specie rare ed endemiche come il ragno \"Tegenaria bordoni\" e il coleottero \"Leptusa sibyllinica\" subsp. \"aurunca\". Numerose le specie di orchidacee, altrove assenti in provincia, fra cui \"Ophrys bombyliflora\" e \"Ophrys argolica crabronifera\".\n\u00c8 in progetto l'istituzione di un parco regionale dei Monti Ernici..\nAltre riserve.\nOltre alle grandi riserve montane che ricadono nel territorio della provincia una serie di piccole oasi sono state istituite nel corso degli anni per proteggere piccoli ambienti lacustri o boschivi come la riserva naturale lago di Posta Fibreno, in cui \u00e8 preservato dalla pesca e dal turismo abusivo il prezioso ambiente lacuale e ripario, importante rifugio per l'avifauna migrante e locale insieme alla riserva naturale del lago di Canterno.\nUn'oasi minore \u00e8 gestita dalla sezione provinciale del WWF presso Collepardo, in cui alle pendici di una collina in parte coperta da un querceto mesofilo \u00e8 stato istituito un piccolo orto botanico didattico che raccoglie la flora dei monti Ernici."}
{"id": "3536", "revid": "1748167", "url": "https://it.wikipedia.org/wiki?curid=3536", "title": "Provincia dell'Aquila", "text": "La provincia dell'Aquila \u00e8 una provincia italiana dell'Abruzzo che conta abitanti con capoluogo L'Aquila, l'unica provincia interna senza sbocchi sul mare della regione, la pi\u00f9 estesa e la meno popolata (con il territorio che coincide in parte con quello dell'antica provincia di Abruzzo Ulteriore Secondo, dalla quale l'odierna circoscrizione provinciale ha ereditato il proprio stemma), confinante con la provincia di Teramo a nord-est, con la provincia di Pescara e la provincia di Chieti a est, con il Molise (provincia di Isernia) a sud-est e con il Lazio (provincia di Frosinone, citt\u00e0 metropolitana di Roma Capitale e provincia di Rieti) ad ovest.\nGeografia fisica.\nIl territorio della provincia racchiude interamente la parte interna della regione, e si estende da nord a sud parallelamente alla linea costiera su una superficie di 5.035 km\u00b2 che, su scala nazionale, la pone al nono posto per estensione.\n\u00c8 caratterizzata da diverse conche di origine lacustre, in corrispondenza delle quali si trovano gli insediamenti antropici pi\u00f9 consistenti, stretti dai massicci del Gran Sasso e dei Monti della Laga a nord est, del Sirente-Velino e dei Monti Carseolani, Monti Simbruini, Monti Cantari e Monti Ernici ad ovest, della Maiella ed est e dei Monti Marsicani e Monti della Meta a sud. Tra questi gruppi montuosi si aprono pianori carsici in quota come l'altopiano di Cascina, Campo Imperatore, Campo Felice, il Piano del Voltigno, l'Altopiano delle Rocche, i Piani di Pezza e gli Altipiani maggiori d'Abruzzo.\nMorfologia.\nOrografia.\nLa provincia \u00e8 caratterizzata da tre serie di massicci disposti sulla direttrice che va da nord ovest a sud est, parallelamente alla linea costiera. Sul margine nord orientale del territorio si staglia la catena formata da Monti della Laga, Gran Sasso e Maiella che costituisce il confine con le province di Teramo, Pescara e Chieti.\nIl margine sud occidentale \u00e8 caratterizzato invece dal sistema montuoso formato dai monti del Cicolano, i Monti Simbruini e i monti Ernici, che raggiunge i 2156 m con il Monte Viglio, al confine con il Lazio. Al centro della provincia \u00e8 invece la catena mediana che dal Terminillo giunge sino ai Monti della Meta comprendente il massiccio del Sirente-Velino che costituisce la linea di separazione tra il versante orientale e quello occidentale della penisola nonch\u00e9 il confine fisico tra l'altopiano aquilano (Valle dell'Aterno e Valle Peligna) e il bacino del Fucino.\nI principali valichi della provincia sono: Passo di Montereale, Sella di Corno, valico delle Capannelle, Forca Caruso, Bocca di Forl\u00ec (cui si aggiungono altri valichi montani minori quali Passo San Leonardo, Passo Godi, Forca d'Acero, Valico di Capo La Serra, Valico Serra Sant'Antonio, Valico di Monte San Franco, Vado di Sole, Valico della Forchetta, Valico di Prato dell'Abate, Valico di Monte Bove, Valico della Chiesola, Valico della Crocetta, Valico di Goia vecchia, Forca di Castiglione ecc...).\nTettonica.\nL'area dell'Appennino aquilano \u00e8 caratterizzato da roccia calcarea, la cui rigidit\u00e0, unita all'intensa attivit\u00e0 tettonica di frattura, ha fatto s\u00ec che la provincia venga colpita da frequenti eventi tellurici di particolare intensit\u00e0. L'intero territorio \u00e8 stato segnato, nel corso del tempo, da numerosi terremoti la cui devastazione \u00e8 responsabile dall'attuale struttura urbana degli insediamenti, spesso caratterizzati da una notevole compattezza e da edifici di altezza modesta. Gli eventi pi\u00f9 disastrosi, quali il terremoto di Avezzano del 1915 (6,99 Mw), il terremoto dell'Aquila del 1703 (6,81 Mw) e il terremoto della Maiella del 1706 (6,60 Mw) hanno completamente distrutto le tre citt\u00e0 provocando complessivamente circa 40.000 morti. L'evento tellurico pi\u00f9 recente \u00e8 il terremoto che ha colpito L'Aquila il 6 aprile 2009 provocando 308 morti, oltre 1.500 feriti e la pressoch\u00e9 totale evacuazione del capoluogo.\nIdrografia.\nFiumi.\nLa provincia \u00e8 ricca d'acqua, nonostante la portata dei fiumi che l'attraversano sia modesta, seppur regolare. Il principale corso d'acqua della provincia e dell'intera regione \u00e8 l'Aterno-Pescara, che ha origine sui Monti della Laga e attraversa longitudinalmente la provincia prima di svoltare verso il mare nei pressi di Raiano; il fiume attraversa i centri pi\u00f9 importanti della zona, e forma attraverso le Gole di San Venanzio il collegamento naturale tra la conca aquilana e quella Peligna.\nLa valle Peligna \u00e8 invece attraversata dal fiume Sagittario, che ha origine nel Lago di Scanno e che rappresenta il principale affluente dell'Aterno-Pescara- Al limite meridionale della provincia scorre invece il Sangro, per lunghezza il secondo fiume dell'Abruzzo, la cui sorgente si trova all'interno del Parco nazionale d'Abruzzo, Lazio e Molise e che attraversa, tra gli altri, i paesi di Alfedena e Castel di Sangro. Altri importanti fiumi che hanno origine in provincia ma scorrono prevalentemente altrove sono il Liri, che ha origine sui Monti Simbruini, e il Vomano la cui sorgente \u00e8 sui Monti della Laga, non distante da quella dell'Aterno-Pescara.\nLaghi.\nNella provincia dell'Aquila sorgeva un tempo il lago Fucino, un lago poco profondo e privo di uscite considerato il terzo d'Italia per estensione. A seguito della bonifica avvenuta nella seconda met\u00e0 dell'Ottocento, venne realizzata al suo posto un'ampia rete di canali per una lunghezza complessiva di circa 300 chilometri. Qualche anno pi\u00f9 tardi, nei pressi di Campotosto, venne invece creato un lago artificiale tuttora il pi\u00f9 grande della regione e tra i pi\u00f9 grandi d'Italia; il lago venne creato con lo scopo di utilizzarne le acque per il funzionamento delle centrali idroelettriche della valle del Vomano. Un altro lago artificiale \u00e8 quello di Barrea, all'interno del Parco nazionale d'Abruzzo, Lazio e Molise. Il principale lago naturale della provincia \u00e8 il Lago di Scanno, formatosi in seguito ad una frana nell'alta valle del fiume Sagittario; altri laghi sono quelli Pio e di San Domenico.\nClima.\nTutta la provincia \u00e8 situata in area montuosa, ed \u00e8 perci\u00f2 caratterizzata da un clima appenninico: gli inverni sono rigidi con temperature che raggiungono frequentemente valori negativi, le giornate estive, invece, sono caratterizzate da forti sbalzi termici tra giorno, quando le temperature, soprattutto nelle valli e nelle conche, sono molto elevate, e notte, quando le temperature sono basse e possono, sopra i 1000 metri s.l.m., persino scendere sotto i 10/12\u00a0\u00b0C. Le precipitazioni sono abbondanti, in particolare sui monti esposti ad occidente e nella parte meridionale della provincia e d'inverno, sono quasi sempre nevose in buona parte del territorio provinciale, soprattutto dalle quote medie in su.\nAree naturali protette.\nLa provincia dell'Aquila racchiude la maggior parte delle aree protette della regione:\nStoria.\nLa provincia, caratterizzata da valli e altipiani, \u00e8 stata nel tempo abitata da numerosi popoli italici, tra i quali i Sabini nell'area nord occidentale, i Vestini in quella orientale (al confine con le province di Teramo e Pescara), i Peligni in quella sud orientale, i Marsi nell'area della conca del Fucino e gli Equi al confine sud occidentale. I centri urbani si sono localizzati dapprima in agglomerati di origine preromana, come Corfinium (l'odierna Corfinio), poi in colonie romane come Amiternum, Alba Fucens, Carseoli (l'odierna Carsoli), Aveja e Peltuinum quindi in centri normanni come Celano o longobardi come Forcona e Valva ed infine in citt\u00e0 medievali come L'Aquila e Sulmona.\nLa prima riunificazione del territorio provinciale avvenne sotto l'Impero romano con la costituzione della regione augustea del Samnium, che comprendeva una vasta parte di Appennino centrale con l'attuale provincia aquilana e il territorio di \"Reate\" (Rieti), \"Teate\" (Chieti), il Molise e buona parte della provincia di Benevento. Questa suddivisione lascer\u00e0 fuori dalla regione il territorio dell'odierna provincia di Teramo, che solo in seguito sar\u00e0 unito amministrativamente al resto della regione: dopo la divisione altomedievale della regione fra Ducato di Benevento e Ducato di Spoleto, nel 1233, i Normanni costituiranno il Giustizierato d'Abruzzo, unendo per la prima volta i territori dell'odierna regione, istituzionalizzando il nome Abruzzo. In seguito, nel 1273, il giustizierato sar\u00e0 diviso nei due enti di Abruzzo Ultra (comprendente buona parte della provincia dell'Aquila con l'eccezione dell'Alto Sangro e la provincia di Teramo) e Abruzzo Citra (la Provincia di Chieti ed il Molise) per essere meglio governato.\nNel 1806, il giustizierato dell'Abruzzo Ultra viene ulteriormente suddiviso in Abruzzo Ultra I con capoluogo Teramo, comprendente l'attuale provincia di Teramo e quella di Pescara, e Abruzzo Ultra II, con capoluogo Aquila, corrispondente alla aquilana, inclusi i territori successivamente passati alle province di Rieti e Pescara. La provincia comprendeva originariamente i distretti di Aquila, Cittaducale e Sulmona, cui venne aggiunto, cinque anni dopo, il Distretto di Avezzano; i distretti erano ulteriormente suddivisi in circondari e, quindi, in comuni. La sede degli organi amministrativi era situata nell'ex convento di Sant'Agostino, all'Aquila.\nNel 1861, con la nascita del Regno d'Italia venne istituita la regione \"Abruzzi\", ed il territorio dell'Abruzzo Ultra II si trasform\u00f2 nella provincia dell'Aquila, con il capoluogo che cambi\u00f2 denominazione in Aquila degli Abruzzi. Successivamente diversi territori saranno scorporati dalla provincia, in favore nelle neocostituite province di Rieti e Pescara: nel 1927 vengono trasferiti nel Lazio i comuni di Accumoli, Amatrice, Antrodoco, Borbona, Borgocollefegato, Borgo Velino, Cantalice, Castel Sant'Angelo, Cittaducale, Cittareale, Fiamignano, Lugnano di villa Troiana (ora Vazia, frazione di Rieti), Leonessa, Micigliano, Pescorocchiano, Petrella Salto e Posta per un totale di 1362 km\u00b2 e 70.000 abitanti circa. Parallelamente i comuni di Bussi sul Tirino e Popoli vengono trasferiti alla provincia di Pescara, realizzata riducendo principalmente i territori di Teramo e Chieti; in seguito a questi trasferimenti, la provincia assunse l'attuale assetto amministrativo, con la suddivisione in .\nNel 1939 il capoluogo assume la denominazione odierna \"L'Aquila\", e conseguentemente la provincia viene ridenominata provincia dell'Aquila.\nSede provinciale.\nIl Palazzo della Prefettura e del Governo aveva sede nel convento degli Agostiniani, presso la chiesa di Sant'Agostino, costruita alla fine del XIII secolo.\nL'annesso monastero venne occupato dai francesi nel 1809, quando i monaci vennero cacciati, e vi fu insediata la Prefettura dell'Abruzzo Ultra II. La prefettura rimase, divenendo attiva con l'annessione dell'Abruzzo al Regno d'Italia nel 1861. Dal 1927 sino al 2009 ha ospitato la sede della provincia, insieme a secondi uffici sparsi nei dintorni dell'ex monastero. Il terremoto dell'Aquila del 2009 ha causato gravi danni alla chiesa, con lo sfondamento della cupola, la facciata \u00e8 rimasta salva, il palazzo del Governo invece \u00e8 stato quasi distrutto, soprattutto nella parte prospettate su piazza della Repubblica, divenendo uno dei simboli della devastazione tellurica. I lavori di ricostruzione della chiesa sono iniziati nel 2016, nel 2018 \u00e8 stata completata la cupola come era, mentre per la riapertura bisogna ancora attendere. Il palazzo \u00e8 stato oggetto di consolidamento, i lavori di rifacimento sono partiti nel 2017, tuttavia non torner\u00e0 ad ospitare la provincia, trasferita in una nuova sede di nuova costruzione poco distante, su via XX Settembre.\nSimboli.\nLo stemma della provincia, approvato con decreto del Capo del Governo in data 22 ottobre 1927, ha la seguente descrizione araldica:\nEd il gonfalone:\nComuni.\nLa provincia si suddivide nei seguenti 108 comuni:\nEconomia.\nL'economia della provincia dell'Aquila \u00e8 basata essenzialmente sull'attivit\u00e0 produttiva agricola intensiva nella piana del Fucino e in quella di Navelli, su quella industriale e manufatturiera nei pressi dei poli industriali-tecnologici delle citt\u00e0 dell'Aquila (farmaceutica, elettronica ed aerospaziale), di Avezzano e di Sulmona e in settori tipici quali l'edilizia, mentre la restante attivit\u00e0 economica \u00e8 rappresentata dal settore terziario tra cui spicca il turismo sia invernale nelle numerose stazioni sciistiche (Campo Imperatore, Campo Felice, Ovindoli, Marsia, Camporotondo, Roccaraso, Rivisondoli, Pescocostanzo, Pescasseroli, Scanno, Campo di Giove, Passo San Leonardo) che estivo specie nelle localit\u00e0 turistiche di villeggiatura all'interno dei parchi naturali e nazionali presenti.\nMonumenti e luoghi d'interesse.\nI borghi.\nLa provincia dell'Aquila \u00e8 la seconda in Italia, dopo quella di Perugia, per numero di centri abitati ricompresi nell'associazione dei borghi pi\u00f9 belli d'Italia.\nSociet\u00e0.\nDialetto.\nI dialetti della provincia dell'Aquila, non essendo presente una parlata omogenea in tutto il territorio, possono essere divise in due gruppi principali:\ncui possono essere aggiunte anche altre forme dialettali campane nell'estremit\u00e0 meridionale della provincia, soprattutto in Alto Sangro.\nQualit\u00e0 della vita.\nSecondo la classifica sulla qualit\u00e0 della vita nelle province italiane operata dal Sole24Ore nel 2020, quella dell'Aquila \u00e8 la provincia abruzzese nella quale si vive meglio; a livello nazionale \u00e8 la quarantunesima.\nInfrastrutture e trasporti.\nStrade.\nAutostrade.\nLa provincia \u00e8 percorsa da due autostrade che l'attraversano trasversalmente e consentono il collegamento dei principali centri con Roma e l'Adriatico; le due autostrade si riuniscono in localit\u00e0 Torano di Borgorose a poca distanza dal confine regionale. Il collegamento tra L'Aquila e Teramo avviene attraverso il traforo del Gran Sasso, il pi\u00f9 lungo traforo a doppia canna d'Europa.\nStrade statali.\nLe diverse strade statali del territorio collegano i centri principali con molti centri minori, in alcuni casi offrendo un'alternativa alle autostrade. Alcune di queste, per brevi tratti a doppia corsia per senso di marcia, fungono da tangenziali cittadine.\nStrade provinciali.\nLa rete delle strade provinciali dell'Aquila ha un'estensione di circa , per un totale di 142 strade.\nTrasporto su ferro.\nA causa della morfologia del territorio il trasporto su ferro non \u00e8 sviluppato come quello su gomma; la provincia \u00e8 tuttavia attraversata principalmente da due linee ferroviarie che la tagliano in senso longitudinale e trasversale, vale a dire la Terni-Sulmona e la Roma-Pescara, cui va aggiunto il collegamento con l'alto Molise (linea Sulmona-Isernia) e con la Val di Sangro (linea Lanciano-Castel di Sangro). Il nodo principale \u00e8 quello di Sulmona; altre stazioni importanti sono ad Avezzano e all'Aquila, quest'ultima inserita nel programma di Centostazioni. Fino al 1935 il capoluogo era collegato con i centri dell'Alto Aterno dalla linea L'Aquila-Capitignano, oggi dismessa, che avrebbe dovuto consentire il collegamento con Teramo e l'Adriatico, mai realizzato.\nTrasporto aereo.\nLa provincia dispone di un aeroporto turistico che recentemente \u00e8 stato adeguato a ricevere il traffico civile, vale a dire l'Aeroporto dei Parchi sito nella frazione di Preturo a poca distanza dall'Aquila: l'infrastruttura \u00e8 stata lo scalo principale del Summit del G8 svoltosi nel capoluogo nel 2009 e punto di riferimento della Protezione Civile dopo il terremoto del 6 aprile 2009. Gli scali internazionali pi\u00f9 vicini sono a Roma (Ciampino e Fiumicino) e Pescara. Dal 13 aprile 2015 l'aeroporto dell'Aquila \u00e8 chiuso.\nAltre infrastrutture.\nNel territorio provinciale \u00e8 presente un Interporto nazionale (\"Interporto della Marsica\") nei pressi dell'uscita autostradale di Avezzano. Numerosi sono anche gli impianti a fune, realizzati nella maggior parte dei casi a scopo sportivo e turistico, tra cui si ricorda la Funivia del Gran Sasso d'Italia, tra le pi\u00f9 lunghe d'Europa, che collega L'Aquila con Campo Imperatore. La Provincia \u00e8 inoltre inserita nel progetto di costruzione dell'oleodotto che dovrebbe collegare Brindisi con Bologna correndo lungo tutta la dorsale appenninica.\nAmministrazione.\nLa sede storica dell'amministrazione provinciale era in via Sant'Agostino, a L'Aquila, in pieno centro storico. In seguito al terremoto del 2009, gli uffici sono stati provvisoriamente collocati in via Monte Cagno, nell'immediata periferia. In seguito ai lavori di consolidamento del Palazzo della Prefettura, iniziati nel 2016, l'edificio dovrebbe ospitare la sede dell'ente.\nEx-comunit\u00e0 montane e unioni di comuni.\nIl territorio della provincia dell'Aquila \u00e8 prevalentemente montano e ospitava cinque comunit\u00e0 montane (Alto Sangro e altopiano delle Cinquemiglia, Montagna di L'Aquila, Montagna Marsicana, Peligna, Sirentina), soppresse nel 2013; nel 2015 \u00e8 invece nata nel territorio provinciale un'unione di comuni, l'unione dei comuni Terre dei Peligni.\nSport.\nCalcio.\nIl sodalizio calcistico del capoluogo della provincia \u00e8 L\u2019Aquila 1927 che, fondata nel 1927, \u00e8 stata la prima societ\u00e0 abruzzese a raggiungere la Serie B; la squadra milita attualmente in Eccellenza. Altra importante societ\u00e0, salita alla ribalta alla fine degli anni novanta per essere riuscita a centrare la promozione in serie cadetta pur rappresentando un paese di 6.000 abitanti, \u00e8 il Castel di Sangro Calcio, militante nel campionato di Eccellenza molisana. Tra le altre societ\u00e0 calcistiche della provincia si ricordano l'Avezzano, il Celano Olimpia e il Sulmona. Altra societ\u00e0 scomparsa che raggiunse la Prima Divisione fu il Pescina Valle del Giovenco.\nRugby.\nIl rugby ha una grande tradizione in Abruzzo e nel territorio provinciale in particolare.\nDal capoluogo proviene il , societ\u00e0 cinque volte campione d'Italia su 55 partecipazioni in prima divisione, oltre a due Coppe Italia e numerosi giocatori in essa formatasi prestati alla Nazionale italiana (per citarne alcuni, Serafino Ghizzoni, Massimo Mascioletti, Andrea Masi, Giancarlo Cucchiella e, a livello femminile, anche sua figlia Elisa).\nAltre societ\u00e0 che figurano nelle serie superiori sono l' e il ; il , di una frazione dell'Aquila, milit\u00f2 in passato in serie A e in tempi pi\u00f9 recenti nelle serie dilettantistiche.\nLo Stadio Tommaso Fattori dell'Aquila \u00e8 stato teatro di numerosi incontri internazionali tra cui la prima partita giocata dagli \"Azzurri\" contro l'Australia.\nSci e sport invernali.\nIl profilo montuoso della provincia ha permesso il sorgere di numerosi impianti sciistici. Il pi\u00f9 importante comprensorio dell'aquilano, e dell'Italia centromeridionale in generale, \u00e8 quello dell'Alto Sangro (Roccaraso-Rivisondoli-Pescocostanzo) che dispone di circa 160\u00a0km di piste e ospita annualmente manifestazioni di livello internazionale: vi si sono disputate ad esempio alcune gare della Coppa Europa di sci alpino 2005 ed i Campionati mondiali juniores di sci alpino 2012. Altri comprensori importanti sono quello delle Tre Nevi, che comprende le stazioni di Campo Felice ed Ovindoli per un totale di 60\u00a0km di piste, e quello del Gran Sasso (la prima stazione realizzata sugli Appennini) con base a Campo Imperatore e che vanta 15\u00a0km di piste per lo sci alpino oltre a circa 60\u00a0km di piste per lo sci nordico.\nAltri sport.\nL'Aquila \u00e8 sede della formazione ciclistica Acqua &amp; Sapone. La citt\u00e0 e l'intero comprensorio sono stati, inoltre, pi\u00f9 volte tappa delle principali manifestazioni ciclistiche nazionali, tra cui il Giro d'Italia. Il capoluogo vanta anche tre Campioni del Mondo nel pattinaggio: Corrado Ruggeri, Armando Capannolo e Gregorio Duggento. Nel 2004 il capoluogo, che dispone di impianti a pista piana e sopraelevata, ha inoltre ospitato i Campionati mondiali di Pattinaggio.\nAltro sport praticato \u00e8 l'hockey, diffuso soprattutto ad Avezzano sede dell'unica societ\u00e0 in Abruzzo di Hockey su prato (l'Hockey Avezzano, milita in serie B) e dell'unica a livello professionistico di Hockey su ghiaccio (l'Hockey Club Avezzano, serie C)."}
{"id": "3538", "revid": "125870841", "url": "https://it.wikipedia.org/wiki?curid=3538", "title": "Pesaro", "text": "Pesaro (: , \"P\u00e8s're\" in dialetto gallo-piceno) \u00e8 un comune italiano di abitanti, capoluogo della provincia di Pesaro e Urbino nelle Marche. \u00c8 il secondo comune per popolazione della regione, dopo Ancona.\nAffacciato sul Mare Adriatico e attraversato dal fiume Foglia gi\u00e0 Isauro, nome da cui la citt\u00e0 potrebbe aver preso il nome, Pesaro \u00e8 un centro balneare e industriale situato tra due colline costiere: il San Bartolo e l'Ardizio; il suo centro storico \u00e8 ricco di elementi di interesse, specie del periodo rinascimentale. La citt\u00e0 ha un comprensorio urbano che si estende al di l\u00e0 dei confini comunali e ingloba diversi altri comuni quali Montelabbate, Vallefoglia e Mombaroccio.\nNel 2017 ha ottenuto dall'UNESCO il riconoscimento di Citt\u00e0 Creativa per la musica, avendo avuto come motivazione della candidatura proprio l'impegno nella diffusione, promozione e rivisitazione della musica rossiniana.\nA Pesaro si svolgono annualmente manifestazioni importanti nel panorama culturale italiano e internazionale, come il Rossini Opera Festival e la Mostra internazionale del Nuovo Cinema.\nGeografia fisica.\nTerritorio.\nPesaro si affaccia sul mare Adriatico, con l'abitato che si estende nella zona compresa tra i due colli costieri principali: il Colle Ardizio a sud-est e il Colle San Bartolo a nord-ovest, il quale \u00e8 sede dell'omonimo Parco naturale regionale del Monte San Bartolo.\nPesaro possiede una spiaggia sabbiosa suddivisa in tre aree: il litorale della baia Flaminia (a ridosso del colle San Bartolo), il settore di Ponente nella zona centrale e il settore di Levante che dalla Piazza della Libert\u00e0 si estende lungo le pendici del colle Ardizio fino alla localit\u00e0 di Fosso Sejore.\nDal 2005 la citt\u00e0 \u00e8 premiata con la Bandiera Blu, premio annuale conferito dalla FEE per riconoscere i comuni che soddisfano i criteri di ottima qualit\u00e0 delle acque di balneazione e del servizio offerto. Dal 2016 Pesaro \u00e8 stata insignita anche della prestigiosa \"Bandiera Verde\", riconoscimento ufficiale dell'Associazione dei Pediatri Italiani, per quelle localit\u00e0 balneari che presentano le caratteristiche ideali a misura di famiglia per la miglior vivibilit\u00e0 dei bambini.\nIl fiume principale che attraversa la citt\u00e0 \u00e8 il Foglia, che partendo dall'Appennino umbro-marchigiano scorre nella zona settentrionale dell'agglomerato urbano per poi sfociare accanto al porto di Pesaro. Nella zona pi\u00f9 a sud \u00e8 invece presente il torrente Genica, un piccolo corso d'acqua in parte cementificato, che un tempo fungeva da canale di scolo per la citt\u00e0.\nNell'entroterra, lungo il Foglia, \u00e8 presente una modesta distesa pianeggiante che si restringe in prossimit\u00e0 dell'Appennino formando la valle del Foglia.\nClima.\nPesaro, secondo la classificazione di K\u00f6ppen, \u00e8 compresa nella zona climatica C (clima temperato). In base alla vegetazione rientra nella fascia submediterranea calda, dei querceti caducifogli di roverella con presenze di leccio, una quercia sempreverde.\nSecondo la classificazione climatica dei comuni italiani \u00e8 compresa nella zona climatica D (l'accensione dei caloriferi \u00e8 consentita dal 1\u00ba novembre al 15 aprile per un massimo di dodici ore giornaliere).\nLe stazioni meteorologiche principali sono due: quella dell'ASSAM a Villa Caprile e l'Osservatorio Valerio, fondato nel 1861 e ancora oggi in attivit\u00e0, situato nello storico parco degli Orti Giulii.\nIl clima \u00e8 di tipo subcontinentale. La presenza di alcuni rilievi collinari in zona riparano il circondario, in parte, dalle correnti di aria fredda provenienti da occidente, ma non c'\u00e8 nessun riparo dai venti veramente freddi di nord-est (bora).\nIn inverno il clima \u00e8 freddo e umido (la temperatura media del mese pi\u00f9 freddo, gennaio, \u00e8 generalmente compresa fra i 3 e i 4\u00a0\u00b0C) mentre d'estate \u00e8 caldo e afoso.\nLa massima storica di 39,2\u00a0\u00b0C risale al 6 luglio 1950, mentre la minima assoluta di -15,2\u00a0\u00b0C venne registrata il 16 febbraio 1940.\nI temporali sono concentrati principalmente nel periodo autunnale. Le nevicate sono rare e non creano problemi alla circolazione.\nStoria.\nEt\u00e0 antica.\nIl nome della citt\u00e0, in latino \"Pisaurum\", secondo alcuni deriva dal vecchio nome del fiume Foglia (\"Isaurus\" o \"Pisaurus\"). La tradizione erudita propone invece una paretimologia, ovvero che il toponimo sia derivato dal fatto che nella citt\u00e0 Furio Camillo, vinti i Galli, abbia pesato l'oro (\"aurum\" in latino) che i barbari avevano trafugato da Roma.\n, il successivo sviluppo della citt\u00e0 risale all'et\u00e0 del ferro, quando Pesaro era probabilmente un villaggio piceno, come provano gli scavi effettuati nel centro della citt\u00e0 nel 1977. Nel territorio circostante, d'altra parte, si trovava uno dei pi\u00f9 importanti e antichi insediamenti piceni delle Marche: il villaggio di Novilara. Questo insediamento era tra i pochi, insieme a Numana ed Ancona, che si affacciavano sul mare. Lo scalo portuale di Novilara utilizzava la foce di un torrente.\nTra i reperti pi\u00f9 noti e discussi rinvenuti nel territorio pesarese, c'\u00e8 la stele di Novilara, in genere ritenuta picena e scritta in Lingua picena settentrionale. Essa \u00e8 stata recentemente interpretata e tradotta come iscrizione greca arcaica, incisa in un alfabeto che con alcune variazioni era stato adottato da tutti i popoli d'Italia (Piceni, Sanniti, Etruschi, ecc.) tra il VI e II secolo a.C. Dalla reinterpretazione della stele si pu\u00f2 dedurre che i greci, all'epoca della colonizzazione del Mediterraneo, si infiltrarono anche in queste aree (probabilmente nel VI-V secolo a.C.), interferendo con le precedenti popolazioni picene e probabilmente anche umbre ed etrusche.\nTracce di lingue antiche si sono conservate nel dialetto, specialmente dell'entroterra e sono soprattutto di derivazione greca. Si pu\u00f2 supporre una certa egemonia del greco sulle altre, oppure che i termini greci si siano diffusi pi\u00f9 tardi, all'epoca della dominazione bizantina. \nNel IV secolo a.C., nel corso dell'invasione celtica della penisola italiana, i Galli Senoni occuparono i territori settentrionali dei Piceni, e dunque anche la zona di Pesaro, sovrapponendosi alle etnie italiche del posto. Nel 232 a.C. la \"lex Flaminia de agro Gallico et Piceno viritim dividundo\" (\"Legge Flaminia sul territorio gallico e piceno da dividersi individualmente\"), voluta dal tribuno Gaio Flaminio Nepote, organizz\u00f2 l'amministrazione del territorio dei Senoni (divenuto, per effetto della loro sconfitta, \"ager publicus\"), stabilendo l'assegnazione e distribuzione di terreni a coloni romani. \nSar\u00e0 per\u00f2 soltanto nel 184 a.C. che si avr\u00e0 l'effettiva deduzione di una colonia anche nel territorio pesarese, \"Pisaurum\"; a quell'epoca la parte settentrionale delle Marche era denominata dai romani \"Ager Gallicus\" o anche \"Ager Gallicus Picenus\".\nDopo il passaggio del Rubicone e l'avvio della seconda guerra civile romana, \"Pisaurum\" fu tra le prime citt\u00e0 ad essere occupate da Cesare (49 a.C.). Fu successivamente colonizzata nuovamente durante il secondo triumvirato da Cesare Ottaviano e Marco Antonio, diventando, durante l'Impero, \"castrum \"e centro economico posto sulla via Flaminia.\nCuriosamente Strabone nella sua \"Geografia\", edita intorno al 18 d.C., nella descrizione del territorio italico non cita Pesaro, mentre nomina Fano e da questa passa direttamente a Rimini; da ci\u00f2 si deduce che Pesaro fosse un centro di minore importanza rispetto agli altri due.\nEt\u00e0 medievale.\nDistrutta da Vitige nel 539 d.C., venne ricostruita da Belisario e occupata dal 545 al 553 dai Goti. Dopo la caduta di Roma, Pesaro, con Rimini, Fano, Senigallia e Ancona, divenne una delle citt\u00e0 della Pentapoli, alle strette dipendenze dell'Esarcato bizantino di Ravenna.\nNel 752 fu presa dai Longobardi che la tennero finch\u00e9 Pipino il Breve, re dei Franchi, non la don\u00f2 nel 774 allo Stato della Chiesa dando inizio al plurisecolare dominio papale sulla citt\u00e0. Tal dominio fu per\u00f2 solamente nominale, poich\u00e9 la citt\u00e0 era governata sin dall'et\u00e0 carolingia da un rappresentante dell'Impero.\nNella prima met\u00e0 del XII secolo il fiorente Comune segu\u00ec le sorti della parte imperiale durante le imprese italiane di Federico Barbarossa. Venne poi introdotto il governo podestarile nel 1182, ma gi\u00e0 alla fine del secolo era soggetta, in quanto compresa nella Marca anconitana, al potere di Marquardo di Annweiler, vicario imperiale che, nonostante la durissima sconfitta inflitta all'esercito di Innocenzo III il 25 marzo 1198, dovette rinunciare alle sue mire di fronte all'azione militare della Chiesa cattolica, volta al recupero dei territori sottrattigli. Nel XIII secolo, ristabilito il Comune, pass\u00f2 per volere del papa Innocenzo III sotto il dominio degli Estensi, dal 1210 al 1216.\nPer lungo tempo ghibellina, durante il regno di Federico II di Svevia, si ribell\u00f2 all'Impero e ader\u00ec alla lega delle citt\u00e0 guelfe della Marca che si trovavano in guerra nel 1259 con re Enzo. Nello stesso anno, Pesaro fu costretta all'obbedienza da Manfredi di Sicilia, ma alla sua morte nel 1266, torn\u00f2 alla Chiesa.\nEt\u00e0 delle Signorie.\nNel Rinascimento la citt\u00e0 adriatica vide una successione di signorie: i Malatesta (1285-1445), gli Sforza (1445-1512) il cui dominio fu interrotto da Cesare Borgia dal 1500 al 1503 ed in seguito consegnata da papa Giulio II ai Della Rovere (1513-1631) con i quali era imparentato.\nDal punto di vista culturale, si segnala la fine del XIV secolo, con il trasferimento a Pesaro del ceramista forlivese Pedrinus Johannes a bocalibus, ossia Pierino Giovanni dai boccali (1396), che segna l'inizio di un fiorente mercato della ceramica. Tuttavia, il periodo di maggior fervore culturale fu durante il dominio dei Della Rovere, che avevano scelto Pesaro come sede centrale del loro Ducato. Nei primi anni del loro governo in citt\u00e0 fu iniziata la costruzione di nuovi palazzi pubblici e privati e venne iniziata la costruzione di una nuova e pi\u00f9 sicura cinta muraria, utile a difendersi anche da repentini attacchi provenienti dal mare.\nAlla morte di Francesco Maria II Della Rovere nel 1631, il Ducato torn\u00f2 sotto dominio papale che fece di Pesaro sede cardinalizia. A quei tempi la citt\u00e0 era molto pi\u00f9 piccola e la costa era pi\u00f9 arretrata, arrivando in corrispondenza dell'attuale \"piazzale Primo Maggio\".\nEt\u00e0 contemporanea.\nNel 1799, durante l'occupazione napoleonica, contadini e sanfedisti presero d'assalto la citt\u00e0 e la rocca strappandola per qualche mese alla guarnigione. Diverse furono le opere portate in Francia a causa delle spoliazioni napoleoniche in questo periodo. Delle 7 opere menzionate nel catalogo pubblicato nel \"Bulletin de la Soci\u00e9t\u00e9 de l'art fran\u00e7ais\" del 1936 tra inviate da Pesaro in Francia nel 1796, solo 3 fecero ritorno, le altre rimasero in Francia, alcune, come la \"Circoncisione\" del Barocci and\u00f2 al Louvre, \"La Vocazione di San Pietro\" a Bruxelles, \"L'annunciazione\" di Caravaggio a Nancy, \"il San Michele\" and\u00f2 alle Pinacoteche Vaticane.\nIl 28 aprile 1815, durante la guerra austro-napoletana, vi si combatt\u00e9 l'omonima battaglia tra l'Esercito del Regno di Napoli di Gioacchino Murat e le truppe austriache del generale Adam Albert von Neipperg. Gli austriaci misero in rotta i napoletani, che dovettero ritirarsi verso Ancona.\nL'11 settembre 1860 fu occupata dal generale Enrico Cialdini e fu annessa allo Stato italiano in seguito al plebiscito del novembre 1860.\nAnni 2020.\nIl 1\u00ba luglio 2020 ha incorporato il comune di Monteciccardo, dopo che - in un \"referendum\" consultivo tenutosi il 19 gennaio 2020 - gli abitanti di entrambe le citt\u00e0 approvarono a maggioranza la \"fusione\" tra i due comuni.\nSimboli.\nGuidobaldo II Della Rovere, Duca di Urbino, alcuni giorni prima della sua morte (avvenuta a Pesaro il 28 settembre 1574) comunic\u00f2 al Gonfaloniere della citt\u00e0: \u00abVi dono la mia rovere e voglio che sia posta nello stemma della Comunit\u00e0 sopra il quartiere bianco e rosso con quattro mani che si stringono tra esse e sorreggono la rovere, e sotto il motto \"PERPETVA ET FIRMA FIDELITAS\" (fedelt\u00e0 salda e perenne) e voglio essere nominato Signore e Padre vostro\u00bb.\nIl Municipio di Pesaro esaud\u00ec la volont\u00e0 del Duca e cos\u00ec si modific\u00f2 lo stemma della citt\u00e0 con l'aggiunta della scritta, sul cartoccio: \u00ab\"MUNUS. GUID. UB.[aldi] DE. RUVERE. PISAURI. D[omi]NI. ET. PATRIS.\"\u00bb (dono di Guidobaldo della Rovere Signore e Padre di Pesaro).\nMonumenti e luoghi d'interesse.\nArchitetture religiose.\nAltri edifici:\nArchitetture civili.\nAltri edifici:\nSociet\u00e0.\nEvoluzione demografica.\nLa popolazione residente, secondo il censimento ISTAT del 2011, risulta essere quantificata in 94.237 abitanti.\nEtnie e minoranze straniere.\nSecondo i dati ISTAT al 31\u00ba dicembre 2019 la popolazione straniera residente era di 7.580 persone e rappresentano 7,8% della popolazione residente. Le comunit\u00e0 straniere pi\u00f9 numerose sono:\nIstituzioni, enti e associazioni.\nSanit\u00e0.\nFino al 2009 la citt\u00e0 \u00e8 stata dotata di un'azienda ospedaliera: l'azienda ospedaliera \"San Salvatore\". Dal 2009 viene istituita, con legge regionale, l'azienda ospedaliera \"Ospedali Riuniti Marche Nord\", che ha incorporato \"San Salvatore\" (Pesaro) e \"Santa Croce\" (Fano).\nI due ospedali della citt\u00e0 sono l'Ospedale \"Centrale\" e l'ospedale nel quartiere \"Muraglia\". L'ospedale \"Centrale\" rientra tra gli ospedali italiani ad alta specializzazione.\nL'amministrazione regionale ha da anni avviato un intenso dibattito con i comuni interessati per la creazione di un nuovo polo ospedaliero che copra l'intero bacino della citt\u00e0 di Pesaro e della vicina Fano. Al termine del 2016 il progetto \u00e8 stato confermato dal governatore della regione, Luca Ceriscioli, in concomitanza con la scelta definitiva del luogo in cui sorger\u00e0 il nuovo nosocomio, ovvero l'area sud di Pesaro (quartiere Muraglia) tramite un'espansione del gi\u00e0 presente secondo ospedale cittadino. L'ospedale \"Centrale\" di Pesaro e il pi\u00f9 piccolo \"Santa Croce\" di Fano non verranno soppressi, ma continueranno ad essere attivi come centri di pronto soccorso e medicina d'urgenza.\nCultura.\nMusei.\nAltri musei sono:\nMusica.\nPesaro \u00e8 la citt\u00e0 natale del compositore Gioachino Rossini, di cui \u00e8 visitabile la casa-museo Rossini ed al quale sono intitolati un frequentatissimo conservatorio e l'omonimo teatro; inoltre, dal 1980, vi si svolge tutte le estati il \"Rossini Opera Festival\" che richiama appassionati della lirica da tutto il mondo.\nPer il numero di eventi legati alla cultura rossiniana, Pesaro ha ottenuto nel 2017 il prestigioso riconoscimento di \"Citt\u00e0 creativa per la Musica\" dall'UNESCO\",\" titolo per il quale si era candidata nel 2015 con il sostegno ufficiale della Presidenza del Consiglio dei Ministri e del Ministero dei Beni Culturali.\nIn occasione dell'anniversario dei 150 anni dalla morte di Rossini, nel 2018, \u00e8 stato installato un impianto di filodiffusione per trasmettere le sinfonie rossiniane tra le vie del centro storico.\nCucina.\nLa cucina pesarese pu\u00f2 vantare alcune specialit\u00e0, alcune delle quali tipicamente legate al nome del grande compositore Rossini:\nCinema.\nDal 1965 si svolge annualmente a Pesaro la Mostra del Nuovo Cinema, uno dei pi\u00f9 importanti festival cinematografici italiani e tra le principali manifestazioni internazionali dedicate al cinema sperimentale e di ricerca.\nEventi.\nLa \"Hip Hop Connection\", una delle pi\u00f9 importanti manifestazioni di breakdance in Italia, si tiene annualmente in citt\u00e0.\nGeografia antropica.\nAltre localit\u00e0 del territorio.\nAltre localit\u00e0 rilevanti sparse per il territorio comunale di Pesaro sono: Arzilla di Novilara, Babbucce, Ca' Lepri, Case Bertulli, Case la Valle di Tresole, Case Monteromanesco, Cerreto, Chiusa di Ginestreto, Chiusa Nuova, Ferrata Nord, Ghetto di Roncaglia, Ghetto di Trebbiantico, La Colombaraccia, La Siligata, Le Logge, Molino Bellucci, Ponte Tavollo, Roncaglia, San Donato, Sminatori, Trebbio della Sconfitta, Tresole, Valle di Ginestreto.\nEconomia.\nPesaro \u00e8 un importante centro turistico grazie alle spiagge, ai monumenti ed alle iniziative culturali che vi si svolgono annualmente ma \u00e8 soprattutto una citt\u00e0 industriale. L'area industriale della citt\u00e0 \u00e8 caratterizzata da un forte sviluppo e, attualmente, occupa quasi tutta la valle del fiume Foglia, e una cospicua parte dei colli circostanti.\nL'industria manifatturiera rappresenta la principale attivit\u00e0 produttiva della citt\u00e0. In particolare il distretto del mobile \u00e8 uno dei sistemi produttivi locali pi\u00f9 rinomati, terzo per giro d'affari dopo i distretti della Brianza e dell'Alto Livenza.\nNel distretto di Pesaro si produce il 7% dei mobili italiani, percentuale che sale al 14-15% per quanto riguarda le cucine componibili, grazie ad aziende leader del settore come Scavolini, Berloni e Febal. \u00c8 inoltre la sede di aziende d\u2019importanza nazionale e internazionale come Biesse, Benelli, Morbidelli, Renco, Rivacold, Pica, Scavolini.\nSettore storico per l'economia pesarese \u00e8 quello dei motori e delle motociclette in particolare. Tra le aziende pi\u00f9 importanti (del presente e del passato) troviamo Benelli, TM, MotoBi, Andreani Group. Per l'importante contributo in questo campo, Pesaro ha meritato il titolo di \"Citt\u00e0 dei motori\".\nPesaro vanta inoltre un'antica tradizione della maiolica, testimoniata anche dalla ricca collezione dei musei civici pesaresi.\nSempre per quanto riguarda l'artigianato, Pesaro \u00e8 rinomata per la lavorazione del rame, finalizzata alla decorazione di edifici e luoghi di culto di tutto il mondo, per quella del ferro battuto e infine per quella orafa.\nInfrastrutture e trasporti.\nStrade.\nPesaro \u00e8 attraversata dall'Autostrada A14 a tre corsie, alla quale attualmente si pu\u00f2 accedere dal casello \"Pesaro-Urbino\". \u00c8 in progetto un secondo casello, denominato \"Pesaro Sud\", che verr\u00e0 costruito nella zona centro-sud della citt\u00e0 (Santa Veneranda), da realizzarsi entro la fine del 2023.\nLa citt\u00e0 \u00e8 attraversata dalla statale Adriatica SS16. \u00c8 stata realizzata la nuova strada \"Montelabbatese\", che collega la citt\u00e0 con Urbino.\nNel 2012 \u00e8 stato realizzato il 3\u00ba lotto della cosiddetta \"Interquartieri\", la piccola tangenziale della citt\u00e0, che collega in poco tempo il quartiere \"Baratoff\" (zona sud di Pesaro) con la \"Torraccia\" (zona nord-ovest). Il progetto prevede un ulteriore 4\u00ba lotto da realizzarsi approssimativamente entro la fine del 2023, come opera compensativa da parte di Autostrade per l'Italia, che collegher\u00e0 il tratto esistente con il quartiere \"Montegranaro\" (zona sud-est di Pesaro) e l'ospedale di Muraglia, dove \u00e8 previsto un tratto in galleria.\nPiste ciclabili.\nSul lungomare di Pesaro \u00e8 gi\u00e0 in funzione il tratto locale della Ciclovia Adriatica, la lunga pista ciclabile della costa adriatica che, nelle previsioni, collegher\u00e0 la foce del Po con la Puglia. La Pesaro-Fano (13\u00a0km) costituisce il ramo n. 2 della rete locale detta \"Bicipolitana\" che al momento si estende per oltre 80\u00a0km (con progetto di estensione fino a 100\u00a0km). Dal 2015 Pesaro risulta la prima in Italia, a pari merito con Bolzano, nella classifica annuale \"ABiCi\" di Legambiente per gli spostamenti urbani in bicicletta, un successo che le ha regalato pertanto il soprannome ufficiale di \"Citt\u00e0 della Bicicletta\", titolo poi applicato sotto tutti cartelli stradali di accesso alla citt\u00e0. La citt\u00e0 \u00e8 stata riconfermata al vertice della classifica, sempre in coppia con Bolzano, anche nel 2016, 2017 e 2018.\nL'originale nome di \"Bicipolitana\" prende ispirazione dalle reti della metropolitana delle grandi citt\u00e0; ogni ramo della ciclabile pesarese, infatti, \u00e8 caratterizzata da un numero e da un colore sulla segnaletica, con numerosi cartelli che indicano le \"fermate\" e gli incroci tra le linee della rete.\nFerrovie.\nPesaro \u00e8 attraversata dalla ferrovia Bologna-Ancona ed \u00e8 dotata di una stazione ferroviaria, situata nelle vicinanze del centro storico. Dal punto di vista del trasporto di passeggeri la stazione di Pesaro \u00e8 servita da sessanta a centoventi treni al giorno, per il trasporto sia regionale che a lunga percorrenza.\nLa struttura \u00e8 gestita dalla societ\u00e0 \"Centostazioni\", che include le maggiori stazioni italiane.\nNell'estate del 2017 le citt\u00e0 di Pesaro e Fano hanno lanciato il progetto di un arretramento della ferrovia adriatica, spostandone il percorso lungo il tracciato dell'autostrada A14 anzich\u00e9 lungo la costa. Il progetto, collegato ad una rete pi\u00f9 ampia di interventi infrastrutturali nella zona e sostenuto anche dalla regione Marche, \u00e8 stato presentato al Ministero dei Trasporti e all'Anas.\nSport.\nTra gli eventi sportivi pi\u00f9 significativi tenutisi nella citt\u00e0, nominata Citt\u00e0 europea dello Sport per il 2017, le due edizioni del torneo internazionale di tennis della Coppa Davis (nel 1997 e nel 2016), i Mondiali di ginnastica ritmica (2017) svolti per la prima volta in Italia, oltre ai campionati nazionali di ginnastica artistica ospitati ogni anno nella citt\u00e0 marchigiana.\nGli sport pi\u00f9 diffusi sono la pallacanestro e la pallavolo, con le squadre cittadine presenti nella competizione di massima categoria (Serie A1) per entrambe le discipline.\nPallacanestro.\nLa Victoria Libertas Pesaro, militante in Serie A, ha vinto due scudetti, due coppe Italia e una Coppa delle Coppe. Le partite in casa vengono giocate nel Vitrifrigo Arena, il palazzo dello sport principale della citt\u00e0 e uno tra i pi\u00f9 grandi di Italia. Gli allenamenti si svolgono invece nello \"Scavolini Auditorium\", il vecchio palazzetto sportivo della citt\u00e0, per il quale nel 2016 \u00e8 stato approvato un progetto di completa ristrutturazione.\nNel febbraio del 2020 presso la Vitrifrigo Arena si \u00e8 svolta la Final Eight di basket.\nPallavolo.\nLa Robursport Volley Pesaro, squadra campione d'Italia per tre volte consecutive e per due volte vincitrice della coppa CEV, di una Coppa Italia e quattro Supercoppe Italiane, ha cessato ogni tipo di attivit\u00e0 al termine della stagione 2012-13, fondendosi con lo Snoopy Volley Pesaro, dando vita ad un nuovo club chiamato Volley Pesaro[2]. Le partite in casa vengono giocate all'interno del PalaCampanara. Nella stagione 2016-2017 la squadra riesce a conquistare la vittoria nel campionato di serie A2 riportando cos\u00ec la squadra nella massima divisione italiana.\nIn campo maschile invece la squadra principale \u00e8 la Montesi Pesaro che milita nel campionato di Serie B.\nMotociclismo.\nLa tradizione motociclistica pesarese risale agli inizi del XX secolo, quando nel 1911 nasce la Benelli Moto, fondata da Giuseppe e i suoi cinque fratelli. Da allora il motociclismo diverr\u00e0 un fenomeno sociale ed economico oltre che sportivo. In una citt\u00e0 con una popolazione poco superiore a 30.000 abitanti alla fine degli anni trenta, in Benelli lavoravano circa mille addetti. Fra i due conflitti mondiali Benelli entrer\u00e0 a far parte del ristretto gruppo delle pi\u00f9 grandi case motociclistiche italiane, la cosiddetta \"pentarchia\", insieme a Bianchi, Gilera, Moto Guzzi e Sertum, quest'ultime tutte appartenenti al distretto industriale lombardo. Tonino, il pi\u00f9 giovane dei sei fratelli Benelli, vincer\u00e0 quattro titoli italiani a cavallo degli anni 20/30 in sella alle moto che portavano il suo stesso nome. Nel dopoguerra nascer\u00e0 a Pesaro e provincia un vero e proprio distretto motociclistico con la nascita di numerosi marchi, piloti e tecnici.\nTennis.\nDopo aver ospitato gi\u00e0 nel 1997 la sfida tra Italia e Spagna ai quarti di finale di Coppa Davis, nel 2016 la citt\u00e0 ha ospitato gli ottavi di finale di Coppa Davis, disputata tra le squadre di Italia e Svizzera all'interno dell'Adriatic Arena. e i quarti di finale tra Italia e Argentina, svoltisi nei campi del Tennis Club Baratoff.\nCalcio e Calcio a 5.\nLa principale squadra \u00e8 la Vis Pesaro dal 1898 che nella stagione 2017/18 si \u00e8 classificata al primo posto del girone F di Serie D ed ha ottenuto, dopo 13 anni, l'accesso alla Serie C. \nLa squadra di calcio a 5, la Italservice Calcio a 5, gioca nel campionato di Serie A e si \u00e8 laureata due volte campione d'Italia (stagione 2018-19 e 2020-21).\nAltri sport.\nRugby.\nDalla stagione 2008/2009 il Pesaro Rugby gioca in Serie B e dopo la promozione, dalla stagione 2016/2017 ha debuttato per la prima volta in Serie A.\nScherma.\nIl trattato di scherma del 1610 dal titolo \"Gran simulacro dell'arte e dell'uso della scherma di Ridolfo Capoferro di Cagli, Maestro dell'eccelsa nazione alemanna, nell'inclita citt\u00e0 di Siena. Dedicato al Serenissimo Sig. Don Federigo Feltrio della Rovere Principe dello Stato d'Urbino\", testimonia l'antichit\u00e0 della pratica nel territorio.\nIl primo gennaio 1953 il C.O.N.I. procede alla prima affiliazione delle societ\u00e0 schermistiche italiane.\nAttualmente la societ\u00e0 ha la denominazione di \"A.S.D. Club Scherma Pesaro\"\nFootball americano.\nLa squadra cittadina di football americano \u00e8 quella degli Angels Pesaro, che partecipano nella serie B del campionato italiano di football americano.\nPallanuoto.\nLa \"U.S.D. Pallanuoto Pesarese\", fondata nel 1999, per la sua prima volta vincitrice del campionato di serie C (2010-2011) accedendo alla serie B. Partecipa al campionato di Serie C.\nPattinaggio.\nDa febbraio 2016 si disputano all'interno dell'Adriatic Arena i Campionati Italiani Indoor di Pattinaggio Corsa, manifestazione ufficiale FISR."}
{"id": "3539", "revid": "118701904", "url": "https://it.wikipedia.org/wiki?curid=3539", "title": "Punto croce", "text": "Il punto croce \u00e8 una tecnica di ricamo su tela o canovaccio, o lino a trama regolare e larga, infatti i fili devono essere contati e perci\u00f2 ben visibili in modo da poter individuare piccole zone quadrate (ad esempio 2x2 fili di trama e ordito) su cui stendere il ricamo che delinea le diagonali di quei piccoli riquadri.\nI disegni vengono a volte copiati da schemi su base quadrettata a colori, o in bianco e nero, in cui i colori sono rappresentati da simboli e sono accompagnati da una legenda.\nEsistono in commercio alcuni kit per imparaticcio: piccoli tagli di canovaccio gi\u00e0 pronto, colorato a stampa e corredato dai fili richiesti per la lavorazione. Alcuni tessuti gi\u00e0 stampati con il disegno per l'esecuzione del ricamo sono destinati anche ad opere pi\u00f9 complesse e di grandi dimensioni. Il punto croce \u00e8 adatto a confezionare quadri, biancheria per la casa, corredini, tende, tovaglie, coperte e ornare accessori personali o d'arredamento.\nEsecuzione.\nSi lavora su tessuto a tessitura regolare. La tessitura \u00e8 regolare quando 1\u00a0cm2 di tessuto contiene lo stesso numero di fili, sia per la trama che per l'ordito. Un lino 10x10, conta 10 fili per cm\u00b2 (trama molto larga), un lino 22x22 (trama fitta) contiene 22 fili per cm\u00b2 e non \u00e8 adatto al punto croce riferito. Per la realizzazione di questa tecnica \u00e8 opportuno scegliere una trama che pu\u00f2 andare da 11x11 a 17x17 fili.\nL'ago deve avere una cruna larga, in modo da allargare i punti di ingresso nel tessuto e conferire maggiore regolarit\u00e0 al lavoro, e la punta arrotondata, per lo stesso motivo. Il filo, come in ogni tipo di lavoro ad ago, sar\u00e0 di diametro e consistenza proporzionato al tessuto di base e al suo utilizzo finale. I fili colorati sono generalmente di cotone, lana, lino o viscosa e vengono lavorati in modo da formare una serie di X giustapposte, in due tornate, una di andata in cui si lanciano tutte le barre inclinate nella stessa direzione, e una di ritorno in cui si formano le barre in senso inverso.\nQuesto procedimento consente un rovescio del lavoro ordinato, irrinunciabile in un lavoro di pregio. A completamento del lavoro, alcune parti sono rifinite a punto scritto, per dare maggiore senso di profondit\u00e0 all'insieme.\nIl filato pi\u00f9 comunemente usato per il punto croce \u00e8 il \"cotone moulin\u00e9\" che si presenta come un filo a sei capi divisibili; generalmente si usa un solo capo o due, in ragione del rilievo da dare al ricamo, ma alcuni capi richiedono anche l'intero filo di sei capi.\nCome base per il ricamo si possono usare tutte le tele che abbiano trama ed ordito regolare (canovacci) a filo singolo o doppio, l'Emiane (lino misto a cotone), la tela aida, la canapa e anche la juta (per realizzare lavori di stile rustico). La grossezza del filo usato deve essere proporzionale alla larghezza della trama, in modo da ottenere decori visibili.\nOrigine del punto croce.\nIl ricamo a punto croce risale a tempi antichissimi, tanto da non sapere con precisione dove e quando abbia avuto origine. Gi\u00e0 nel 858 furono trovati, in Asia Centrale, reperti di tale tecnica.\n\u00c8 nel Medioevo per\u00f2 che la tecnica del punto croce comincia la sua vera storia. L'influenza dell'arte bizantina (nella Bisanzio medievale gli abiti delle corti, i paramenti sacerdotali e gli abiti dei facoltosi, erano ricchi di ricami di origine persiana) si estende nell'Europa meridionale e conquista successivamente il resto del Vecchio Continente, grazie all'impiego di essa nelle vesti ecclesiastiche.\nIn Europa, tra il X e il XIII secolo il ricamo a punto croce veniva praticato dalle castellane nelle loro lunghe giornate passate ad aspettare i loro uomini partiti per le guerre sante. I disegni, per lo pi\u00f9 copiati dai tappeti portati dai crociati dall'Oriente, venivano fatti su tela di lino e ricamati con fili di seta o lana pi\u00f9 o meno del colore dello stesso tessuto. Scarso era l'utilizzo del cotone, rarissimo, a quei tempi, e di poche variet\u00e0 di colori.\nNel Rinascimento.\nCol Rinascimento il punto croce diventa una delle basi educazionali femminili e molto usato nelle chiese per ornamenti sacri e per guarnire maniche e orli di abiti.\n\u00c8 in questo periodo che nasce l'imparaticcio, ovvero un pezzo di stoffa, generalmente di lino, sulla quale ragazze e bambine ricamavano i propri esercizi di puntocroce per imparare tecnica e nuovi disegni (soprattutto lettere e cifre e simboli religiosi e stilizzati); l'imparaticcio viene chiamato nei paesi anglosassoni \"sampler\", dal latino \"exemplum\", mentre nei paesi di lingua francese assume il nome di \"marquoir\", poich\u00e9 il punto croce veniva chiamato \"point de marque\" dall'usanza di \"marcare\" cio\u00e8 di apporre le proprie iniziali sulla biancheria ricamata proprio con questo tipo di ricamo.\nTali imparaticci fungono da vera e propria enciclopedia del ricamo, tramandabile ed estensibile di generazione in generazione, piena di spunti per comporre nuovi decori. Diversi i materiali impiegati, fili di seta o di lana, tele di lino grezzo e fine: pi\u00f9 raro il cotone, non ancora molto diffuso.\nVerso il 1500 iniziano a circolare in Germania, in Francia e in Italia i primi schemi stampati con motivi floreali e animali, disegni ancora sempre ispirati all'Oriente.\nNel XVIII secolo i disegni diventano pi\u00f9 raffinati e realistici raffigurando anche soggetti paesaggistici; ma \u00e8 nel XIX secolo che si ha il vero \"boom\" del punto croce, quando i \"sampler\", sempre pi\u00f9 complessi ed elaborati, entrano a far parte del corredo delle giovani spose come repertorio di motivi da utilizzare nel corso della loro vita matrimoniale.\nCon lo sviluppo dell'industria tessile, infatti, si possono avere variet\u00e0 di tele e di fili colorati e finalmente verranno stampati anche degli schemi colorati che renderanno pi\u00f9 agile il ricamo. Diventa cos\u00ec il passatempo preferito dalle donne e verr\u00e0 esportato anche in America con le prime emigrazioni.\nXX secolo.\nAgli inizi del XX secolo, per\u00f2, il punto croce ha un brusco declino, perch\u00e9 l'avvento dello Stile Liberty richiede tipi di ricamo pi\u00f9 articolati e svolazzanti. Inoltre, durante le lotte per l'emancipazione femminile, il ricamo viene volutamente accantonato in quanto ritenuto un'attivit\u00e0 troppo \"domestica\" e frustrante. \u00c8 solo nei recenti anni ottanta che torna alla ribalta: la donna ha raggiunto i suoi obiettivi e si avvicina nuovamente al ricamo. Ma non \u00e8 pi\u00f9 un'attivit\u00e0 necessaria per la decorazione delle stoffe, dato che nel frattempo si \u00e8 ampiamente sviluppata la stampa su tessuto. Il ricamo viene per lo pi\u00f9 praticato come passatempo, per cui vengono abbandonate le tecniche impegnative ed eleganti del bianco e si sviluppa moltissimo il variopinto punto croce, anche perch\u00e9 la stampa di schemi a colori ne facilita l'esecuzione. Attualmente molte riviste specializzate si occupano esclusivamente della pubblicazione di schemi per il punto croce.\nPer chi vuole realizzare disegni originali esistono appositi software che permettono di creare gli schemi anche in maniera automatica partendo da un'immagine."}
{"id": "3541", "revid": "2233657", "url": "https://it.wikipedia.org/wiki?curid=3541", "title": "Palmiro Togliatti", "text": "Membro fondatore del Partito Comunista d'Italia nel 1921, ne fu segretario e capo indiscusso dal 1927 fino al 1964, con un'interruzione dal 1934 al 1938, durante il quale fu il rappresentante all'interno del Comintern (per le sue capacit\u00e0 di mediatore fra le varie anime del partito fu chiamato il \u00abgiurista del Comintern\u00bb, appellativo attribuitogli da Lev Trotskij), l'organizzazione internazionale dei partiti comunisti d'osservanza moscovita.\nAnche di questo organismo Togliatti fu uno degli esponenti pi\u00f9 rappresentativi e, dopo che esso fu sciolto nel 1943 e sostituito dal Cominform nel 1947, rifiut\u00f2 la carica di segretario generale, offertagli direttamente da Stalin nel 1951, preferendo restare al comando del partito in Italia e cominciando a nutrire dei dubbi sulla politica del leader sovietico, fatto che gli far\u00e0 approvare in pieno la linea di Nikita Chru\u0161\u010d\u00ebv al XX congresso del PCUS (1956).\nMinistro senza portafoglio negli esecutivi Badoglio II e Bonomi II, dal 1944 al 1945 ricopr\u00ec la carica di vicepresidente del Consiglio e poi, dal 1945 al 1946, quella di ministro di grazia e giustizia, nei governi di coalizione che ressero l'Italia dopo la caduta del fascismo.\nMembro dell'Assemblea Costituente, dalla primavera del 1947 guid\u00f2 il partito all'opposizione rispetto ai vari governi che si succedettero sotto la guida della Democrazia Cristiana, che conquist\u00f2 un successo storico alle elezioni del 18 aprile 1948. Dopo anni di ortodossia stalinista, Togliatti escogit\u00f2 la \"via italiana al socialismo\", cio\u00e8 la realizzazione del progetto comunista tramite la democrazia, ripudiando l'uso della violenza e applicando la Costituzione italiana in ogni sua parte.\nSopravvissuto a un attentato nel luglio 1948, egli mor\u00ec nel 1964, durante una vacanza in Crimea sul Mar Nero, nell'allora Unione Sovietica.\nBiografia.\nLe origini familiari e gli studi.\nPalmiro Togliatti nacque il 26 marzo 1893 a Genova una famiglia piemontese; il padre, Antonio, nacque nel 1852 a Coassolo, in provincia di Torino; la famiglia avrebbe voluto destinarlo alla carriera ecclesiastica ma Antonio, dopo il seminario a Giaveno, non volle prendere i voti e si trasfer\u00ec a Torino, si diplom\u00f2 maestro e, dopo un periodo d'insegnamento, si impieg\u00f2 dapprima come istitutore, poi come contabile nell'amministrazione dei Convitti nazionali del Regno, sposando una maestra elementare torinese, Teresa Viale, \u00abla figura centrale della famiglia\u00bb.\nIl lavoro del padre costrinse i Togliatti a frequenti spostamenti in diverse citt\u00e0.\nLa madre dovette lasciare l'insegnamento per occuparsi esclusivamente della famiglia, che andava crescendo: il primogenito Eugenio (1890) nacque a Orbassano; Maria Cristina (1892) e Palmiro a Genova, nella casa di via Albergo dei Poveri 8; l'ultimo figlio, Enrico, nacque a Torino, nel 1900.\nIl nome Palmiro gli venne dato perch\u00e9 nato nel giorno della Domenica delle Palme; i genitori erano religiosi, senza che questo fosse vissuto dal giovane Togliatti come un'imposizione:\n\u00abPer abitudine si andava a messa tutte le domeniche, ma non sentii mai il problema religioso con troppa intensit\u00e0\u00bb.\nDal 1897 la famiglia Togliatti visse a Novara, dove Palmiro frequent\u00f2, con la sorella, la prima elementare; poi prosegu\u00ec gli studi a Torino; dal 1902 fu a Sondrio, dove consegu\u00ec la licenza ginnasiale; dal 1908 frequent\u00f2 il Liceo classico Azuni di Sassari, dove risult\u00f2, con la sorella, il migliore dell'Istituto.\nIl padre Antonio, malato di cancro, si era dovuto ricoverare in ospedale, a Torino, morendovi il 21 gennaio 1911; la famiglia cadde in serie ristrettezze economiche.\nTrasferitasi, nell'estate del 1911, nella casa torinese di Lungodora Firenze 55, la madre Teresa si diede a lavorare di cucito mentre Eugenio, studente dell'ultimo anno di matematica, dava lezioni private, unitamente a Palmiro e Maria Cristina, che pure studiavano per superare il concorso con il quale il Collegio Carlo Alberto metteva a disposizione 65 borse di studio di 70 lire mensili per frequentare l'Universit\u00e0 di Torino.\nNell'ottobre 1911 entrambi superarono gli esami: Palmiro si classific\u00f2 2\u00ba e Maria Cristina 11\u00aa; al 9\u00ba posto un giovane sardo, Antonio Gramsci, che s'iscrisse, come Maria Cristina, alla facolt\u00e0 di lettere; Palmiro avrebbe voluto seguire i corsi di filosofia ma, per decisione dei familiari, dovette iscriversi alla facolt\u00e0 di giurisprudenza.\nNon \u00e8 chiaro il preciso percorso intellettuale del giovane Togliatti: nel clima culturale di quegli anni stavano prevalendo le correnti neo-idealistiche; andavano dal magistero di Benedetto Croce alle espressioni pi\u00f9 esasperate di nazionalismo e di spiritualismo; a queste ultime Togliatti dichiarer\u00e0 sempre di essere rimasto estraneo; \u00e8 certo che Benedetto Croce, soprattutto, poi \"La Voce\" di Giuseppe Prezzolini, Gaetano Salvemini, Romain Rolland ebbero non poca parte sulla sua formazione giovanile; il primo accostamento al marxismo sarebbe avvenuto soprattutto tramite gli scritti del Labriola; gli elementi decisivi che portarono Togliatti al socialismo marxista furono l'amicizia con Gramsci e la concreta realt\u00e0 sociale torinese, che vedeva lo sviluppo di un forte e organizzato movimento operaio.\nTogliatti s'iscrisse al Partito Socialista nel 1914, anche se non frequent\u00f2 la vita di partito per diversi anni; allo scoppio della prima guerra mondiale si dichiar\u00f2 favorevole all'intervento dell'Italia a fianco dell'Intesa, secondo una considerazione politica, minoritaria fra i socialisti, che portava a distinguere \u00abfra la guerra imperialista e le giuste rivendicazioni nazionali contro i vecchi imperialismi; non ritenevano giusto che alcune province italiane rimanessero sotto il dominio di uno Stato straniero, per di pi\u00f9 reazionario\u00bb.\nDopo una brillante serie di studi conclusa con la media del 30, Togliatti si laure\u00f2, nel novembre 1915, con la tesi \"Il regime doganale delle colonie\", discussa con Luigi Einaudi.\nSeguendo la sua primitiva inclinazione, s'iscrisse anche alla facolt\u00e0 di Lettere e Filosofia, ma la guerra e, poi, l'attivit\u00e0 politica gli impedirono di conseguire la seconda laurea.\nRiformato, per la forte miopia, nel 1915 si arruol\u00f2 volontario nella Croce Rossa, prestando servizio in diversi ospedali, anche al fronte; nel frattempo, le necessit\u00e0 belliche indussero i Comandi militari a rivedere i criteri di arruolamento, cos\u00ec nel 1916 Togliatti fu dichiarato \"abile e arruolato\"; fu assegnato al 54\u00ba Reggimento Fanteria per poi passare, su sua richiesta, al 2\u00ba Reggimento Alpini; nel 1917 fu ammesso al corso allievi ufficiali, a Caserta; lo super\u00f2, per\u00f2 senza ottenere la nomina a ufficiale, a causa di una grave pleurite sopraggiunta nel frattempo; caporal maggiore alla sanit\u00e0, fu congedato nel dicembre del 1918, allo scadere di una lunga licenza.\nL'inizio dell'attivit\u00e0 politica.\n\"L'Ordine Nuovo\".\nA Torino Togliatti insegn\u00f2 diritto ed economia in un istituto privato e collabor\u00f2, come cronista, al quotidiano socialista \"Avanti!\"; s'impegn\u00f2 anche nell'attivit\u00e0 politica delle sezioni del Partito e tenne il suo primo comizio a Savigliano.\nNel 1919 il Partito Socialista era in piena espansione di consensi elettorali, particolarmente a Torino, dove lo sviluppo industriale aveva creato un forte nucleo operaio; dopo il successo della rivoluzione russa i giovani socialisti torinesi, Gramsci in testa, avevano avvertito che, di fronte all'inerzia dei dirigenti socialisti nazionali \u2013 parte dei quali ritenevano che la rivoluzione socialista sarebbe avvenuta ineluttabilmente per forza propria, mentre altri consideravano strategica una politica esclusivamente riformista - quello torinese poteva essere un laboratorio politico dove sviluppare le premesse di una rivoluzione italiana, per conseguire la quale occorreva, per\u00f2, un'azione diretta allo scopo; per dare voce a tali esigenze e per comprendere i nuovi, enormi problemi creati dalla guerra, dalle rivoluzioni in Europa, per fare i conti con la cultura italiana contemporanea, Gramsci, Tasca, Terracini e Togliatti fondarono il settimanale \"L'Ordine Nuovo\", il cui primo numero usc\u00ec il 1\u00ba maggio 1919.\nTogliatti vi tenne la rubrica culturale \u00abLa battaglia delle idee\u00bb, con articoli spesso polemici: ne fecero le spese il gi\u00e0 ammirato Prezzolini, ora giudicato un moralista, un \u00abmaestro di scuola, predestinato alla sterilit\u00e0\u00bb; lo scrittore Piero Jahier, cui rimprover\u00f2 il dilettantismo politico; Piero Gobetti, un \u00abpredicatore del rinnovamento morale del mondo\u00bb, un \u00abragazzo d'ingegno\u00bb s\u00ec, ma dal \u00abfrasario nuvoloso che dovrebbe dare l'illusione della profondit\u00e0\u00bb.\nLa recensione al libro \"Polemica liberale,\" del noto giornalista Missiroli, gli diede occasione, dopo aver riconosciuto i meriti storici dei principi liberali, di denunciare i limiti del liberalismo politico italiano, \u00abmovimento di aristocrazia intellettuale, non riscossa di sane e forti energie sociali\u00bb, rispetto al quale \u00abil socialismo pu\u00f2 diventare il vero liberatore del Paese nostro\u00bb.\nDa giugno, sotto l'impulso di Gramsci, il settimanale mut\u00f2 interessi e contenuti: meno rassegne culturali, pi\u00f9 attenzione alle forme di organizzazione che il movimento operaio italiano si stava dando, sulla scorta dell'esperienza russa dei \"Soviet\", di quella tedesca dei \"Revolution\u00e4re Obleute,\" degli \"Arbeiterr\u00e4te\" austriaci: la creazione dei Consigli operai.\nLa commissione di fabbrica \u00e8 giudicata da \"L'Ordine Nuovo\" non solo un organo di democrazia operaia, anche il nucleo di un futuro potere proletario, l'\u00abordinatrice di fatto e di diritto di tutto il regime di produzione e di scambio\u00bb.\nLe valutazioni positive de \"L'Ordine Nuovo\" contrastavano con le posizioni critiche, per diversi motivi svolte al riguardo tanto dai sindacalisti della Camera del Lavoro\u00a0\u2013 che rimproverano di anarchismo quegli operai\u00a0\u2013 quanto da Amadeo Bordiga che, dalla rivista \"Soviet,\" accusava l'iniziativa di \u00abeconomicismo\u00bb: il proletariato non pu\u00f2 emanciparsi sul terreno dei rapporti economici \u00abmentre il capitalismo detiene, con lo Stato, il potere politico\u00bb.\nIl movimento dei Consigli continu\u00f2 a svilupparsi, insieme all'estensione dei conflitti sindacali, delle serrate e delle occupazioni delle fabbriche; gli ordinovisti, come la FIOM, appoggiarono l'occupazione della FIAT, avvenuta il 1\u00ba settembre 1920, a seguito della serrata industriale; fu imitata in quasi tutte le fabbriche della citt\u00e0; la gestione della produzione fu attivata dai Consigli operai, in assenza dei tecnici e dei dirigenti della fabbrica.\nTogliatti, che in luglio aveva assunto la carica di segretario della Sezione socialista torinese, era convinto che la dittatura del proletariato fosse attuabile \u00abperch\u00e9 era realizzata la sua fondamentale premessa storica: il prevalere del proletariato industriale e rivoluzionario nella vita del Paese e l'imporsi della sua ideologia di conquista a tutte le categorie di lavoratori\u00bb.\nLa fondazione del Partito Comunista.\nL'occupazione ebbe termine il 26 settembre 1920 con un compromesso, fra proprietari e operai, favorito da Giolitti.\nDi fronte all'inerzia del Partito Socialista, gli ordinovisti si convinsero che \u00abil destino della rivoluzione socialista dipende soprattutto dall'esistenza di un partito che sia veramente un partito comunista\u00bb, la Sezione torinese decise, a grande maggioranza, di costituirsi in frazione comunista partecipando, con Gramsci, al Convegno di Imola che, il 29 novembre, sanc\u00ec ufficialmente la frazione comunista del Partito Socialista; Amadeo Bordiga il suo leader pi\u00f9 prestigioso.\nIl 15 gennaio 1921 si apr\u00ec, a Livorno, il XVII Congresso del Partito Socialista; il giorno 21 la minoranza comunista si costituiva in partito, il Partito Comunista d'Italia: degli ordinovisti, erano presenti a Livorno Gramsci e Terracini; Togliatti era rimasto a Torino, a dirigere \"L'Ordine Nuovo\", gi\u00e0 divenuto quotidiano.\nDa tempo erano iniziate le violenze delle squadre fasciste, nell'indifferenza delle forze dell'ordine, che privilegiavano la sorveglianza dei comunisti.\nIl fascismo \u00e8 giudicato \u00abla parte peggiore della borghesia italiana, quella che non ha mai fatto l'abitudine a una scuola di pensiero, quella che \u00e8 classe dominante unicamente per una specie di diritto di ereditariet\u00e0; ma non possiede alcuna delle qualit\u00e0 che occorrono ai dirigenti di uno Stato\u00bb.\nSaluta l'opposizione alle violenze fasciste di Firenze del marzo 1921 scrivendo che \u00abil proletariato non deve mai dare esempio di vilt\u00e0 [...] meglio, cento volte meglio, lasciare 50 morti sul lastrico di una citt\u00e0 che tollerare, senza reazione, la violenza e l'offesa\u00bb; di fronte all'incendio della Camera del Lavoro di Torino, avvenuto senza incontrare opposizione, scrive, il 4 maggio 1921:\n\u00abQuando ti pentirai, o popolo, di quello che non hai fatto, di quello che non hai ancora saputo fare, di quello di cui gli avversari tuoi hanno dovuto farti la scuola? [...] Ma non rallegratevi, borghesi: nell'animo del popolo d'Italia maturano propositi. E non parole, non canti, ma fuoco e cenere d'incendi, e secco scoppiettare di fucilate li fan maturare\u00bb.\nMentre Gramsci rimase a Torino, a dirigere \"L'Ordine Nuovo\", alla fine dell'estate del 1921 Togliatti venne mandato a Roma, \u00abcitt\u00e0 dei trafficanti e dei burocrati, citt\u00e0 del popolo eroico e generoso e della borghesia vile e parassita\u00bb, come redattore-capo del quotidiano \u00abIl Comunista\u00bb, diretto dal deputato Luigi Repossi, che inizi\u00f2 le pubblicazioni l'11 ottobre: percepiva 1\u00a0500 lire al mese e alloggiava in una pensione di via Giovanni Lanza 152; continu\u00f2 a collaborare anche al quotidiano torinese, telefonando, alla sera, le proprie corrispondenze.\nA Roma si stampava anche \u00abCompagna\u00bb, diretta da Giuseppe Berti: fra le redattrici vi era la torinese Rita Montagnana, sorella di Mario, redattore de \"L'Ordine Nuovo\"; tra Rita e Togliatti nacque, qualche tempo dopo, una relazione che sfocer\u00e0 nel matrimonio, celebrato nel Municipio di Torino il 27 aprile 1924.\nIl III Congresso dell'Internazionale Comunista, nel giugno 1921, di fronte all'esaurirsi della spinta rivoluzionaria in Europa, aveva stabilito la nuova tattica che i partiti comunisti nazionali avrebbero dovuto seguire: quella di un fronte unico con i partiti socialisti per opporsi alla montante reazione della destra: il Partito Comunista d'Italia si oppose a quell'indirizzo; nel suo II Congresso, tenuto a Roma nel marzo 1922, Bordiga e Terracini, per la maggioranza dei congressisti, ribadirono il rifiuto a ogni accordo con i socialisti; sottovalutarono il pericolo fascista; previdero uno sbocco socialdemocratico alla crisi italiana; restava operante solo l'intesa con i socialisti sul piano sindacale.\nGramsci e Togliatti, che entr\u00f2 a far parte del Comitato Centrale, si allinearono con la maggioranza di Bordiga, pur non condividendo l'opposizione alle direttive del Comintern; temevano una frattura o una scissione nel partito.\nIl 5 ottobre, commentando la conclusione del XIX Congresso del Partito Socialista, Togliatti scrisse, su \"L'Ordine Nuovo\", che l'espulsione dal PSI dei riformisti di Turati rappresentava un segnale positivo per il riavvicinamento dei due partiti, concetto ribadito il 12 ottobre, in un discorso tenuto al Comitato centrale del Partito.\nL'avvento del fascismo.\nIl 28 ottobre 1922, in coincidenza con la marcia su Roma, una squadra fascista penetr\u00f2 nella tipografia dove si stampava \u00abIl Comunista\u00bb: vi era anche Togliatti, che riusc\u00ec a fuggire; il quotidiano cess\u00f2 le pubblicazioni il 31 ottobre, con un ultimo appello all'attivit\u00e0 illegale.\nA Torino ci aveva pensato, il 29 ottobre, il questore Benedetto Norcia a chiudere provvisoriamente \"L'Ordine Nuovo\", imitato dal collega di Trieste, che aveva sospeso le pubblicazioni dell'altro quotidiano comunista \u00abIl Lavoratore\u00bb.\nTogliatti minimizzava, come la maggioranza del gruppo dirigente del partito, il significato politico dell'avvento dei fascisti al governo:\n\u00abnon hanno profondamente modificato la situazione interna italiana [...] il governo fascista, che \u00e8 la dittatura della borghesia, non avr\u00e0 interesse di liberarsi di alcuno dei tradizionali pregiudizi democratici\u00bb.\nTogliatti ritorn\u00f2 a Torino dove, il 7 novembre, tenne un comizio in celebrazione dell'anniversario della rivoluzione russa; nel dicembre successivo Torino fu sconvolta dalla strage del 18 dicembre, quando gli squadristi, comandati dal console della Milizia Piero Brandimarte, devastarono la Camera del Lavoro e la sede de \"L'Ordine Nuovo\", uccidendo 22 persone.\nDopo questo avvenimento Togliatti si distacc\u00f2 dall'attivit\u00e0 politica, per motivi non chiariti: malattia, crisi sentimentale, paura delle rappresaglie fasciste o, forse, perch\u00e9 \u00abper Togliatti la politica era arte di governo, non milizia rivoluzionaria. Forse gli si present\u00f2, in quella e in altre occasioni, il problema se dovesse veramente abbandonare i suoi studi per dedicarsi unicamente alla politica\u00bb.\nNon fu nemmeno coinvolto dall'ondata di arresti ordinati, nel febbraio 1923, da Mussolini: oltre ai delegati comunisti di ritorno dal IV congresso dell'Internazionale, che aveva imposto la fusione dei partiti socialista e comunista, furono arrestati pi\u00f9 di 5\u00a0000 dirigenti comunisti di vario livello; tra le maggiori personalit\u00e0, sfuggirono all'arresto - a parte Gramsci, rimasto a Mosca, e Tasca, in Svizzera -, solo Terracini, Camilla Ravera e lo stesso Togliatti.\nL'operazione poliziesca, coordinata da De Bono, era del tutto illegale; tutti furono prosciolti in istruttoria o assolti alla fine dell'anno, nel processo; ma raggiunse lo scopo di allontanare dal partito i militanti meno decisi e di sconvolgere l'organizzazione, costringendola all'illegalit\u00e0.\nIn aprile Togliatti riprese i contatti con il partito, entrando a far parte del Comitato esecutivo: assunto lo pseudonimo di Paolo Palmi, si trasfer\u00ec nella nuova sede clandestina, ad Angera, sul lago Maggiore.\nErano i giorni in cui l'Internazionale, con un atto d'imperio, aveva imposto al partito italiano la formazione di un nuovo esecutivo costituito da tre esponenti della maggioranza di sinistra - Togliatti, Scoccimarro, Fortichiari - e due della minoranza di destra - Angelo Tasca e Giuseppe Vota -, con il compito di portare a effetto la fusione con la frazione del Partito Socialista aderente all'Internazionale, guidata da Giacinto Menotti Serrati.\nTogliatti - legato a Bordiga, nettamente contrario all'operazione - esitava, dichiarandosi disposto ad accettare la carica a condizione di sviluppare \u00abuna polemica aperta con l'Internazionale e con la minoranza del partito\u00bb e denunciando, a Gramsci, quello che riteneva essere il tentativo, da parte della minoranza, di liquidare l'\u00abesperienza del movimento politico proletario che ha portato alla creazione del partito comunista\u00bb.; posizione giudicata un grave errore, da Gramsci, il quale considerava una iattura la contrapposizione del debole partito italiano con l'Internazionale.\nL'operazione della fusione non and\u00f2 in porto; la frazione socialista, favorevole all'unificazione con i comunisti, fu radiata dal PSI, nell'agosto 1923.\nAllo stesso tempo Gramsci s'impegnava a costituire, nel partito, una maggioranza di centro, cercando di attrarre a s\u00e9 gli elementi dell'attuale maggioranza di sinistra per isolare Bordiga (considerato un dottrinario, che condannava il partito all'immobilismo) e la destra di Tasca (secondo Gramsci, intendeva liquidare, nel partito, ogni prospettiva rivoluzionaria e arrivare a un accordo con altre forze politiche antifasciste) in modo da mantenere la fisionomia del partito nato a Livorno, senza rompere con l'Internazionale comunista; Togliatti fin\u00ec con l'allinearsi alla strategia di Gramsci, pur con quelle esitazioni che sembravano essere una tipica espressione del suo carattere.\nIn Italia la stampa comunista era bersagliata da sequestri motivati dai prefetti con la sua \u00abattivit\u00e0 antinazionale\u00bb o per l'\u00abistigazione all'odio di classe\u00bb: nell'agosto 1923 Togliatti fond\u00f2 il settimanale \u00ab\"lo Stato Operaio\"\u00bb a Milano, dove si trovava quando, il 21 settembre, venne arrestato insieme a Tasca, Vota, Leonetti, Gennari, Mario Montagnana, Teresa Noce e Caterina Piccolato;. denunciati per \u00abcomplotto contro la sicurezza dello Stato\u00bb, furono assolti in istruttoria, dopo tre mesi di carcere preventivo, a San Vittore.\nNell'agosto 1923 Mussolini fece approvare dal Parlamento una nuova legge elettorale, la legge Acerbo; assegnava i 2/3 dei seggi alla lista che avesse superato il 25% dei voti.\nTogliatti scrisse che \u00abil fascismo vuole, conquistato il potere, disperdere gli aggregati proletari, impedire una loro unificazione su qualsiasi terreno, provocare una unificazione, attorno a s\u00e9, dei gruppi politici borghesi\u00bb: il 6 aprile 1924 le elezioni confermarono il blocco borghese intorno al \u00ablistone\u00bb mussoliniano, che raccolse il 66,2% dei voti e 375 seggi.\nL'\u00abAlleanza per l'unit\u00e0 proletaria\u00bb, lista unitaria di comunisti e socialisti \u00abterzini\u00bb, ottenne il 3,8% e 19 deputati, tra i quali Gramsci che cos\u00ec, apparentemente protetto dall'immunit\u00e0 parlamentare, pot\u00e9 rientrare in Italia; Togliatti non era candidato; Bordiga, bench\u00e9 sollecitato, aveva rifiutato di presentarsi alle elezioni.\nIl risultato elettorale ottenuto, bench\u00e9 modesto, fu accolto con soddisfazione, essendo stato superiore al previsto e vicino a quello ottenuto dagli altri due partiti socialisti.\nLa conferenza di Como.\nIl chiarimento interno al partito si tenne nella conferenza clandestina convocata, nella met\u00e0 di maggio, presso Como, nella quale le tre correnti presentarono, ciascuna, una propria relazione.\nTogliatti, per il \u00abcentro\u00bb, criticando la concezione bordighiana del partito come un'organizzazione di quadri rivoluzionari isolata dalle masse, sostenne che quello comunista doveva essere \u00abil Partito della dittatura del proletariato, ma la dittatura del proletariato sar\u00e0 una parola d'ordine solo nel momento in cui saremo riusciti a trascinare dietro di noi, a porre sul terreno della lotta per la conquista del potere le grandi masse della popolazione lavoratrice e non solo l'avanguardia che oggi \u00e8 raccolta nei nostri Partiti. Per giungere a quel momento bisogna saper costruire tutta una catena storica attraverso i suoi successivi anelli e quindi saper lanciare delle parole d'ordine adattate alla situazione in cui ci troviamo e ai rapporti di forze reali che troviamo dinnanzi a noi\u00bb.\nI delegati del convegno si espressero in larga maggioranza a favore della sinistra di Bordiga.\nAlla fine del mese Togliatti, Bordiga, Grieco, Tasca e altri quattordici delegati italiani partirono per Mosca, per partecipare al V Congresso dell'Internazionale, il primo dopo la morte di Lenin, convocato per il 17 giugno 1924.\nIl tema della relazione di Zinov'ev era incentrato sulla necessit\u00e0 di combattere le \u00abdeviazioni\u00bb di sinistra e di destra, presenti in diversi partiti comunisti; ritenendo che vi fossero prospettive rivoluzionarie a medio termine, la risoluzione finale dell'Internazionale dichiarava che era necessario non farsi irretire da alleanze con i partiti socialdemocratici; per l'Italia, attraversata da una grave crisi politica a seguito del delitto Matteotti, il compito del partito comunista era: \u00ab1) abbattere il fascismo; 2) scartare dalla scena politica [...] i partiti d'opposizione costituzionale e riformista; 3) riunire dietro di s\u00e9 le masse operaie e contadine per un'azione di classe mirante alla conquista del potere\u00bb.\nNel suo intervento sulla situazione politica italiana, Togliatti, che aveva assunto lo pseudonimo di \u00abErcoli\u00bb, rilevata l'impossibilit\u00e0 dei partiti di sinistra di condurre da soli la lotta contro il fascismo, aveva invece sostenuto la necessit\u00e0 di isolare i fascisti dai loro \u00abtemporanei alleati, facendone per un periodo transitorio [...] degli alleati della classe operaia, e di utilizzare tutte le fessure esistenti nell'insieme dei raggruppamenti borghesi e semiborghesi, per favorire contemporaneamente il processo di disgregazione di questo blocco\u00bb.\nStante il rifiuto della sinistra di assumere cariche, vennero eletti al Comitato Esecutivo del PCI di Gramsci (dall'agosto fu investito anche della nuova carica di segretario generale del Partito), Togliatti (dallo stesso periodo responsabile anche del settore agitazione e propaganda), Scoccimarro, Mers\u00f9, Maffi.\nDurante la crisi del regime fascista, nella seconda met\u00e0 del 1924, il Partito Comunista aument\u00f2 il numero dei suoi iscritti e la diffusione della sua stampa, ma non riusc\u00ec a incidere sulla crisi: la proposta della creazione di un \"antiparlamento\" fu respinta dai socialisti e dalle altre forze aventiniane, che temevano il radicalismo rivoluzionario dell'iniziativa; il \u00abnullismo\u00bb dell'Aventino si concret\u00f2 nel manifesto dell'11 novembre, che chiedeva l'intervento del re, in realt\u00e0 solidale con lo stesso regime.\nI comunisti rientrarono in parlamento; dopo il discorso di Mussolini del 3 gennaio 1925, la repressione, mai cessata nei loro confronti, si estese anche alle altre opposizioni.\nIl 3 aprile Togliatti venne arrestato con cinque capi d'imputazione, tra cui quello di \u00abfar sorgere in armi gli abitanti del Regno contro i poteri dello Stato\u00bb; anche questa volta, essendo intervenuta un'amnistia, non si arriv\u00f2 al processo; il 29 luglio venne scarcerato; pot\u00e9 cos\u00ec conoscere il figlio Aldo, nato durante la detenzione; un successivo mandato di cattura, emesso in settembre, non ebbe effetto perch\u00e9 Togliatti, rientrato nella clandestinit\u00e0, riusc\u00ec a far perdere le proprie tracce.\nIl congresso di Lione.\nNell'autunno si tennero, clandestinamente, i congressi provinciali di partito: Gramsci, appoggiato da Togliatti e da altri esponenti del centro e della destra, vi svolse un'intensa attivit\u00e0, allo scopo di strappare alla sinistra il controllo delle Federazioni, in vista del III Congresso nazionale, da tenersi a Lione; qui, dal 20 gennaio 1926 vennero presentate e discusse le tesi congressuali che, secondo Paolo Spriano, \u00absono il prodotto pi\u00f9 maturo dello sviluppo teorico leninista di Gramsci e di Togliatti\u00bb.\nIl fascismo viene visto in queste tesi come un'espressione della politica tradizionale delle classi dirigenti italiane, della lotta del capitalismo contro la classe operaia; ha la sua base sociale \u00abnella piccola borghesia urbana e in una nuova borghesia agraria\u00bb; rispetto al tradizionale programma di conservazione e di reazione della classe politica italiana, fatta di accordi e di compromessi, il fascismo ha inteso \u00abrealizzare una unit\u00e0 organica di tutte le forze della borghesia in un solo organismo politico sotto il controllo di un'unica centrale che dovrebbe dirigere insieme il partito, il governo e lo Stato\u00bb; destinato, per le sue stesse premesse, a svolgere un'aggressiva politica imperialistica, \u00abnel campo economico agisce come strumento di una oligarchia industriale e agraria per accentrare nelle mani del capitalismo il controllo di tutte le ricchezze del paese. Ci\u00f2 non pu\u00f2 fare a meno di provocare un malcontento nella piccola borghesia la quale, con l'avvento del fascismo, credeva giunta l'era del suo dominio\u00bb.\nEra un primo elemento di contraddizione nel blocco reazionario creato dal fascismo, al di fuori del quale restavano altri centri di opposizione borghese, come il gruppo giolittiano:\n\u00abQuesto gruppo si collega a una sezione della borghesia industriale e, con un programma di riformismo laburista, esercita influenza sopra strati di operai e piccoli borghesi\u00bb.\nInserire il proletariato come terzo elemento della lotta politica italiana, l'alleanza tra classe operaia del Nord e proletariato agricolo del Sud, sempre per le tesi congressuali, era la condizione per la creazione di prospettive rivoluzionarie nel paese; per\u00f2 occorreva che il partito fosse in costante contatto con la classe operaia, per questo doveva \u00abbolscevizzarsi\u00bb, ossia organizzarsi sullo stesso luogo di lavoro, creandovi cellule comuniste, senza essere un partito di soli operai:\n\u00abla classe operaia e il suo partito non possono fare a meno degli intellettuali e devono essere in grado di raccogliere e guidare tutti gli elementi che per una via o per un'altra sono spinti alla rivolta contro il capitalismo\u00bb, come i contadini, possibile tramite politico tra il proletariato e le classi rurali; si trattava della conferma della necessit\u00e0 di sviluppare un partito di massa.\nIl Congresso si concluse il 26 gennaio: le \"Tesi\" di Gramsci e Togliatti raccolsero pi\u00f9 del 90% dei consensi dei delegati, la sinistra di Bordiga perdette il controllo del partito; Gramsci fu confermato segretario generale, Togliatti fu confermato all'Esecutivo, all'Ufficio di segreteria e al Comitato centrale. Contro l'esito del Congresso la corrente di sinistra present\u00f2 un ricorso, respinto dall'Internazionale.\nA Mosca, in Svizzera e a Parigi.\nIl 10 febbraio 1926 Togliatti lasci\u00f2 l'Italia, con la moglie e il figlio, per Mosca, essendo stato nominato capo-delegazione del Partito Comunista d'Italia per il VI Plenum dell'Internazionale Comunista: non immaginava che sarebbe rientrato in Italia solo diciassette anni dopo.\nNel precedente dicembre, nel partito russo era avvenuto uno scontro interno, tra i maggiori dirigenti: quasi emarginato Trotskij; Zinov'ev e Kamenev attaccarono Bucharin e Stalin, contestando loro l'impossibilit\u00e0 di costruire il socialismo nella sola Unione Sovietica; ma rimasero in minoranza.\nL'Internazionale aveva concordato di non affrontare i problemi interni del partito russo, ma Bordiga aveva insistito e, dopo uno scontro con Stalin, nella seduta del Plenum critic\u00f2 il predominio esercitato dal partito russo e la politica di bolscevizzazione dei partiti comunisti.\nNel suo discorso del 25 febbraio, Togliatti attacc\u00f2 Bordiga, accusandolo di aver portato il partito italiano sull'orlo della distruzione, difese l'attuale politica del gruppo dirigente italiano, volta a individuare e approfondire gli eventuali contrasti del blocco reazionario al potere in Italia, manifest\u00f2 dubbi sulle possibilit\u00e0 - avanzate dalla relazione di Zinov'ev - di svolte rivoluzionarie in Europa.\nTogliatti, al termine del Plenum, venne eletto all'Esecutivo dell'Internazionale con Stalin, Zinov'ev, Bucharin, Trotskij, Th\u00e4lmann, Kuusinen, Manuil'skij e altri.\nLa lettera di Gramsci.\nDall'estate del 1926 Trockij, Zinov'ev, Kamenev, Radek, Antonov-Ovseenko e altri dirigenti bolscevichi tentarono un'ultima opposizione contro la maggioranza capeggiata da Stalin, vista come una pericolosa autocrazia, costituendosi apertamente in frazione comunista di sinistra; conducendo un'agitazione tra gli stessi operai, criticarono il burocratismo e la mancanza di democrazia interna nel partito, la persistenza di gravi sperequazioni sociali a favore dei contadini proprietari, avvantaggiati dalla NEP, a danno degli operai, la rinuncia a una politica rivoluzionaria all'esterno (ne era un esempio la recente collaborazione con le laburiste Trade Unions in Inghilterra), l'intenzione di costruire il socialismo nella sola Russia, da loro giudicata fonte di degenerazione di tutto il processo rivoluzionario.\nIl dibattito nel Comitato Centrale russo port\u00f2 alla riaffermazione della politica seguita da Stalin, alla condanna della frazione trotskista, all'esclusione di Zinov'ev dall'Ufficio politico.\nL'eco del conflitto tra i maggiori dirigenti comunisti russi giunse anche in Italia, dibattuto dagli stessi giornali i quali, elogiando la \u00abprudenza\u00bb di Stalin, videro nella sua politica la fine della rivoluzione comunista e la sua trasformazione in rivoluzione borghese, insieme con lo sviluppo di un capitalismo di Stato.\nGramsci, dalle colonne de \"L'Unit\u00e0\", difese la politica economica seguita in URSS che, se pur creava privilegi tra le classi, era necessaria alla creazione di quell'accumulazione primitiva che doveva essere la premessa dell'industrializzazione del Paese; a nome del partito, Gramsci scrisse - probabilmente il 14 ottobre - anche una lettera indirizzata al Comitato Centrale del partito sovietico; lamentava il pericoloso scontro politico in corso, che rischiava di produrre una scissione nel gruppo dirigente leninista, dagli effetti gravi e imprevedibili; elogiava i meriti rivoluzionari di Zinov'ev, Trockij e Kamenev, ma appoggiava la linea politica della maggioranza, che per\u00f2 invitava, nel condurre la sua lotta, a non oltrepassare \u00abcerti limiti che sono superiori a tutte le democrazie formali\u00bb; indicava anche \u00abil rischio di annullare la funzione dirigente che il Partito comunista dell'URSS aveva conquistato per impulso di Lenin\u00bb.\nLa lettera giunse a Mosca il 16 ottobre, quando l'opposizione aveva dichiarato di rinunciare a ogni attivit\u00e0 frazionistica, anche se il 18 ottobre la pubblicazione sul New York Times del cosiddetto \"Testamento di Lenin\" (contenente serie critiche a Stalin), provoc\u00f2, a partire dal 23 ottobre, un nuovo durissimo scontro nel partito sovietico.\nNel frattempo Togliatti, d'accordo con Bucharin e Manuil'skij, decise di non inoltrare la lettera al Comitato Centrale, spiegando i motivi all'Ufficio politico del partito italiano e, pi\u00f9 diffusamente, in una lettera a Gramsci del 18 ottobre, in cui affermava che \u00abquando si \u00e8 d'accordo con la linea del CC, il miglior modo di contribuire a superare la crisi \u00e8 di esprimere la propria adesione a questa linea\u00bb; ricordava che \u00abprobabilmente d'ora in poi l'unit\u00e0 della vecchia guardia leninista non sar\u00e0 pi\u00f9 o sar\u00e0 assai difficilmente realizzata in modo continuo\u00bb, ma che \u00abnon \u00e8 tanto l'unit\u00e0 del gruppo dirigente (che poi non \u00e8 mai stata cos\u00ec assoluta) che ha fatto del partito russo l'organizzatore e il propulsore del movimento rivoluzionario mondiale del dopoguerra, quanto il fatto che il partito russo ha portato la classe operaia a conquistare il potere\u00bb; la lettera di Gramsci, nel giudizio di Togliatti, avrebbe fornito argomenti e giustificazioni alla polemica della sinistra.\nL'Ufficio politico del partito italiano accett\u00f2 la decisione di Togliatti, ma Gramsci, risentito, replic\u00f2, con una lettera personale a Togliatti, il 26 ottobre, accusandolo di \u00abburocratismo\u00bb e dispiacendosi \u00absinceramente che la nostra lettera non sia stata capita da te [...] la nostra lettera era \"tutta\" una requisitoria contro le opposizioni\u00bb.\nL'arresto di Gramsci, avvenuto l'8 novembre e la sua successiva detenzione, prolungatasi tutta la vita, posero forzosamente fine alla discussione.\nAlla guida del Partito Comunista.\nDopo l'attentato di Bologna del 31 ottobre 1926, Mussolini decise di eliminare le ultime parvenze di democrazia e la sera dell'8 novembre 1926, in violazione dell'immunit\u00e0 parlamentare, furono arrestati tutti i deputati comunisti, tranne Grieco, Bendini e Gennari, che sfuggirono alla cattura; la repressione poliziesca, estesa alle altre forze di opposizione, prosegu\u00ec per due giorni, facendo un migliaio di arresti, accompagnata dalle violenze delle squadre fasciste, che provocarono una dozzina di morti.\nL'organizzazione del partito fu sconvolta, tutti i suoi militanti entrarono in clandestinit\u00e0: Camilla Ravera dirigeva il Centro interno clandestino del partito, operante a Genova; a Mosca si decise la costituzione di un Centro estero a Parigi (dove si sarebbe stampata la rivista teorica \u00ab\"lo Stato Operaio\"\u00bb), guidato da Togliatti; a Luigi Longo veniva affidata la Federazione giovanile.\nFormalmente Gramsci rimaneva il segretario ma, di fatto, la guida del partito veniva affidata a Togliatti, che rimaneva membro dell'Esecutivo del Comintern: come ricord\u00f2, in seguito, Ignazio Silone, \u00abla successione di Togliatti a Gramsci \u00e8 naturale, la sua preminenza \u00e8 un dato di fatto [...] nessuno poteva stargli alla pari. Aveva un suo modo di ascoltare a lungo, ma quando prendeva la parola era come se leggesse, veniva fuori la lunga riflessione, sapeva collegare fatti apparentemente secondari, a cui nessuno di noi aveva pensato\u00bb.\nTogliatti e Silone dovettero recarsi nel maggio 1927 a Mosca, dove era convocato l'VIII Plenum dell'Internazionale: la svolta a destra del Comintern, rappresentata dalla politica del fronte unico con le socialdemocrazie, non aveva dato alcun frutto, la frazione di Trockij aveva buoni motivi per alimentare la polemica anti-staliniana, specie dopo l'esito disastroso dell'alleanza dei comunisti cinesi con il Kuomintang, voluta da Stalin, lo scioglimento dell'accordo sindacale tra sindacati comunisti e Trade Unions, in Gran Bretagna, Stato che aveva rotto le relazioni diplomatiche con l'URSS e dove una parte dei conservatori, guidati da Churchill, voleva giungere alla guerra.\nLa maggioranza dell'Esecutivo aveva preparato una risoluzione di condanna di Trockij, sulla base di un documento di quest'ultimo, del quale non si dava conto; pretendeva che i delegati l'approvassero senza venirne a conoscenza. L'opposizione italiana, alla quale si unirono i rappresentanti francesi e svizzeri, fece ritirare la risoluzione.\nPur opponendosi a sanzioni contro la frazione di Trockij, Togliatti ne rigettava la linea politica; quando Trockij e Zinov'ev, avendo manifestato pubblicamente il loro dissenso tra la popolazione, il 14 novembre vennero espulsi dal partito russo, come controrivoluzionari, Togliatti appoggi\u00f2 la decisione, come inevitabile, scrivendo che essi, avendo negato la possibilit\u00e0 della costruzione del socialismo in Russia, si erano messi contro tutta la storia politica scaturita dalla Rivoluzione.\nIl fallimento della strategia delle intese con le socialdemocrazie produsse una nuova svolta \u00aba sinistra\u00bb dell'Internazionale, solo parzialmente accolta da Togliatti che, nel suo \"Rapporto sulla situazione internazionale\" tenuto nel gennaio 1928 alla II Conferenza organizzativa del PCI, qualific\u00f2 la socialdemocrazia \u00abun partito della borghesia il quale conserva una base tra gli operai, difende in seno alla classe operaia l'ideologia della borghesia e si sforza di arrestare gli sviluppi dell'ideologia rivoluzionaria\u00bb, ma si oppose al fatto che la CGL, ricostituita illegalmente in Italia, dai comunisti, dopo il suo scioglimento decretato dai dirigenti riformisti, rompesse i legami con la Federazione sindacale internazionale di Amsterdam, controllata dai socialisti.\nRifiutata l'assunzione della direzione dell'Ufficio dell'Internazionale aperto a Berlino, Togliatti diresse il Centro estero del Partito, gi\u00e0 costituito a Parigi e trasferito nel 1927 a Lugano, poi, nel 1928, a Basilea; contrast\u00f2 l'insofferenza dei giovani comunisti - come Longo, Secchia, D'Onofrio -, che ritenevano che la lotta al fascismo, con la scomparsa delle altre opposizioni democratiche italiane, dovesse essere radicalizzata proponendo, contro il fascismo, l'obiettivo dell'immediato passaggio al socialismo.\nTogliatti spiegava che per abbattere il fascismo con un'azione rivoluzionaria occorreva una saldatura tra operai e contadini, che nella situazione italiana non esisteva affatto e che, se non esistevano pi\u00f9 organizzazioni antifasciste borghesi, continuava a esistere una piccola borghesia, che poteva essere conquistata all'antifascismo con una politica di rivendicazioni democratiche; di qui la necessit\u00e0 di indicare obiettivi politici intermedi, come il ripristino delle libert\u00e0 civili soppresse dal fascismo: assumere queste iniziative non voleva dire rinunciare al socialismo, ma significava conquistare l'egemonia nella lotta antifascista.\nSi preoccup\u00f2 anche di rendere pi\u00f9 \"facili\" gli articoli della rivista teorica \u00ab\"lo Stato Operaio\"\u00bb, e cur\u00f2 l'istruzione teorica e pratica dei giovani militanti, da mandare in Italia per l'azione clandestina: uno di essi, Gastone Sozzi, che doveva costituire un nucleo comunista all'interno delle forze armate, venne subito arrestato a Milano nel novembre 1928 e mor\u00ec in carcere a seguito delle torture subite.\nIl 17 luglio 1928 si apr\u00ec a Mosca il VI Congresso del Comintern, preceduto dalla consueta lotta interna fra i dirigenti del PCUS: ora i dissidenti comprendevano, oltre Kamenev e Zinov'ev, anche il \"destro\" Bucharin, che accusava Stalin di mettere a rischio la Rivoluzione e di essere \u00abun intrigante senza principi, capace di tutto pur di conservare il potere\u00bb.\nDa parte sua, Stalin intendeva attuare una svolta a sinistra, per mettere in difficolt\u00e0 la destra del partito sovietico; gi\u00e0 indebolita la corrente di sinistra, avrebbe potuto assumere il ruolo di dominatore unico: il tema del Congresso divenne la lotta che i partiti comunisti avrebbero dovuto condurre contro la socialdemocrazia e le analogie esistenti tra questa e il fascismo.\nNel suo discorso, Togliatti rifiut\u00f2 tale assimilazione: il fascismo \u00e8 \u00ab\"come movimento di massa, un movimento di piccola e media borghesia, dominato dalla grande borghesia e dagli agrari, che non ha basi in un'organizzazione tradizionale della classe operaia\"\u00bb, mentre la socialdemocrazia \u00ab\"\u00e8 un movimento che ha una base operaia e piccolo-borghese e trae la sua forza principalmente da un'organizzazione che \u00e8 riconosciuta da grandi masse operaie come l'organizzazione tradizionale della loro classe\"\u00bb; ci\u00f2 non toglie che la socialdemocrazia possa attuare metodi fascisti - come era avvenuto in Germania - e perseguire una cosciente politica imperialistica, come dimostrava il recente Congresso socialista di Bruxelles che, favorevole al \u00ab\"buon colonialismo\"\u00bb, visto come presunta fonte di progresso per i paesi sfruttati, dava una copertura ideologica all'imperialismo.\nTogliatti attacc\u00f2 anche il sistema in vigore in altri partiti comunisti, nei quali il dibattito politico si svolgeva spesso in oscure lotte intestine e le discussioni si concludevano con condanne, misure disciplinari ed espulsioni: un sano centro dirigente, sostenne, si forma attraverso il dibattito aperto e il lavoro comune, non con il metodo della \u00ablotta senza princ\u00ecpi e dei compromessi tra gruppi diversi [...] non possiamo chiudere gli occhi che fenomeni simili si presentano oggi\u00bb.\nMa la lotta interna al PCUS continuava: in settembre Bucharin critic\u00f2, nelle sue \"Note di un economista\", l'accelerazione dell'industrializzazione, voluta dalla maggioranza staliniana, che comprometteva, a suo dire, il necessario equilibrio tra industria ed economia; lo scontro prosegu\u00ec in dicembre, in seno all'Internazionale, dove il delegato italiano Tasca difese apertamente Bucharin, arrivando a una violenta polemica con Stalin, malgrado le raccomandazioni di Togliatti di \u00abnon lasciarsi trascinare, in alcun modo, sopra il terreno ardente e malsicuro della lotta di un gruppo contro l'altro\u00bb.\nNelle riunioni del Comitato Centrale del PCI, che si tennero dal 23 febbraio al 2 marzo 1929, a Parigi, a motivo dell'espulsione dei comunisti italiani decretata dalle autorit\u00e0 svizzere, Tasca condusse una critica a fondo dei dirigenti russi, della loro politica interna ed estera, e della funzione dell'Internazionale, senza indicare \u00abalcun tipo di prospettiva alternativa\u00bb per il partito italiano; le posizioni di Tasca furono considerate \u00abopportunistiche\u00bb, ma le sue dimissioni dall'Ufficio politico furono respinte.\nI riflessi della lotta intestina nell'Internazionale portarono, nel marzo 1930, all'espulsione di Bordiga dal P.C.d'I., evento in cui Togliatti ebbe un ruolo di primo piano.\nGli anni trenta e la guerra civile spagnola.\nDal 1934 Togliatti si stabil\u00ec definitivamente a Mosca dove, ospitato con moglie e figlio in un palazzo governativo - la Lubjanka - insieme ad altri fuoriusciti, riusc\u00ec in breve tempo a distinguersi per capacit\u00e0 organizzative e fedelt\u00e0 al partito.\nAltri comunisti italiani stabilitisi a Mosca dopo il 1926 conobbero una situazione particolarmente difficile; su segnalazione dei propri dirigenti vennero inviati nei gulag o alla immediata fucilazione, in quanto considerati inaffidabili.\nNel 1935 (anno delle prime purghe staliniane) divenne uno dei massimi dirigenti dell'Internazionale Comunista;, nel 1936 venne inviato come massimo rappresentate dell'Internazionale in Spagna, allo scoppio della guerra civile spagnola; vi rimase sino al 1939, coordinando la lotta contro franchismo e contro altri partiti anti-fascisti ma non stalinisti, che furono oggetto di arresti e uccisioni (vedasi tra gli altri \"Omaggio alla Catalogna\" di George Orwell).\nNel 1936 Palmiro Togliatti, insieme ad altri sessanta esponenti del PCI, nel celebre \"appello ai fratelli in Camicia nera\" si rivolse al \"fascismo della prima ora\", in contrapposizione al fascismo reazionario al potere:\nNel 1939 scapp\u00f2 dalla Spagna e si rifugi\u00f2 nuovamente in Unione Sovietica.\nIl ritorno in Italia.\nTogliatti rientr\u00f2 in Italia dall'URSS, dopo lo sbarco degli Alleati in Sicilia e l'armistizio di Cassibile, ricomparendo a Napoli ancora sotto il falso nome di \"compagno Ercoli\". Immediatamente attu\u00f2 quella che rimase famosa come la \"svolta di Salerno\", con la quale il PCI antepose la lotta antifascista alla deposizione della monarchia, entrando con gli altri partiti del CLN nel secondo governo guidato da Pietro Badoglio.\nPare assodato che la svolta fosse stata presa in accordo coi voleri di Stalin, cos\u00ec come risult\u00f2 in seguito dall'analisi degli archivi di Mosca.\nDopo la liberazione di Roma (giugno 1944) Togliatti \u00e8 ministro senza portafoglio del governo presieduto dal socialista riformista Ivanoe Bonomi. Nel terzo governo Bonomi \u00e8 invece vicepresidente del Consiglio; in quello successivo, presieduto da Ferruccio Parri (21 giugno 1945), \u00e8 ministro di Grazia e Giustizia, cos\u00ec come lo sar\u00e0 nel primo governo guidato da Alcide De Gasperi (10 dicembre 1945).\nFu Togliatti, a seguito di una decisione collegiale del governo italiano presa in nome della riconciliazione tra italiani, a proporre l'amnistia per tutti coloro che dopo l'8 settembre si erano macchiati di reati politici (la cosiddetta \"amnistia Togliatti\"). La linea politica seguita dal PCI risult\u00f2 piuttosto anomala, favorevole ai Patti Lateranensi ma al tempo stesso cedevole verso le richieste territoriali della Jugoslavia e tollerante verso i gruppi armati organizzati dal numero due del partito, Pietro Secchia. Dopo la costituzione del Cominform nel 1947, i comunisti sostennero il colpo di Stato comunista in Cecoslovacchia e la formazione del governo totalitario.\nNel secondo governo De Gasperi, 1946, Togliatti non ricopr\u00ec pi\u00f9 alcun incarico, pur restando il PCI sostenitore del governo con tre ministri. L'anno seguente, a seguito della crisi di maggio e la nascita del terzo governo De Gasperi, il Partito Comunista fu escluso da ogni carica. Togliatti, nell'immediato dopoguerra, fu eletto all'Assemblea Costituente e successivamente a deputato fin dalla prima legislatura.\nNel dopoguerra Togliatti dimostr\u00f2 di preferire l'impegno politico nell'Italia democratica al ritorno a tempo pieno nell'URSS stalinista, che pure in pubblico difendeva senza esitazioni: nel 1951 rifiut\u00f2 personalmente l'offerta di Stalin di assumere la guida del Cominform; Nilde Iotti rifer\u00ec che, dopo un incontro caratterizzato da freddezza e irritazione del politico georgiano nei confronti dell'italiano, Togliatti lasci\u00f2 definitivamente Mosca e \"arrivando a Vienna, di ritorno dall'Unione Sovietica, si lasci\u00f2 andare: \u00abFinalmente liberi!\u00bb\".\nLe elezioni del 1948 e l'attentato.\nIl 18 aprile 1948, le prime elezioni politiche della storia della Repubblica sancirono la vittoria della Democrazia Cristiana e dei suoi alleati e la sconfitta del fronte delle sinistre (Partito Comunista e Partito Socialista), dopo una campagna elettorale molto combattuta. Alle 11:30 del 14 luglio 1948 Togliatti sub\u00ec un attentato: fu colpito da tre colpi di pistola sparati a distanza ravvicinata mentre usciva da Montecitorio in compagnia di Nilde Iotti (giovane iscritta del PCI eletta alla Costituente, con la quale aveva intrecciato una relazione nel 1946, quando la Iotti aveva 26 anni). L'autore dell'attentato era Antonio Pallante, un giovane esaltato, studente di giurisprudenza, fortemente anticomunista e simpatizzante del \"qualunquismo\", spaventato dagli effetti che la politica filo-sovietica del \"Migliore\" (come ormai Togliatti iniziava a esser soprannominato ironicamente dai suoi avversari) avrebbe potuto avere sul Paese.\nI proiettili di tipo scadente e con capacit\u00e0 limitata di penetrazione (a ci\u00f2 si deve la sopravvivenza di Togliatti), sparati da una vecchia pistola calibro 38 (ancora in buono stato, a differenza di quanto detto da molti storici che ne parlarono come di un ferrovecchio), secondo i resoconti colpirono il leader del PCI alla nuca e alla schiena, mentre una terza pallottola, si disse all'epoca, sfior\u00f2 la testa del politico; in realt\u00e0, come risulta dalla perizia balistica e medica resa nota dopo 60 anni, nel 2008, un proiettile colp\u00ec Togliatti alla nuca, ma non sfond\u00f2 la calotta cranica, schiacciandosi sull'apofisi occipitale e rimbalzando sul selciato, poich\u00e9 non era incamiciata con l'usuale lega di rame e zinco e perch\u00e9 in essa non era presente antimonio, utilizzato per indurire il piombo. In tal caso il proiettile avrebbe potuto ferire mortalmente Togliatti. Gli altri due colpi esplosi da Pallante invece non furono letali poich\u00e9 colpirono l'emitorace sinistro, scheggiando una costola del leader comunista e provocando lacerazioni nei polmoni, guaribili in un paio di mesi, come avverr\u00e0; il pericolo per il capo del PCI fu il possibile dissanguamento, nei minuti successivi. Ricoverato d'urgenza, Togliatti fu operato con successo dal chirurgo Pietro Valdoni. Pallante fu arrestato subito dai carabinieri di Montecitorio, ai quali non oppose resistenza, e condannato poi a 13 anni e 8 mesi di reclusione, poi ridotti e 10 anni e 8 mesi e infine amnistiati per la met\u00e0 (usc\u00ec nel 1953 dopo cinque anni di reclusione).\nPoche ore dopo il ferimento si verificarono incidenti in diverse localit\u00e0 fra le quali Roma, La Spezia, Abbadia San Salvatore; nel corso di violentissime manifestazioni di protesta si registrarono alcuni morti a Napoli, Genova, Livorno e Taranto. Genova reag\u00ec con forse maggiore tempestivit\u00e0 e impegno, sia per la forte presenza comunista fra la sua popolazione, sia perch\u00e9 a molti non era sfuggito il ricordo sentimentale di un Togliatti genovese (anche se emigrato subito dopo la nascita in Sardegna e poi vissuto a Torino e in gran parte in Russia).\nGli operai della FIAT di Torino sequestrarono nel suo ufficio l'amministratore delegato Vittorio Valletta. Buona parte dei telefoni pubblici smisero di funzionare e si blocc\u00f2 la circolazione ferroviaria. Il democristiano Mario Scelba, ministro dell'interno, impart\u00ec disposizioni ai prefetti per vietare ogni forma di manifestazione, e l'intero paese sembr\u00f2 sull'orlo della guerra civile. Gli accordi di Yalta e la presenza di truppe statunitensi sul territorio italiano sconsigliavano un'insurrezione armata. Nelle ore in cui si attendeva l'esito dell'intervento chirurgico, si diffusero le pi\u00f9 diverse voci sullo stato di salute di Togliatti: circol\u00f2 anche la notizia della morte del segretario comunista, e si disse che Togliatti era rimasto vittima della \"reazione fascista\" come Giacomo Matteotti nel 1924.\nIl clima politico del paese era caldissimo: soltanto due mesi prima, si era consumata la sconfitta del Fronte. Il bilancio, nella sola giornata del 14 luglio, fu di 14 morti e centinaia di feriti. Negli scontri perirono dieci manifestanti e quattro agenti di Pubblica Sicurezza. Nei due giorni successivi all'attentato, si conteranno altri 16 morti e circa 600 feriti. Il Paese torner\u00e0 lentamente alla normalit\u00e0. L'operazione, infatti, riusc\u00ec a salvare Togliatti. Fu proprio il dirigente del Partito Comunista Italiano a imporre ai membri pi\u00f9 importanti della direzione del PCI, Secchia e Longo, di sedare gli animi e fermare la rivolta. Secondo alcuni, se Togliatti fosse morto si sarebbe rischiata una nuova guerra civile, come quella greca (dove i comunisti uscirono sconfitti).\nLa possibile insurrezione di massa dei militanti comunisti si arrest\u00f2 davanti all'ordine di Togliatti di \"stare calmi\" e di \"non fare pazzie\". A detta di alcuni giornali si ritenne che avesse contribuito a moderare gli animi anche l'inaspettata vittoria di Gino Bartali al Tour de France. Intervistato anni dopo da \"Epoca\", in realt\u00e0 Bartali sment\u00ec decisamente la connessione tra i due eventi, rammentando di essere stato raggiunto da una comunicazione telefonica del Presidente del Consiglio, De Gasperi, il quale aveva voluto molto pi\u00f9 modestamente sincerarsi se il corridore sarebbe stato in grado di aggiudicarsi la tappa dell'indomani (15 luglio 1948).\nDopo la sconfitta del Fronte.\nSotto la sua segreteria, il PCI divenne il pi\u00f9 grande partito comunista europeo tra quelli non al potere, il pi\u00f9 importante politicamente del mondo occidentale anche se non raggiunse mai un consenso elettorale tale da conquistare il primato tra le forze politiche nazionali. Ideologicamente, la sua posizione fu di rigetto della via socialdemocratica di \"miglioramento\" della societ\u00e0 capitalistica: reag\u00ec ad esempio con durezza alle affermazioni di Piero Calamandrei, il quale nel 1952, su un numero della rivista Il Ponte dedicato ai successi della politica dei laburisti, spiegava come essi fossero riusciti a cambiare la societ\u00e0 inglese. Togliatti rispondeva che \nNel 1950 rifiut\u00f2 la designazione a segretario del Cominform, avanzata da Stalin a Praga e appoggiata dal comitato centrale del PCI quasi all'unanimit\u00e0 contro il parere suo e di Terracini.\nLa sua azione, decisiva per il radicamento del PCI nella societ\u00e0 italiana ma altrettanto risoluta nel difendere l'URSS a ogni costo, divenne pi\u00f9 autonoma dopo la morte di Stalin nel 1953. Alle elezioni di quell'anno il PCI ottenne il 22,6% dei voti. Man mano che in URSS il nuovo segretario del partito promuoveva la sua linea innovatrice, facendo pace con Tito e denunciando i crimini di Stalin, secondo un'opinione diffusa negli ultimi anni Togliatti assunse una linea a lui ostile, che sarebbe stata abilmente camuffata come ricerca di una \"via nazionale\" al socialismo. Allo scoppio della rivoluzione ungherese (ottobre 1956), Togliatti tenne a bada il dissenso ed emargin\u00f2 gli stalinisti pi\u00f9 irriducibili, incalzando al tempo stesso i dirigenti del PCUS affinch\u00e9 schiacciassero il \"fascismo\" che secondo lui era risorto in terra ungherese. In quell'occasione, Togliatti, convinto che fosse in corso una \"reazione fascista-clericale\" in Ungheria, vot\u00f2 a favore della decisione presa dal regime fantoccio di Budapest, sottoposta alla consultazione dei principali partiti comunisti al potere, di mettere a morte Imre Nagy, il comunista che aveva guidato la rivoluzione dell'anno prima e il cui carattere democratico e pluralista nessuno studioso mette in dubbio.\nAl contempo, l'azione di rinnovamento svolta da Togliatti in Italia dal marzo 1956 in avanti prese le mosse dal XX Congresso del PCUS e dalle riforme avviate da Chru\u0161\u010d\u00ebv, di cui Togliatti dichiar\u00f2 ripetutamente di condividere l'impostazione, critica nei confronti di Stalin:\nLa \"via italiana al socialismo\".\nTogliatti lanci\u00f2 quindi la \"via italiana al socialismo\", che consisteva in una presenza convinta nelle istituzioni rappresentative, abbandonando ogni scorciatoia rivoluzionaria, e al tempo stesso mirava ad accompagnare l'azione istituzionale con l'estensione delle lotte sociali e sindacali. La proposta togliattiana, gi\u00e0 elaborata dal 1943 in poi, prevedeva una lunga marcia nelle istituzioni parlamentari per trasformarle progressivamente in senso socialista, accettando per\u00f2 i principi costituzionali votati anche dai comunisti e conquistando pacificamente il consenso degli elettori. Si trattava di una profonda modifica del leninismo, affine al revisionismo del marxismo, che suscit\u00f2 molte resistenze nei paesi socialisti e anche in URSS.\nCitando anche lo stesso Karl Marx, Togliatti cerc\u00f2 anche di persuadere i sovietici ad adottare una visione pi\u00f9 flessibile del leninismo, ma la sua proposta fu respinta alla Conferenza di Mosca del novembre-dicembre 1957.\nNel frattempo Togliatti ordinava l'estromissione dal partito delle componenti rivoluzionarie e oltranziste che non si adeguavano agli ordini della Direzione del partito, facenti capo alla figura di Pietro Secchia. Sempre nell'ottica di attuare un deciso repulisti del partito dagli elementi indesiderati, scomodi o ipercritici l'VIII congresso segna la liquidazione dell'ala \"di destra\" del partito, nelle persone di Fabrizio Onofri e Antonio Giolitti. Se l'eliminazione politica di Onofri \u00e8 poca cosa, per Giolitti il \"Migliore\" deve attuare una tattica pi\u00f9 cauta. Molti comunisti lasceranno il PCI per aderire al PSI (Loris Fortuna, lo stesso Giolitti).\nSpalleggiato da Luigi Longo, Togliatti controbatte affannosamente alle richieste di effettiva libert\u00e0 di opinione e discussione nel partito e alla solidariet\u00e0 espressa nei confronti della rivolta popolare in Ungheria da parte di Giolitti. Quest'ultimo \u00e8 costretto comunque a lasciare il partito non trovando eco alle sue parole nel blocco granitico del PCI, che perde cos\u00ec una personalit\u00e0 politica e un intellettuale di primissimo piano tra la generazione dei politici \"nuovi\". Segna inoltre l'incrinarsi di una lunghissima fase che aveva visto gli intellettuali e la cultura italiana identificarsi nel PCI, in una sua identificazione con le forze pi\u00f9 dinamiche e innovative del Paese (ruolo guida che sar\u00e0 assunto di l\u00ec a poco dal centro-sinistra dei primi anni 1960).\nSar\u00e0 solo nei suoi ultimi anni che Togliatti, coerentemente col suo percorso, esprimer\u00e0 critiche anche severe all'esperienza sovietica sulla politica verso la Cina Popolare, accompagnata alla sua posizione favorevole alla fucilazione di Imre Nagy nel 1958 ad esempio nel \"Memoriale di Yalta\", uno scritto pubblicato dal partito poco dopo la morte di Togliatti che non contiene alcuna critica all'idea di dittatura del proletariato, e affermando cos\u00ec definitivamente il diritto all'autonomia da Mosca del comunismo italiano.\nLa morte.\nAlle elezioni del 1963 il PCI ottenne il 25,3% dei voti in entrambe le Camere, fallendo tuttavia l'assalto alla maggioranza relativa.\nTogliatti, che considerava l'allievo Enrico Berlinguer come il suo \"delfino\" (ossia il suo erede politico), nell'estate del 1964 si rec\u00f2 a Jalta, localit\u00e0 della Crimea, in URSS, sul mar Nero per trascorrere una breve vacanza con la compagna Nilde Iotti, subito dopo un viaggio a Mosca dove aveva discusso con Bre\u017enev (allora numero due del Cremlino, ma che stava per deporre Chru\u0161\u010d\u0451v, che Togliatti cercava inutilmente, in quei giorni, di incontrare personalmente) circa l'opportunit\u00e0 di una conferenza internazionale comunista per ricucire i rapporti con la Cina di Mao Zedong, deteriorati da Chru\u0161\u010d\u0451v. Mentre si trovava nella cittadina sovietica, Togliatti venne colpito da un grave ictus e da una successiva emorragia cerebrale, non riprendendo pi\u00f9 conoscenza: mor\u00ec alcuni giorni dopo nello stesso luogo, all'et\u00e0 di 71 anni.\nIl 25 agosto 1964, a Roma, si tennero i funerali, con una presenza stimata di un milione di persone.\nIn suo onore, la citt\u00e0 russa di Stavropol-sul-Volga venne, su ordine del Comitato Centrale sovietico, rinominata Togliatti. Togliatti \u00e8 sepolto nel cimitero del Verano, a Roma, accanto ad altri dirigenti del PCI e dove verr\u00e0 tumulata anche Nilde Iotti, morta nel 1999.\nIl posto vacante lasciato in Parlamento viene insediato da Angelo La Bella, primo dei non eletti del partito, il 3 settembre dello stesso anno.\nI rapporti Cina-URSS.\nLe ricerche condotte sugli archivi del PCI dimostrano che Togliatti stava da alcuni mesi combattendo coi sovietici per impedire la conferenza internazionale che avrebbe dovuto condannare la Cina. Togliatti temeva fortemente la rottura del movimento comunista in due tronconi e fece di tutto per ottenere la cancellazione della conferenza. La documentazione e le testimonianze di Nilde Iotti e di Boffa, il corrispondente de \"L'Unit\u00e0\" a Mosca, sono concordi nel dire che Togliatti polemizz\u00f2 con Bre\u017enev e Boris Ponomar\u00ebv, che invece volevano la condanna dei cinesi. Il \"Memoriale di Yalta\", il documento che Togliatti aveva appena finito di scrivere quando fu colto dall'emorragia cerebrale, criticava la politica estera sovietica e il modo di impostare i rapporti coi cinesi, ma al tempo stesso ribadiva la fede del PCI nel socialismo.\nAspetti controversi.\nL'Unione Sovietica e il PCUS.\nTogliatti insieme ad altri dirigenti comunisti italiani fu responsabile della delazione ai danni di vari comunisti non allineati allo stalinismo, tra cui Rodolfo Bernetich, Renato Cerquetti, Luigi Calligaris, Otello Gaggi e Emilio Guarnaschelli. Le vittime delle delazioni di Togliatti e degli altri dirigenti stalinisti furono condannate a morte o a dure pene detentive durante le purghe di Stalin.\nAlla morte di Stalin, Togliatti lo commemor\u00f2 alla Camera dei deputati il 6 marzo 1953 affermando che: per poi adeguarsi alle conclusioni del XX Congresso del PCUS che sanc\u00ec la destalinizzazione, dichiarando: \nLe rivolte di Poznan e di Budapest.\nNel corso del 1956, dopo il XX Congresso del PCUS, Togliatti critic\u00f2 il modo in cui Chru\u0161\u010d\u0451v condusse la critica al \"culto della personalit\u00e0\" di Stalin. In un'intervista sulla rivista \"Nuovi argomenti\" propose in modo molto cauto e per certi versi ambiguo una revisione pi\u00f9 profonda della storia dell'URSS, secondo cui andavano cercate nel PCUS degli anni venti le radici di squilibri manifestatisi con la pianificazione guidata da Stalin. Al tempo stesso rimase nell'alveo dei fedeli di Mosca e condann\u00f2 la rivolta di Pozna\u0144 e quella di Budapest nel 1956, ritenendole pericolose per la stabilit\u00e0 e le prospettive del socialismo. Vide per\u00f2 negli errori dei partiti al potere le cause delle rivolte, criticando la tesi secondo cui esse avessero matrici \"esterne\" al socialismo.\nA partire dalla sollecitazione lanciata nell'ottobre 1986 dallo storico magiaro-francese Fran\u00e7ois Fejto, sono stati trovati i documenti inediti che comprovano al di l\u00e0 di ogni ragionevole dubbio l'accusa che egli abbia sollecitato l'intervento armato sovietico contro la rivoluzione ungherese. Inoltre nel 1957 alla I Conferenza mondiale dei partiti comunisti tenuta a Mosca egli vot\u00f2, insieme agli altri leader comunisti a favore della condanna a morte dell'ex presidente del Consiglio ungherese Imre Nagy e del generale Pal Maleter, ministro della Difesa, arrestati con due diverse imboscate l'anno prima dalle truppe sovietiche d'occupazione, rispettivamente il 3-11 nel quartier generale sovietico di Tokol e il 22-11 appena uscito dall'ambasciata jugoslava con il salvacondotto del governo K\u00e1d\u00e1r, con l'accusa di aver aperto \u00abla strada alla controrivoluzione fascista\u00bb. Un comunista insospettabile come Pietro Ingrao ha testimoniato la soddisfazione di Togliatti per l'avvenuta invasione della ribelle Ungheria: a un addolorato Ingrao, che gli confidava di non dormire la notte per le vicende ungheresi, il segretario confid\u00f2 invece di \"aver bevuto un bicchiere di vino rosso in pi\u00f9\" quella sera del 4 novembre 1956.\nLa lettera sui prigionieri dell'ARMIR.\nNel febbraio 1992, durante la campagna elettorale per le imminenti elezioni politiche, lo storico Franco Andreucci pubblic\u00f2 una versione incompleta e manipolata sul settimanale \"Panorama\", lo stralcio di una lettera olografa di Togliatti (alias \u201cErcoli\u201d cittadino sovietico dal 1930, membro della Commissione militare del comitato esecutivo del Comintern) proveniente dagli archivi di Mosca, corrispondenza inviata da Ufa il 15 febbraio 1943 e scritta in risposta a una missiva del dirigente comunista Vincenzo Bianco che chiedeva d'intercedere presso le autorit\u00e0 sovietiche per evitare la morte dei prigionieri italiani dell'ARMIR in Russia.\nMa la manipolazione della lettera riportata sul settimanale di alcune parole e frasi del testo, fu scoperta dieci giorni dopo: Andreucci aveva corretto una fotocopia venuta male e in parte incompleta fornitagli dallo storico Friedrich Firsov, dettandola via telefono al direttore di \"Panorama\" dalla casa del giornalista Francesco Bigazzi, corrispondente a Mosca per il quotidiano \"il Giorno\", in conseguenza di ci\u00f2 si dovette dimettere dall'incarico di consulente rivestito presso la casa editrice \u00abIl Ponte alle Grazie\u00bb che, a causa della perdita di credibilit\u00e0 subita, in breve sub\u00ec un crollo di vendite e fu assorbita nel 1993 dalle \u00abEdizioni Salani\u00bb. Il risultato politico dell'operazione era comunque in parte raggiunto: l'attacco a Togliatti, oltre a influire sul risultato delle elezioni, serv\u00ec anche a mettere fuori gioco Nilde Iotti da una possibile elezione alla Presidenza della Repubblica.\nIn un passo della lettera, che constava di numerose altre pagine (dove tra le altre cose si parlava anche della questione triestina), Togliatti aveva scritto: \nil passo in cui sosteneva che l'Italia, fatta consapevole della rovina rappresentata da una politica d'imperialismo guerresco, dovesse scegliere per l'avvenire una politica di pace e non di aggressione, diveniva nella manipolazione di Andreucci che non cambia il senso del discorso: \ndove il passo completamente inventato \nsopprimeva ogni riferimento alla politica imperialista fin l\u00ec seguita dall'Italia fascista per alludere a un generico e inevitabile destino di morte riservato agli Italiani.\nInoltre Togliatti aveva continuato a scrivere: \nalludendo a una colpevolezza intrinseca di tutto il popolo italiano e al possibile ruolo dei sopravvissuti come testimoni della disfatta dell'aggressione fascista all'URSS o come acquisiti alla militanza comunista.\nNella versione manipolata da Andreucci il passo diventava: \ndove si fa apparire che per Togliatti fosse un bene far morire, qualunque fosse il modo, i soldati spediti dal fascismo in Russia.\nAltre parole della lettera erano equivocate, tra i quali un \u00abvecchio Hegel\u00bb\ndivenuto un grottesco \u00abdivino Hegel\u00bb\nNel contesto dei prigionieri dell'Armir della campagna di Russia, Togliatti viene accusato di aver partecipato agli interrogatori e alla rieducazione comunista dei prigionieri italiani nei gulag siberiani.\nIl tenente d'artiglieria a cavallo Maurizio Valverde, in forza al 35\u00ba Corpo d'Armata del Regio esercito italiano, deceduto nel 2014, fu catturato nel 1942 dai russi in seguito al tradimento di alcuni comunisti italiani e imprigionato in un gulag siberiano.\nValverde testimonia che \u201c\"in ogni campo erano presenti dei comunisti italiani ai quali veniva affidato il compito di rieducarci attraverso una sorta di scuola ideologica e sottoponendoci costantemente a continui interrogatori. Una volta arriva anche Togliatti, con la divisa militare sovietica e accompagnato da alcuni suoi accoliti italiani\"\u201d, che interroga di persona Valverde, senza piet\u00e0.\nIncontrando casualmente Togliatti molti anni dopo a Milano, in Galleria Vittorio Emanuele, Valverde lo colpir\u00e0 con un ceffone al viso: \u201c\"Fu un vero piacere appioppargli in piena faccia un sonoro ceffone che gli lanciai con tutta la forza che la rabbia di reduce dalla Russia mi permise di mettere in azione\"\u201d.\nIl rapporto con Tito e la Jugoslavia.\nSignificativo \u00e8 anche il rapporto con Tito e la gestione della questione triestina, che mostra un atteggiamento ondivago nei confronti del capo di Stato jugoslavo e invece una completa sintonia con Mosca: tra il 1945 e il 1948 il PCI esalta Tito, che definisce il \"nuovo Garibaldi\", e solidarizza con lui fino ad appoggiare le sue pretese sulla Venezia Giulia. Il 7 novembre 1946 Palmiro Togliatti va a Belgrado e rilascia a \"L'Unit\u00e0\" la seguente dichiarazione: \nTra il 1948 e il 1956, dopo la condanna del Cominform, il PCI si allinea immediatamente e \"L'Unit\u00e0\" del 29 giugno 1948 pubblica: \nDurante questo periodo Tito viene criticato in modo assai veemente dal PCI, e i seguaci del maresciallo chiamati spregiativamente \"titini\"; nel 1956, Chru\u0161\u010d\u0451v si reca a Belgrado, e riabilita Tito affermando: \nIl PCI si adegua nuovamente e in occasione di un nuovo viaggio di Palmiro Togliatti a Belgrado, \"L'Unit\u00e0\" del 28 maggio 1956 pubblica un'intervista in cui il segretario afferma: \nVita privata.\nTogliatti si spos\u00f2 nel 1924 con Rita Montagnana, collega di partito. Nel 1925 nacque il figlio Aldo (29 luglio 1925-9 luglio 2011), sofferente di schizofrenia con spunti autistici; dopo la morte della madre (1979) venne rinchiuso in un ospedale psichiatrico di Modena, dove visse per il resto della vita.\nTogliatti lasci\u00f2 la moglie nel 1948 per Nilde Iotti, giovane deputata del PCI, e questo fatto suscit\u00f2 scalpore, anche nel partito (all'epoca alquanto conservatore in fatto di morale); Togliatti era sposato solo civilmente e, allora, il divorzio non era possibile in Italia.\nNegli anni cinquanta, Togliatti affili\u00f2 e dette il proprio cognome alla bambina orfana \"Marisa Malagoli\", sorella minore di uno dei sei operai rimasti uccisi in scontri con le forze dell'ordine il 9 gennaio 1950, a Modena, nel corso di una manifestazione operaia. Marisa Malagoli Togliatti diverr\u00e0 poi una psichiatra.\nTogliatti nella cultura di massa.\nArte.\nIl quadro \"I funerali di Togliatti\" (1972) di Renato Guttuso \u00e8 una rappresentazione in parte reale e in parte allegorica delle esequie del leader comunista: accanto e intorno alla bara di Togliatti sono presenti operai con bandiere rosse e varie figure della storia del comunismo, come Lenin (raffigurato ben cinque volte), Stalin, Lev Trockij, Jean-Paul Sartre, Simone de Beauvoir, Karl Marx, Elio Vittorini, Enrico Berlinguer, Guttuso stesso, Pier Paolo Pasolini, Luigi Longo, Giancarlo Pajetta, Antonio Gramsci, Angela Davis e Nilde Iotti."}
{"id": "3547", "revid": "599013", "url": "https://it.wikipedia.org/wiki?curid=3547", "title": "Pneumologia", "text": "La pneumologia \u00e8 quella branca della medicina che si occupa della cura e dello studio delle malattie dell'apparato respiratorio. La parola deriva dal \u03c0\u03bd\u03b5\u03cd\u03bc\u03c9\u03bd (\"respiro\") e \u03bb\u03cc\u03b3\u03bf\u03c2 (\"discorso\", \"studio\"). \nSotto-specializzazioni della pneumologia sono: l'intensivologia respiratoria, la pneumologia interventistica, la medicina del sonno, l'allergologia respiratoria e la pneumologia pediatrica.\nLe malattie pi\u00f9 frequenti che si presentano in pneumologia sono le seguenti: bronchite cronica, enfisema, asma, allergie, tumore polmonare e della pleura, apnee da sonno, polmonite, tubercolosi, problemi respiratori in relazione con l'inquinamento, disturbi polmonari nei pazienti con malattie genetiche, immunosoppressi e pazienti con insufficienza respiratoria ricoverati nel reparto di terapia intensiva.\nStoria.\nLa storia di questa disciplina cominci\u00f2 con la scoperta della circolazione sanguigna polmonare. Anticamente Galeno aveva teorizzato che il sangue raggiungesse la parte sinistra del cuore passando attraverso piccoli pori a livello del setto, e subisse poi il processo di ossigenazione. Tuttavia la scoperta del circolo sanguigno polmonare confut\u00f2 queste ipotesi, grazie all\u2019anatomista e fisiologo Ibn Al-Nafs che nel tredicesimo secolo ipotizz\u00f2 come non ci fosse un diretto passaggio attraverso i due ventricoli. Egli descrisse per la prima volta il circolo del sangue attraverso l\u2019arteria polmonare, la sua ossigenazione una volta raggiunti i polmoni, e il ritorno fino al cuore per essere distribuito a tutti i tessuti dell\u2019organismo.\nTuttavia la specialit\u00e0 medica venne riconosciuta solamente negli anni Cinquanta. William Welch e William Osler sono considerati i pionieri della specialit\u00e0, avendo fondato l\"Associazione Nazionale per lo Studio e la Prevenzione della Tubercolosi\", da cui deriv\u00f2 successivamente l\"American Thoracic Society\". Lo studio della tubercolosi \u00e8 stato in seguito riconosciuto come disciplina indipendente, con il nome di tisiologia. Vennero inoltre introdotte diverse invenzioni per valutare i parametri dell\u2019apparato respiratorio (come, per esempio, la misurazione della pressione di gas nel circolo sanguigno arterioso) portando numerosi medici e ricercatori a dedicarsi al campo in via di sviluppo delle malattie respiratorie.\nFormazione professionale.\nLo specialista di questa branca medica \u00e8 il laureato in medicina e chirurgia e specializzato in malattie dell\u2019apparato respiratorio. Negli Stati Uniti e in UK, nonch\u00e9 in altri paesi dell'Unione europea la specialit\u00e0 in pneumologia comprende anche quella in medicina intensiva (Pulmonology &amp; Intensive Care Medicine).\nIl corso di specializzazione si articola in cinque anni (o in quattro in altri paesi dell'Unione europea). Nella sua formazione uno specialista in pneumologia segue un percorso di formazione in fisiologia e fisiopatologia respiratoria, un periodo di apprendimento per l'esecuzione e l'interpretazione delle prove di funzionalit\u00e0 respiratoria, un periodo di formazione generale in branche cliniche affini quali: allergologia ed immunologia, medicina interna, cardiologia, medicina d'urgenza e anestesia e rianimazione, oncologia. \nAl termine del percorso generale che si articola in genere nei primi due anni di corso, con un periodo di formazione anche sulla diagnostica radiologica del torace, inizia un training di secondo livello nel quale \u00e8 prevista la frequenza e l'apprendimento presso centri di malattie rare del polmone, di oncologia toracica, dell'endoscopia bronchiale (pneumologia interventistica), delle manovre di interventistica sul torace (posizionamento di drenaggi, mediastino e toracoscopie), nonch\u00e9 di acquisizione di metodiche ecografiche e delle metodiche di ventilazione polmonare e gestione delle vie aeree (intensivologia respiratoria).\nAttivit\u00e0 e metodiche.\nIl compito di uno specialista in medicina respiratoria \u00e8 diagnosticare qualsiasi disfunzione legata all\u2019apparato respiratorio o patologie che potrebbero influenzare il futuro funzionamento delle vie respiratorie.\nPrestazioni eseguite in pneumologia sono:\nAssociazioni e riviste di settore.\nAssociazioni di pneumologia sono l\"Associazione Italiana Pneumologi Ospedalieri\" (AIPO), l\"American Association for Bronchology and Interventional Pulmonology\" (AABIP), la \"Societ\u00e0 Italiana Medicina Respiratoria\" (SIMER), l' \"Associazione Italiana Malattie Apparato Respiratorio\" (AIMAR), la \"European Respiratory Society\" (ERS) e l\"American Thoracic Society\" (ATS).\nPrincipali riviste scientifiche di settore sono:\nL'intensivologia respiratoria.\nL'intensivologia respiratoria \u00e8 una iper-specializzazione della pneumologia, che nasce dall'incontro di competenze trasversali, appartenenti a diverse branche mediche, quali appunto pneumologia, anestesia e rianimazione, medicina interna e medicina d'urgenza con lo sviluppo della medicina di terapia intensiva o \"Intensive Care Medicine\", la progressione delle metodiche di ventilazione invasive e non invasive, nonch\u00e9 delle ventilazioni a lungo termine.\nStoria.\nStoricamente, le unit\u00e0 di terapia intensiva erano guidate da anestesisti. Sempre pi\u00f9 spesso, tuttavia, la terapia intensiva respiratoria \u00e8 supervisionata da pneumologi.\nLa medicina di terapia intensiva inizi\u00f2 negli anni '20 con l'introduzione del polmone d'acciaio, per il trattamento dell'insufficienza respiratoria associata alla poliomielite. Il passo successivo importante \u00e8 stata la disponibilit\u00e0 di tubi per le vie aeree e lo sviluppo di ventilatori meccanici, che erogano aria direttamente nelle vie aeree del paziente. Questi si sono sviluppati dai requisiti della moderna chirurgia per facilitare un migliore controllo dell'anestesia durante le operazioni. La medicina di terapia intensiva ha beneficiato delle nuove tecniche di ventilazione, inizialmente applicate esclusivamente ai pazienti chirurgici.\nEntro la met\u00e0 del XX secolo la medicina di terapia intensiva consisteva principalmente nella ventilazione meccanica tramite un tubo endotracheale o tracheostomico.\nDiffusione e differenze tra gli Stati.\nNegli Stati Uniti e nel Regno Unito, la terapia intensiva \u00e8 diventata parte integrante della medicina respiratoria, ma nella maggior parte dei Paesi europei, gli anestesisti sono diventati responsabili della maggior parte delle unit\u00e0 di terapia intensiva generale e postoperatoria. Tuttavia, questo modello non si \u00e8 sviluppato in modo uniforme in tutta Europa. In alcuni paesi si \u00e8 sviluppata una nuova specialit\u00e0 intensivologica respiratoria, mentre in altri la formazione in terapia intensiva \u00e8 stata incorporata nel curriculum di diverse specialit\u00e0, tra cui anestesia, medicina interna, pneumologia e pediatria.\nAll'interno delle specialit\u00e0 mediche sono state sviluppate strutture di assistenza pi\u00f9 specializzate per prendersi cura di pazienti con insufficienza di un singolo organo (terapie intensive d'organo), ad es. terapie intensive cardiologiche, terapie intensive respiratorie e, ultimamente, \"stroke unit\".\nIn alcuni Paesi la presenza della medicina respiratoria in terapia intensiva \u00e8 ancora relativamente bassa, anche se l'insufficienza respiratoria acuta \u00e8 uno dei tre problemi principali nella moderna medicina di terapia intensiva, insieme all'insufficienza circolatoria e alle infezioni gravi.\nLa crescente attenzione della medicina respiratoria sui pazienti con malattie respiratorie croniche ha portato allo sviluppo di unit\u00e0 di assistenza respiratoria intermedia, specializzate nel trattamento dell'insufficienza respiratoria come problema di un singolo organo. Sono state sviluppate tecniche terapeutiche che potrebbero essere eseguite al di fuori di unit\u00e0 di terapia intensiva completamente attrezzate, tra cui fisioterapia specializzata, terapia respiratoria, sistemi di supporto meccanico per l'espettorazione delle secrezioni e sistemi di erogazione di ossigeno migliorati.\nRuolo dell'intensivologia respiratoria e metodiche utilizzate.\nL'introduzione della ventilazione meccanica non invasiva (NIV) alla fine del XX secolo \u00e8 stato un progresso importante. Una maschera facciale o un'altra interfaccia, viene utilizzata per erogare aria senza la necessit\u00e0 di intubazione e dei relativi rischi come l'infezione. \nInizialmente, la NIV \u00e8 stata applicata a pazienti con insufficienza ventilatoria cronica, causata da malattie che non hanno origine dal polmone, cio\u00e8 disturbi neuromuscolari come la sindrome postpolio e le distrofie muscolari, e gravi deformazioni del torace e della colonna vertebrale come la scoliosi. La NIV domiciliare a lungo termine viene ora utilizzata di routine per trattare queste condizioni.\nCon una migliore comprensione della fisiopatologia della broncopneumopatia cronica ostruttiva (BPCO) (che si traduce in ipercapnia dovuta, in parte, alla relativa debolezza dei muscoli respiratori), l'uso della NIV \u00e8 stato esteso ai pazienti con BPCO avanzata e insufficienza respiratoria ipercapnica, in particolare durante le esacerbazioni acute (AE-COPD). Questi pazienti sono un gruppo numeroso e in molti ospedali la NIV viene ora utilizzata di routine per trattare pazienti con AE-BPCO ipercapnica e acidosi al di fuori delle tradizionali unit\u00e0 di terapia intensiva, in unit\u00e0 ad alta intensit\u00e0 respiratoria o nel reparto di pneumologia generale. Ci\u00f2 evita, in molti di questi pazienti, la necessit\u00e0 di intubazione e le sue complicanze, in particolare infezioni e difficolt\u00e0 nello svezzamento dal ventilatore. La NIV viene utilizzata anche nello svezzamento dalla ventilazione meccanica invasiva e dopo il fallimento dell'estubazione.\nRuolo delle UTIR o unit\u00e0 di terapia intensiva respiratoria e delle unit\u00e0 di monitoraggio intermedio UTsIR, \u00e8 anche quello del trattamento dei pazienti con insufficienza respiratoria acuta e acuta su cronica, acidosi e ipercapnia, ARDS, polmoniti con ipossiemia severa, pazienti con shock settico a partenza polmonare e instabilit\u00e0 di circolo, gestione di pazienti intubati e con tracheostomia, pazienti con malattie neuromuscolari, weaning da ventilazione meccanica invasiva e non invasiva, metodiche di ossigenazione extracorporea e di rimozione di CO2.\nGli pneumologi di molti Paesi hanno istituito o sono ora coinvolti in centri specializzati per lo svezzamento. Corsi di insegnamento rilevanti sono stati sviluppati per medici di altre branche, infermieri, fisioterapisti e terapisti respiratori, che sono parte attiva nella gestione multidisciplinare di questi pazienti a elevata complessit\u00e0, dove a coordinare vi \u00e8 la figura dello pneumologo intensivista.\nIntensivista e ruolo dello pneumologo intensivista.\nUn intensivista \u00e8 un medico specializzato nella cura di pazienti in condizioni critiche, il pi\u00f9 delle volte nell'unit\u00e0 di terapia intensiva (ICU). Gli intensivisti possono essere anestesisti o sub-specialisti in branche della medicina (il pi\u00f9 delle volte pneumologi, cardiologi e medici d'urgenza).\nLa figura professionale dello pneumologo intensivista nasce dal sempre pi\u00f9 crescente ampliarsi della pneumologia per acuti e dell'acquisizione di competenze trasversali da parte dello pneumologo proprie di altre specialit\u00e0. L'intensivista respiratorio deve essere competente non solo in un ampio spettro di condizioni comuni tra i pazienti in condizioni critiche, ma anche con le procedure e i dispositivi tecnici (ad esempio ventilatori meccanici) utilizzati nella terapia intensiva, gestione delle vie aeree, esecuzione di broncoscopie, posizionamento di drenaggi endopleurici, di accessi vascolari centrali, competente in metodiche ecografiche e nella gestione dei farmaci di sedazione e di urgenza. Gli intensivisti sono spesso i leader di team multidisciplinari di fornitori di assistenza per aiutare a coordinare, collaborare e facilitare la fornitura di risultati basati sull'evidenza. I membri del team sono composti da medici internisti, infermieri, terapisti respiratori, farmacisti, dietisti e altri specialisti d'organo.\nLa pneumologia interventistica.\nLa pneumologia interventistica \u00e8 una disciplina derivata dalla endoscopia toracica diagnostica e operativa. La nuova dizione \u00e8 stata necessaria per adeguare la materia alla continua evoluzione tecnologica, scientifica e clinica. Comprende le attivit\u00e0 di endoscopia toracica e in genere dell'endoscopia toracica eseguita dagli pneumologi in Italia, con l'utilizzo e il perfezionamento di tutte le metodiche della endoscopia bronchiale diagnostica e operativa nell'adulto e nel bambino: lavaggio broncoalveolare, biopsia transbronchiale, agoaspirato transbronchiale, laserterapia, posizionamento di endoprotesi tracheobronchiali, ecc. e della toracoscopia medica, diagnostica e operativa.\nNegli ultimissimi anni vi \u00e8 stato un incremento di interesse per le metodiche endoscopiche e operative in genere anche da parte delle Societ\u00e0 Scientifiche Pneumologiche Internazionali pi\u00f9 importanti (SIET, ACCP, ERS, ATS, AIPO e SIMeR) che ha portato attraverso l'elaborazione di documenti autorevoli (1, 2, 3, 4) a una puntualizzazione di tali metodiche, endoscopiche e no, individuandone e riaffermandone le competenze nella figura dello pneumologo.\nPatologie.\nLe vie respiratorie e i polmoni sono bersaglio di malattie provocate da batteri, virus e sostanze tossiche (gas, polveri, ecc.), nonch\u00e9 da tumori: i primi possono penetrare con facilit\u00e0 nell'apparato respiratorio insieme all'aria inspirata. Tra le principali complicazioni si ricordano:"}
{"id": "3548", "revid": "74801", "url": "https://it.wikipedia.org/wiki?curid=3548", "title": "Provincia di Genova", "text": "La provincia di Genova \u00e8 stata una provincia italiana della Liguria di abitanti, con capoluogo a Genova.\nI confini amministrativi erano a nord con il Piemonte (provincia di Alessandria) e con l'Emilia-Romagna (provincia di Piacenza e provincia di Parma), a sud con il mar Ligure, a ovest con la provincia di Savona e a est con la provincia della Spezia. L'amministrazione provinciale aveva sede dal 1879 presso il palazzo Doria-Spinola a Genova, sede anche della prefettura.\nDal 1\u00ba gennaio 2015 la provincia ha cessato di esistere in favore della Citt\u00e0 metropolitana di Genova, in attuazione della legge del 7 aprile 2014, n. 56 recante \"Disposizioni sulle citt\u00e0 metropolitane, sulle province, sulle unioni e fusioni di comuni\". Il nuovo ente di secondo livello (al pari delle \"nuove\" province) ha la funzione di coordinare e supportare l'azione dei 67 comuni del precedente ente provinciale genovese.\nStoria.\nL'istituzione della provincia.\nLa Provincia di Genova venne istituita con il dalla legge Rattazzi del 1859; divenne operativa dal 1\u00ba marzo 1860 con la nomina a presidente provinciale dell'avvocato Antonio Caveri. \nLa provincia nacque sulle ceneri di due distinte province (Genova e Chiavari), raggruppate sotto la giurisdizione della VII divisione di Genova, create nel 1815 con il passaggio dell'area ligure nel Regno di Sardegna. A loro volta queste ultime suddivisioni amministrative ricalcavano i due dipartimenti napoleonici di Genova e degli Appennini (quest'ultimo avente per capoluogo Chiavari).\nLa provincia era suddivisa in 5 circondari: da ovest ad est i circondari di Albenga, Savona, Genova, Chiavari e Levante.\nNel 1880 avvenne la prima cessione di una parte del territorio provinciale: alla provincia di Alessandria fu ceduto il comune di Pareto.\nIl 27 aprile 1875 il decreto reale di Vittorio Emanuele II ufficializz\u00f2 il nuovo stemma provinciale. Lo stemma venne nuovamente modificato nel 1933 con l'avvento del fascismo aggiungendo a destra il fascio littorio, simbolo del neo stato fascista.\nI confini territoriali.\nAlla sua costituzione provinciale rientrarono molti enti comunali che oggi fanno parte di altre province confinanti. Ad ovest Laigueglia e Andora rappresentavano il confine con la Provincia di Porto Maurizio (oggi entrambi nel territorio provinciale savonese) e ad est Castelnuovo Magra, Sarzana e Santo Stefano di Magra confine con la Provincia di Massa-Carrara, annessi poi nel 1923 nella Provincia della Spezia.\nAllo stesso tempo, per\u00f2, altri comuni persero quel legame storico-politico con la provincia genovese: Bosio, Carrosio, Fraconalto, Gavi Ligure, Novi Ligure, Rocchetta Ligure, Vignole Borbera, Voltaggio e tutto l'Oltregiogo e la val Borbera (che former\u00e0 la provincia di Novi) andarono a costituire il nuovo territorio dell'istituita Provincia di Alessandria (legge Rattazzi). Ci\u00f2 caus\u00f2 un'aspra polemica tra le due amministrazioni provinciali, registrando anche tra gli abitanti dei comuni neo alessandrini malumori e scontenti. Secondo la Provincia di Genova il passaggio di amministrazione fu una scelta sbagliata a causa dei legami ed eventi storici che avevano sempre legato questa parte del territorio dapprima con la Repubblica di Genova (circondario di Novi) e con il capoluogo genovese poi.\nAddirittura la stessa Deputazione di Alessandria nel 1909, sollecitata dal mandamento di Gavi, espresse il suo parere favorevole alla ricongiunzione dei comuni nell'amministrazione provinciale genovese, ma una riunione provinciale smorz\u00f2 la richiesta di Gavi e del suo circondario. Un decreto legge datato 8 luglio 1923 stabil\u00ec il passaggio alla provincia di Genova dei comuni di Fascia, Fontanigorda, Gorreto, Rondanina e Rovegno, gi\u00e0 appartenenti al disciolto circondario di Bobbio della provincia di Pavia. L'episodio aliment\u00f2 la speranza dei comuni alessandrini di una rapida annessione alla provincia genovese. Su iniziativa dei deputati di Genova venne presentata al Parlamento una proposta di legge con oggetto la riannessione dei \"comuni perduti\" nella provincia di Alessandria. La legge venne giudicata favorevole dalle Camere, con larga maggioranza a votazione palese, ma giunti alle fasi finali della reale approvazione il segretario del Partito Fascista di Alessandria con il presidente provinciale e i podest\u00e0 telegrafarono al segretario fascista della sezione di Roma per risolvere la questione \"in qualsiasi modo\". La richiesta venne ben presto accolta e, con mezzi poco democratici, le urne per la votazione della pratica sparirono dall'aula impedendone di fatto la votazione. I comuni alessandrini non presentarono in seguito altre obiezioni, scegliendo di restare sotto giurisdizione piemontese.\nUlteriori cambiamenti e passaggi di amministrazioni provinciali si ebbero sia nel levante ligure che nell'estremo ponente genovese. Il regio decreto del 2 settembre 1923 stabil\u00ec la cessione di 30 comuni del mandamento di Chiavari nella nuova Provincia della Spezia, mentre il 15 novembre dello stesso anno il comune di Capraia Isola rientr\u00f2 nei nuovi confini della provincia di Livorno.\nNel ponente ligure il regio decreto del 2 gennaio 1927 decret\u00f2 il passaggio degli 87 comuni dei circondari di Savona e Albenga nella neo costituita Provincia di Savona e di Cogoleto in quella genovese. Alla fine del 1927 la Provincia, dai nuovi ordinamenti, risult\u00f2 avere una superficie territoriale di ed una popolazione di residenti in 85 comuni.\nNel 1928 l'unione territoriale dei comuni di Bogliasco con Pieve Ligure (ad oggi due comuni distinti), Sori con Canepa e il passaggio dei 19 comuni genovesi nella Grande Genova modific\u00f2 ulteriormente l'ordinamento comunale della provincia in 64 municipalit\u00e0. Le ultime modifiche risalgono al 1932 (passaggio di Urbe in provincia di Savona) e al 1946 (istituzione del comune di Pieve Ligure), lasciando i confini geografici - ad ovest da Cogoleto e ad est da Moneglia - definitivamente tracciati.\nIl 31 dicembre 2014 l'ente provinciale genovese \u00e8 stato definitivamente soppresso per l'istituzione di Genova quale citt\u00e0 metropolitana, i cui confini coincidono con la vecchia Provincia di Genova.\nSimboli.\nDescrizione araldica dello stemma:\nLo stemma ufficiale, che (a parte la corona) era uguale a quello del capoluogo, venne approvato con l'apposito regio decreto del re Vittorio Emanuele II di Savoia datato al 3 marzo del 1872.\nDescrizione del gonfalone:\nIl gonfalone ufficiale venne approvato con il regio decreto del re Vittorio Emanuele III di Savoia datato al 31 gennaio del 1929.\nIn attesa della creazione e deliberazione di un nuovo stemma o logo che rappresenti la Citt\u00e0 metropolitana di Genova quest'ultima nei documenti ufficiali utilizza lo stemma gi\u00e0 in uso per la provincia genovese. Analogamente l'ente metropolitano utilizza nelle cerimonie pubbliche e nelle manifestazioni che vedono la presenza del gonfalone il medesimo utilizzato dall'ex ente provinciale. Se pur non citato ufficialmente nello statuto provinciale vi \u00e8 \"de facto\" quale simbolo di rappresentanza dell'ente pure il vessillo crociato di San Giorgio, gi\u00e0 utilizzato nei secoli dalla Repubblica di Genova e (ufficialmente, come statuto comunale) dal Comune di Genova.\nOnorificenze.\nIl gonfalone della Provincia di Genova \u00e8 stato decorato con medaglia d'oro al merito civile per la Resistenza. La medaglia \u00e8 stata conferita il 16 aprile 2009 e consegnata all'allora presidente della Provincia Alessandro Repetto dal Presidente della Repubblica Giorgio Napolitano il 24 aprile 2009.\nGeografia antropica.\nComuni provinciali.\nLa provincia si suddivideva convenzionalmente in 15 aree geografiche, distinguibili soprattutto dal punto di vista morfologico:\nLa parte costiera del territorio provinciale era costituito da quattro zone geografiche, dalla Riviera del Beigua (tre comuni), dal Comune di Genova (costituita dai precedenti comuni genovesi soppressi nel 1929 e diventati successivamente delegazioni-municipi della citt\u00e0 di Genova), dal Golfo Paradiso (sette comuni) e dal Tigullio (otto comuni).\nLa parte continentale della provincia era costituita dall'alta val Bisagno (due comuni), dalla val Fontanabuona (tredici comuni), dalla val d'Aveto (due comuni), dalla val Graveglia (l'intero territorio comunale di Ne), dalla valle Sturla (due comuni), dalla val Petronio (due comuni), dall'alta val Polcevera (cinque comuni), dall'alta valle Scrivia (nove comuni), dalla valle Stura (tre comuni), dalla val d'Orba (il solo comune di Tiglieto) e dall'alta val Trebbia (otto comuni).\nComunit\u00e0 montane e Unioni di comuni.\nLe comunit\u00e0 montane nel territorio genovese (e ligure in generale) furono istituite in gran parte nel 1973 dopo il riconoscimento ufficiale delle stesse con la Legge Regionale n. 1102 del 3 dicembre 1971. Da ovest ad est dei confini provinciali nacquero quindi le seguenti e prime entit\u00e0 montane: Comunit\u00e0 montana Argentea, Comunit\u00e0 montana Valli Stura e Orba, Comunit\u00e0 montana Alta Val Polcevera, Comunit\u00e0 montana Alta Valle Scrivia, Comunit\u00e0 montana Alta Val Trebbia, Comunit\u00e0 montana Fontanabuona, Comunit\u00e0 montana Valli Aveto, Graveglia e Sturla, Comunit\u00e0 montana Val Petronio.\nCon le nuove disposizioni della Legge Regionale n. 6 del 1978 la comunit\u00e0 montana assumeva, direttamente dalla Regione, le funzioni amministrative in materia di agricoltura, sviluppo rurale, foreste e antincendio boschivo.\nTra il 2009 e il 2010 con la disciplina di riordino delle comunit\u00e0 montane, regolamentate con la Legge Regionale n. 24 del 4 luglio 2008 e in vigore dal 1\u00ba gennaio 2009, si attuarono le prime sostanziali modifiche territoriali e dei requisiti di riferimento con le conseguenti soppressioni e/o accorpamenti degli enti montani. Alle nuove disposizioni regionali sopravvissero due comunit\u00e0 montane \"storiche\" - la Comunit\u00e0 montana Fontanabuona e la Comunit\u00e0 montana Valli Aveto, Graveglia e Sturla - mentre ne furono istituite ex novo o con cambio di denominazione quali la Comunit\u00e0 montana Valli Stura, Orba e Leira e la Comunit\u00e0 montana Valli Genovesi Scrivia e Polcevera.\nConseguentemente alla legge finanziaria statale del 2011 tutte le comunit\u00e0 montane provinciali e regionali vennero definitivamente cancellate (la Liguria fu la seconda regione d'Italia ad attuare tale provvedimento dopo l'analoga iniziativa della capofila Sardegna) con la Legge Regionale n. 23 del 29 dicembre 2010 e in vigore dal 1\u00ba maggio 2011.\nSulle fondamenta dell'ex Comunit\u00e0 montana Valli Stura, Orba e Leira nell'aprile 2011 \u00e8 stata istituita nel ponente genovese l'Unione dei comuni delle Valli Stura, Orba e Leira, la prima realt\u00e0 associativa tra enti municipali nell'allora provincia di Genova e in Liguria. Nel corso del 2014, poco prima della soppressione della provincia e dell'istituzione della citt\u00e0 metropolitana, furono costituite altre sei unioni di comuni, per un totale di sette:\nAmministrazione.\nL'amministrazione provinciale aveva sede a Genova, nello storico palazzo Doria-Spinola sito in piazzale Giuseppe Mazzini 2, e sede altres\u00ec della prefettura. Oggi il medesimo palazzo ospita la sede della Citt\u00e0 metropolitana di Genova e del relativo consiglio metropolitano.\nGiunta e consiglio provinciale.\nL'amministrazione provinciale prevedeva l'attivit\u00e0 del presidente della Provincia che dirigeva sia i lavori della giunta che quelli del consiglio provinciale. Dal 1993 le due attivit\u00e0 venivano separate e veniva istituita la figura del presidente del consiglio provinciale eletto tra i componenti del consiglio: primo presidente del Consiglio ad elezione consiliare- dal 1993 al 1997 - \u00e8 stato Eugenio Pallestrini.\nDal 10 maggio del 2012, con decreto del presidente della Repubblica datato al 9 maggio 2012, venne dichiarato ufficialmente sciolto il consiglio provinciale dopo le dimissioni dell'allora presidente della Provincia Alessandro Repetto PD) presentate il 18 aprile 2012. Nello stesso decreto firmato da Giorgio Napolitano venne altres\u00ec nominato l'ex assessore alla viabilit\u00e0 Piero Fossati, su proposta del ministro dell'Interno Anna Maria Cancellieri, quale commissario straordinario della Provincia di Genova fino alla prevista soppressione di quest'ultima in favore dell'istituzione della Citt\u00e0 metropolitana di Genova.\nIl 20 febbraio 2014, con sentenza n. 295/2014, il Tar della Liguria aveva annullato il decreto di scioglimento del consiglio provinciale e il conseguente decreto prefettizio di nomina dell'attuale commissario straordinario, accogliendo il ricorso di un ex consigliere provinciale: la sentenza, se confermata, avrebbe avuto come conseguenza amministrativa l'immediata decadenza del commissario e dei sub commissari. Il 6 marzo 2014 il Consiglio di Stato aveva altres\u00ec accolto l'istanza di decreto monocratico d'urgenza, sospendendo temporaneamente la sentenza di annullamento pronunciata dal Tar della Liguria e definitivamente l'8 aprile 2014 con la conferma della piena legittimit\u00e0 della nomina e della carica del commissario straordinario Piero Fossati."}
{"id": "3549", "revid": "1805885", "url": "https://it.wikipedia.org/wiki?curid=3549", "title": "Pisa", "text": "Pisa (, : o ) \u00e8 una citt\u00e0 di abitanti, capoluogo della provincia omonima nel nord della Toscana.\nSi inserisce nel territorio metropolitano con caratteristiche omogenee, denominato \"area pisana\", che con i vicini comuni di Calci, Cascina, San Giuliano Terme, Vecchiano e Vicopisano, arriva a formare un sistema urbano di circa abitanti distribuiti su 475\u00a0km\u00b2. Inoltre con un traffico superiore a 5 milioni di passeggeri nel 2017, Pisa ospita l'aeroporto pi\u00f9 rilevante della Toscana, il Galileo Galilei.\nNonostante le incertezze sull'origine della citt\u00e0 nel corso della storia, dopo diversi ritrovamenti archeologici negli anni 1980 e 1990, tra cui una necropoli etrusca (databile al VII-VI secolo a.C.), si pu\u00f2 affermare con certezza che Pisa fu fondata dagli Etruschi.\nTra i monumenti pi\u00f9 importanti della citt\u00e0 vi \u00e8 la celebre piazza del Duomo, detta Piazza dei Miracoli, dichiarata patrimonio dell'umanit\u00e0, con la Cattedrale edificata tra il 1063 e il 1118 in stile romanico pisano e la Torre pendente, campanile del XII secolo, oggi uno dei monumenti italiani pi\u00f9 conosciuti al mondo per via della sua caratteristica inclinazione, il Battistero e il Camposanto monumentale.\nLa citt\u00e0 \u00e8 la sede di tre tra le pi\u00f9 importanti istituzioni universitarie d'Italia e d'Europa, l'Universit\u00e0 di Pisa, la Scuola Normale Superiore e la Scuola Superiore Sant'Anna, nonch\u00e9 la pi\u00f9 grande sede del Consiglio Nazionale delle Ricerche (CNR) e di altri numerosi istituti di ricerca.\nIl territorio comunale si affaccia direttamente sul Mar Ligure con le sue quattro frazioni litoranee (Marina di Pisa, Tirrenia, Calambrone e San Rossore).\nLa citt\u00e0 di Pisa in passato fu un'importante repubblica marinara.\nGeografia fisica.\nTerritorio.\nLa citt\u00e0 sorge a pochi chilometri dalla foce del fiume Arno, in un'area pianeggiante denominata Valdarno inferiore, chiusa a nord dai Monti Pisani.\nPisa fu l'epicentro di due eventi sismici, il terremoto del 10 gennaio 1168 ed un altro sisma che si verific\u00f2 nel 1322: entrambi gli eventi sismici ebbero una magnitudo di circa 4,6 della Scala Richter, raggiungendo il V-VI grado della Scala Mercalli.\nClima.\nIl clima della citt\u00e0 di Pisa \u00e8 di tipo mediterraneo (Classificazione dei climi di K\u00f6ppen \"Csa\"), ed \u00e8 influenzato da due fattori: la vicinanza del mare, che tende a mitigare sia i rigori invernali sia la calura estiva, e la continentalit\u00e0 del Valdarno.\nLa tabella sottostante riporta i valori medi che si registrano in citt\u00e0 nel corso dell'anno:\nLe precipitazioni nevose a Pisa sono un fenomeno piuttosto raro: infatti la neve riesce ad attaccare al suolo solo in pochi casi e le precipitazioni, solitamente notturne, hanno scarsa intensit\u00e0.\nLe nevicate del XX secolo si sono verificate nei mesi di gennaio (1905, 1919, 1929, 1940, 1947, 1954, 1959, 1963, 1968, 1985), febbraio (1929, 1952, 1954, 1956, 1963, 1991), marzo (1958) e dicembre (1967, 1973). Negli ultimi anni i fenomeni nevosi si sono avuti prevalentemente nel mese di dicembre (2001, 2005, 2009, 2010), tranne l'episodio tra il 31 gennaio e il 1\u00ba febbraio del 2012. L'ultimo fenomeno nevoso in ordine di tempo, che ha coinvolto soprattutto i comuni limitrofi, si \u00e8 verificato nella notte tra il 28 febbraio e il 1\u00ba marzo 2018; la media nivometrica dal 2001 al 2012 \u00e8 di un accumulo annuo di appena 0,25\u00a0cm in base ai rilevamenti effettuati alla stazione meteorologica dell'Aeronautica Militare.\nIn alcuni casi il freddo \u00e8 arrivato a ghiacciare la superficie dell'Arno (1905, 1929, 1985 e 2012).\nLe temperature estreme registrate nel centro storico di Pisa sono la massima assoluta di +39,5\u00a0\u00b0C della stazione meteorologica di Pisa Facolt\u00e0 di Agraria registrata il 19, 20 agosto 1943 e il 22 agosto 2011 e la minima assoluta di \u221212,8\u00a0\u00b0C registrati presso la medesima stazione l'11 gennaio 1985.\nNel territorio comunale esterno all'area urbana, il picco massimo assoluto \u00e8 stato registrato alla stazione idrologica di Coltano con +39,9\u00a0\u00b0C il 5 agosto 2003, mentre il picco minimo assoluto \u00e8 quello di \u221213,8\u00a0\u00b0C della stazione meteorologica di Pisa San Giusto del 12 gennaio 1985.\nOrigini del nome.\nLe origini del toponimo \"Pisa\" sono del tutto incerte, anche se sono state fatte due ipotesi che godono maggior considerazione, seppur senza evidenze schiaccianti: la prima si rif\u00e0 a una voce che significa \u00abestuario\u00bb nella lingua etrusca in riferimento alla foce dell'Arno, e l'altra a una base prelatina (un idronimo), forse imparentata alla lontana con il greco \u03c0\u1fd6\u03c3\u03bf\u03c2 \"p\u00eesos\", \u00abluogo irrigato\u00bb.\nLe origini della citt\u00e0 sono molto antiche con il primo insediamento accertato villanoviano. In epoca romana la citt\u00e0 divenne \"municipium\" dopo la guerra sociale e colonia con il nome di \"Colonia Opsequens Iulia Pisana\".\nSenza alcun fondamento storico \u00e8 la storia della fondazione di Pisa da parte di guerrieri elidi, come raccontato da alcune leggende antiche: per questo il nome veniva fatto risalire all'omonima citt\u00e0 greca dell'Elide, i cui abitanti, guidati da Pelope, avrebbero fondato la Pisa toscana dopo la Guerra di Troia. Per questa ragione Pisa \u00e8 soprannominata \"la citt\u00e0 alfea\" (dal fiume Alfeo in Elide).\nStoria.\nSimboli.\nI simboli usati dalla citt\u00e0 nei primi anni dalla fondazione sono sconosciuti, sicuramente un simbolo al quale la citt\u00e0 \u00e8 storicamente molto legata \u00e8 la Madonna, la cui immagine \u00e8 riportata su molte monete antiche (a volte con Ges\u00f9 bambino) e alla quale \u00e8 anche dedicata la Cattedrale.\nL'aquila \u00e8 un altro simbolo della citt\u00e0 spesso riportato su carteggi e monete e testimonia la fedelt\u00e0 di Pisa all'impero. Oggi l'aquila su sfondo giallo \u00e8 il simbolo dell'omonima provincia. Sempre in virt\u00f9 della fedelt\u00e0 al Sacro Romano Impero, nel 1162 prima e nel 1166 poi, l'imperatore Federico Barbarossa concede al comune il vessillo imperiale; negli atti \u00e8 infatti riportata la dicitura \"dedite etiam imperator eis usum vexillum\" (dal latino: \"l'imperatore diede anche l'uso del vessillo\"). Poco si sa di che vessillo si tratti, ma molti ritengono essere la Blutfahne ed \u00e8 comunque certo che nei secoli successivi la citt\u00e0 utilizz\u00f2 una bandiera rossa come insegna, definita anche \"Signum Rubicundum\".\nIl colore rosso \u00e8 ancora oggi presente nell'arme della citt\u00e0 insieme alla tipica croce patente, ovvero con le braccia pi\u00f9 larghe nella parte terminale, \"ritrinciata\", cio\u00e8 con l'estremit\u00e0 delle braccia a forma di rombo, e \"pomata\" con dodici globi; questa croce ha una certa affinit\u00e0 con quella occitana. \u00c8 per\u00f2 poco noto come e quando la croce sia stata adottata come simbolo della citt\u00e0. Nel 1288 si ha la prima prova dell'utilizzo della croce come arme del Popolo, ovvero dei borghesi pisani; questa insegna e quella della citt\u00e0 rimasero tuttavia distinti sicuramente fino alla fine del dodicesimo secolo. Su alcune monete successive al 1318 compare, poi, una croce come segno di zecca e alcune di queste croci sono \"fogliate\", forma simile a quella attuale. \u00c8 durante la seconda repubblica (1494-1509) che la croce \"pisana\" diventa a tutti gli effetti l'arme cittadina. Bisogna quindi dire che molte riproduzioni di oggetti storici usati durante le rievocazioni storiche dello stemma pisano con la croce sono un falso storico in quanto si rifanno a eventi precedenti alla adozione dell'arme riprodotta; cos\u00ec come \u00e8 da considerarsi storicamente errata la riproduzione della bandiera con la croce sullo stemma della Marina Militare poich\u00e9 si rif\u00e0 al periodo in cui Pisa era una repubblica marinara e che quindi adottava ancora il vessillo rosso.\nAltri simboli meno usati sono la lepre, come ad esempio nel pavimento del Duomo di Siena, e a simboleggiare la tenacia e la forza dei pisani la gramigna, che per\u00f2 non \u00e8 mai stato un vero e proprio simbolo in quanto deriva dall'errata interpretazione degli arabeschi disegnati per arricchire il \"Signum Rubicundum\".\nOnorificenze.\nPisa \u00e8 tra le citt\u00e0 decorate al valor militare per la guerra di liberazione, insignita della medaglia di bronzo al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale.\nMonumenti e luoghi d'interesse.\nAltro.\nI Lungarni.\nSono il vero centro cittadino, luogo d'incontro dei pisani e degli studenti universitari. Ogni sera il tratto storico dei Lungarni si colora di mille luci dei caf\u00e9 o pub che vi si affacciano. Durante l'estate la sera sono chiusi al traffico veicolare, fatta eccezione per i veicoli dei residenti e dei portatori di handicap il lungarno Pacinotti, il lungarno Galilei e il lungarno Mediceo. Questo attira ogni sera molti giovani, spesso seduti sulle 'spallette', i parapetti dell'Arno, a testare nuovi gusti gelato delle sempre pi\u00f9 numerose gelaterie presenti, o a consumare bibite. Durante il giorno rappresentano il principale punto di passaggio sia pedonale che veicolare. I Lungarni di Pisa sono storicamente quattro, divisi dal fiume e dal Ponte di Mezzo e si distinguono in Lungarno Gambacorti e Galilei a sud, Lungarno Pacinotti e Mediceo a nord. I ponti della Fortezza e della Cittadella rappresentano il confine orientale e occidentale della citt\u00e0 murata. All'interno per\u00f2 si trovano altri due Lungarni, Simonelli a nord e Sonnino a sud. Oltre le mura si trovano il Lungarno Cosimo I a nord ovest, mentre a sud ovest le Vie da Padule e San Giovanni al Gatano danno inizio al lungo Viale d'Annunzio, che collega la citt\u00e0 alla frazione sul mare, Marina di Pisa a nordest.\nIl lungarno a nord del fiume fra il ponte della Fortezza e il ponte della Vittoria \u00e8 chiamato lungarno Buozzi, e prosegue lungo il viale delle Piagge, grande parco urbano. Lungo l'altra sponda del fiume si trovano invece il Lungarno Fibonacci, che costeggia la Fortezza Nuova e il Lungarno Guadalongo, a sud del ponte della Vittoria.\nI lungarni sono inoltre la sede del circuito museale 'I Musei del Lungarno' che conta ben 6 musei d'interesse nazionale.\nPiazze.\nPiazza dei Miracoli.\nLa Piazza del Duomo, nota anche tramite l'espressione poetica \"piazza dei miracoli\", \u00e8 il centro artistico e turistico pi\u00f9 importante di Pisa. Annoverata fra i Patrimoni dell'Umanit\u00e0 dall'UNESCO dal 1987, vi si possono ammirare alcuni capolavori dell'architettura romanica europea, cio\u00e8 i monumenti che formano il centro della vita religiosa cittadina: la cattedrale, il battistero, il camposanto, e il campanile.\nBorgo Stretto.\nIl Borgo Stretto e i mercati medievali sono una zona dove si pu\u00f2 passeggiare al coperto di portici medievali. Lungo la strada, che insieme a Corso Italia, costituisce il \"salotto\" della citt\u00e0, sorge la chiesa romanico-gotica di San Michele in Borgo, costruita a partire da un nucleo attestato gi\u00e0 nel 990. Il settecentesco Casino dei Nobili e le terme romane, denominate Bagni di Nerone ne delimitano la lunghezza. I mercati medievali, oltre che sotto i portici della via citata, si svolgevano regolarmente nelle piccole piazze ben protette da Torri e stretti vicoli, come piazza delle Vettovaglie e Sant'Omobono, che ospitano il mercato della Frutta, Piazza Cairoli (conosciuta come La Berlina), antico mercato dei \"Chavoli\" e le Gondole, per le merci provenienti dai Monti Pisani. A sud troviamo piazza Chiara Gambacorti (o come tutti la conoscono \"piazza della Pera\"), un tempo famosa per il mercato dei fiori e del pesce.\nI mercati arabi.\nIn epoca medievale i quartieri a sud dell'Arno erano luogo di importanti scambi culturali e mercantili. Con il termine Kinzica si fa riferimento all'antico quartiere meridionale, oggi riconoscibile nell'unione di Sant'Antonio e San Martino. Il significato della parola \u00e8 ancora oggetto di studi, ma le ultime due sillabe \"-zica\" fanno pensare al termine arabo \"suk\" e cio\u00e8 mercato. I vicoli stretti e paralleli che dal fiume corrono verso l'entroterra fanno pensare a rapide vie di fuga per mettere al riparo le merci giunte in citt\u00e0 via acqua, che venivano in seguito selezionate e smistate nelle piazzette o all'interno dei palazzi medievali. Via San Martino, antico tracciato della via Emilia Scauri, esprime a pieno la ricchezza dei mercanti stranieri giunti in citt\u00e0 e ivi stabilitisi.\nSociet\u00e0.\nArea pisana.\nL'area pisana \u00e8 uno dei 4 distretti in cui la provincia di Pisa \u00e8 suddivisa, insieme a Valdera, Valdarno inferiore e Val di Cecina. Rispetto agli altri tre, l'area pisana ha un'estensione relativamente piccola (475\u00a0km\u00b2 circa), essendo la sua superficie superiore solo a quella del Valdarno inferiore, ma la sua popolazione si attesta su circa 190.000 abitanti, pari a poco meno della met\u00e0 di quella dell'intera provincia, che supera i 400.000 abitanti.\nL'area pisana \u00e8 composta dai comuni di Pisa, Cascina, San Giuliano Terme, Vicopisano, Vecchiano e Calci, ovvero da un territorio avente caratteristiche omogenee per ubicazione geografica, tradizioni culturali e relazioni economiche.\nIl cosiddetto \"Piano strategico dell'area pisana\" \u00e8 nato ufficialmente nel 2007 su iniziativa dei sindaci e dei rappresentanti dei comuni e punta alla sinergia tra di essi sia sul piano amministrativo che infrastrutturale. Il piano strategico dell'area pisana \u00e8 in linea con il piano strategico dell'area vasta costiera di cui fanno parte le province di Pisa, Livorno e Lucca.\nEtnie e minoranze straniere.\nDopo anni di declino demografico, la popolazione di Pisa ha iniziato a crescere grazie principalmente alla presenza considerevole degli immigrati residenti che hanno un tasso di natalit\u00e0 pi\u00f9 alto della comunit\u00e0 italiana. Secondo gli ultimi dati, Pisa \u00e8 una citt\u00e0 superiore alla media nazionale per quanto riguarda il rapporto fra italiani e stranieri residenti: su 10 residenti, 1 \u00e8 straniero. I cittadini immigrati appartenenti alla Comunit\u00e0 Europea sono quasi il 3% della popolazione complessiva, met\u00e0 dei quali provengono dalla Romania, paese che \u00e8 entrato nell'Unione dal gennaio 2007 insieme alla Bulgaria. La seconda comunit\u00e0 pi\u00f9 numerosa \u00e8 quella dei polacchi, seguiti da bulgari, spagnoli, tedeschi e francesi. Gli extracomunitari, in continua crescita sia per la natalit\u00e0 che per i nuovi arrivi, arrivano a superare anche il 11% della popolazione cittadina dove i gruppi pi\u00f9 numerosi sono costituiti principalmente da persone dei paesi dell'Est come Ucraina, Bielorussia e Moldavia, dagli emigrati dai paesi africani del bacino mediterraneo e da popolazione originaria delle Filippine, Bangladesh, Pakistan e Senegal.\nLa popolazione pisana autoctona, invece, continua ad assottigliarsi, sia per la bassa concentrazione delle nascite, che per la \u00abfuga\u00bb verso i comuni limitrofi dove la vita sembra migliore. Dato sconcertante della comunit\u00e0 pisana \u00e8 l'et\u00e0 media: \u00e8 la pi\u00f9 vecchia e continua ad invecchiare: pi\u00f9 di un quarto della popolazione ha pi\u00f9 di 70 anni. Altre numerose comunit\u00e0 sono quelle appartenenti all'America latina, Cina, Albania, Stati Uniti, Turchia, Grecia e quelle di etnia Rom.\nLe universit\u00e0 e le istituzioni militari portano a Pisa molti cittadini provenienti dal Meridione: ad oggi sono molti gli italiani provenienti da Sardegna, Calabria, Sicilia, Puglia, Basilicata e Campania. Fra la popolazione universitaria invece si registrano presenze da Iran, Spagna, Irlanda, Francia, Cina, Russia e Stati Uniti.\nSecondo i dati ISTAT al 31 dicembre 2019 gli stranieri residenti a Pisa sono pari al 14,7% della popolazione, superiore alla media toscana (11,19%) e nazionale. I maggiori gruppi stranieri in base alla loro percentuale sul totale della popolazione straniera sono:\nLingue e dialetti.\nIl vernacolo pisano \u00e8 una delle parlate che ha contribuito alla nascita del toscano, la lingua parlata da Dante Alighieri e poi divenuta l'idioma nazionale. Il pisano viene raggruppato con quello livornese e aree limitrofe. Si distingue dal toscano dell'entroterra per la totale elisione della pronuncia della 'c' intervocalica che viene invece aspirata negli altri vernacoli regionali. Il pisano ha inoltre dato vita alla lingua corsa, che viene appunto raggruppata tra i dialetti toscani.\nTra tutti i vernacolisti pisani ricordiamo il grande poeta e commediografo Domenico Sartori, autore tra l'altro degli storici testi teatrali \"\"Macerie\" e \"La 'asa rifatta\", andati in scena in pi\u00f9 riprese fin dal dopoguerra. Significativo di Sartori anche il poema \"La grolia di Pisa\". Altri autori significativi sono stati Renato Fucini, Arturo Birga e Archimede Bellatalla.\nIl vernacolo pisano \u00e8 stato recentemente riproposto dalla band Gatti M\u00e9zzi e da altre compagnie di giovani. La pi\u00f9 importante compagnia attoriale di vernacolo pisano \u00e8 stata il \"Crocchio Goliardi Spensierati\", nata nel 1921, che poi ha dato vita alla celebratissima \"Brigata de' Dottori\", nella quale hanno recitato e tuttora si esibiscono i migliori interpreti del vernacolo.\nEsistono numerosi concorsi di vernacolo pisano, tra cui \"La C\u00e8a d'Oro\" (il pi\u00f9 longevo, per sonetti e prose), \"Il Celatino d'Oro\" (poesie sul Gioco del Ponte e su Pisa), il Premio \"Ferrini\"\" e molti altri.\nIstituzioni, enti e associazioni.\nNel centro della citt\u00e0 sono presenti la sede del comune in piazza XX Settembre, quella della provincia di Pisa in piazza Vittorio Emanuele e quella della Prefettura presso il Palazzo Mediceo di piazza Mazzini.In via Galli-Tassi 8 ha sede la associazione Casa della donna.\nPisa ha da sempre grandi tradizioni militari. Oltre alle caserme di Carabinieri, Vigili del fuoco, Polizia e Guardia di Finanza, la citt\u00e0 ospita la 46\u00aa Brigata Aerea presso lo scalo militare dell'aeroporto (Aeroporto militare \"Dall'Oro\") e il Centro Addestramento di Paracadutismo della Brigata paracadutisti \"Folgore\", presso la caserma \"Gamerra\".\nSono presenti anche la caserma \"Bechi Luserna\", la caserma \"Vito Artale\" (dove ha sede il 6\u00ba Reggimento di Manovra) ed il centro di addestramento BAI (Base Addestramento Incursori) del 9\u00ba Reggimento d'assalto paracadutisti \"Col Moschin\".\nIn periferia della citt\u00e0, a San Piero a Grado, si trova il CISAM (Centro interforze studi e applicazioni militari), un tempo utilizzato per esperimenti sul nucleare e oggi base di addestramento del Gruppo di intervento speciale (GIS). Sul litorale, a Marina di Pisa, \u00e8 presente un ufficio locale marittimo della Guardia Costiera. Pisa ospita inoltre la base militare americana di Camp Darby, una delle pi\u00f9 grandi d'Europa, presso la localit\u00e0 di Tirrenia. Sia in citt\u00e0 che nel territorio comunale, presso la tenuta di San Rossore \u00e8 presente anche il Corpo Forestale dello Stato.\nIn citt\u00e0 sono presenti diverse strutture sanitarie sia pubbliche che private:\nNella citt\u00e0 sono presenti diversi enti di volontariato a scopo assistenziale, tra cui:\nL'Arcidiocesi di Pisa \u00e8 una delle 540 arcidiocesi metropolitane che sono presenti nel mondo: ad essa fanno parte le diocesi di Livorno, Massa-Carrara, Pontremoli, Pescia, Volterra oltre a gran parte del territorio della provincia di Pisa con un totale di circa 310\u00a0000 abitanti.\nLa sede si trova all'interno del Palazzo Arcivescovile.\nCultura.\nIstruzione.\nPer Pisa l'istruzione e la ricerca sono una forma di economia vitale. La citt\u00e0 \u00e8 fra le maggiori sedi universitarie italiane. Alla fine del 2018, all'Universit\u00e0 di Pisa sono iscritti circa 50\u00a0000 studenti e le sue universit\u00e0 vantano riconoscimenti da tutto il mondo.\nArchivi e biblioteche.\nLa citt\u00e0 ospita vari archivi tra i quali spiccano:\nOltre agli archivi in citt\u00e0 vi sono numerose biblioteche tra cui le pi\u00f9 importanti sono:\nRicerca.\nPisa ospita la pi\u00f9 grande sede del Consiglio Nazionale delle Ricerche (CNR), nonch\u00e9 altri numerosi istituti di ricerca.\nConsiglio Nazionale delle Ricerche di Pisa:\nScuole.\nA Pisa sono presenti numerose scuole di ogni ordine e grado, tra cui il liceo classico Galileo Galilei, il liceo scientifico Ulisse Dini, il liceo scientifico Filippo Buonarroti, l'Istituto d'Istruzione Superiore Da Vinci-Fascetti (ex-ITIS Leonardo da Vinci e IPSIA G.Fascetti), il Liceo Artistico Russoli, il Liceo G.Carducci, l'IIS Santoni e l'ITC Pacinotti..\nUniversit\u00e0.\nPisa, rinomata citt\u00e0 universitaria, \u00e8 sede di tre istituzioni.\nMusei.\nLa citt\u00e0 di Pisa ospita musei e collezioni di rilevanza nazionale ed internazionale quali:\nLa citt\u00e0 \u00e8 sede ache di altri musei non statali come:\nL'Opera della Primaziale Pisana gestisce, oltre ai monumenti della piazza dei Miracoli, i seguenti due musei:\nVi sono poi le collezioni scientifiche, archeologiche e artistiche dell'universit\u00e0 di Pisa che sono conservate in nove musei raggruppati in un unico \"Sistema Museale di Ateneo\" (SMA). Dei nove musei otto si trovano sul territorio comunale:\nAnche il Museo di storia naturale fa parte del \"Sistema Museale di Ateneo\" dell'universit\u00e0 di Pisa ma ha sede nel vicino comune Calci, dentro la certosa.\nArte.\nTra la seconda met\u00e0 dell'undicesimo secolo e la prima del dodicesimo secolo, quando la citt\u00e0 era una potente repubblica marinara, si svilupp\u00f2 in citt\u00e0 uno stile architettonico peculiare detto \"Romanico pisano\", caratterizzato da uno spiccato eclettismo che unisce le linee tipiche romaniche con componenti arabe e bizantine; nato durante la costruzione del Duomo di Pisa, che ne \u00e8 la massima espressione, questo stile si \u00e8 poi diffuso in molte citt\u00e0 toscane, come Lucca e Pistoia, e nelle terre all'epoca di influenze pisana come la Sardegna e la Corsica.\nTeatro.\nQuesto \u00e8 l'elenco dei principali teatri della citt\u00e0 di Pisa:\nCinema.\nPisa \u00e8 stata spesso al centro dell'attenzione di numerosi registi sia italiani che internazionali che hanno deciso di utilizzarla come set per i loro film. Fino alla fine degli anni sessanta la citt\u00e0 vantava tra i pi\u00f9 importanti studi cinematografici d'Italia, presso la localit\u00e0 di Tirrenia.\nA Pisa sono state girate anche \"fiction\" (nella seconda stagione de \"I liceali\" 2 puntate si svolgono a Pisa; anche nella seconda stagione de \"L'amica geniale\" alcune puntate si svolgono a Pisa) e \"soap opera\" come \"CentoVetrine\", \"Incantesimo\" e \"Un posto al sole\".\nCucina.\nLa gastronomia pisana non si discosta molto da quella delle altre citt\u00e0 toscane. La vicinanza al mare e alla campagna fa s\u00ec che le ricette tipiche locali usino la carne tanto quanto il pesce d'acqua dolce e di mare. Tra i primi piatti pi\u00f9 tipici troviamo la \"Minestra di fagioli bianchi di San Michele\"; le \"bavette sul pesce\", un particolare tipo di bavette servite con pesce a pezzi medi; le \"trenette alla renaiola\", piatto anticamente preparato dai navigatori dell'Arno che consiste in pasta lunga condita con acciughe e cime di rapa; pietanze a base di fagioli come la zuppa di fagioli o il \"bordatino\", piatto della cucina povera a base di passata di fagioli con cavolo nero e farina gialla; pasta o riso con le arselle; la zuppa di ranocchi e la \"zuppa pisana\" a basa di pane raffermo, cavolo nero e ortaggi vari.\nI secondi piatti della cultura gastronomica pisana includo molte pietanze a base di carne come la bistecca di mucco pisano, una versione pisana della trippa e molti piatti a base di selvaggina ed in particolare di fagiano. Tra i secondi tipici spuntano anche molti piatti a base di pesce come lo stoccafisso \"alla pisana\" e le seppie con la bietola. I pesci pi\u00f9 utilizzati nelle ricette sono: il muggine della foce dell'Arno cucinato alla griglia, le \"c\u00e8e alla pisana\" (ovvero le \"cieche\", gli avannotti dell'anguilla, le cui cattura, vendita e consumo sono vietati dalla legge), il pesce ragno bollito ed il baccal\u00e0 alla griglia con ceci all'olio.\nDiffusa \u00e8 anche la cecina, una torta salata molto bassa a base di farina di ceci. La cecina era un tempo chiamata dai genovesi \"l'oro dei pisani\", e secondo una leggenda la sua invenzione risale all'epoca delle Repubbliche marinare.\nTipico dolce pisano \u00e8 invece la \"Torta co' bischeri\", prodotta artigianalmente in tutto il territorio cittadino e provinciale. Ricetta originaria di Vecchiano, Nodica e Pontasserchio, dove viene fatta in maggio, agosto e aprile in occasione delle rispettive feste paesane, la \"torta co' bischeri\" \u00e8 talmente diffusa e apprezzata da essere considerata il dolce pi\u00f9 tipico della gastronomia pisana. Altro dolce tipico della tradizione pisana \u00e8 la \"schiacciata di Pasqua\", dolce povero che viene mangiato accompagnato dal vinsanto nel periodo pasquale.\nAmministrazione.\nGemellaggi.\nPisa \u00e8 gemellata con:\nEsiste anche un gemellaggio di strade: il \"Corso Italia\" di Pisa \u00e8 gemellato con la \"Rue des lices\" di Angers (Francia).\nGeografia antropica.\nLa citt\u00e0 di Pisa \u00e8 divisa in 33 tra quartieri e frazioni. Data la grandezza del territorio comunale, negli ultimi anni ha preso forza l'idea di creare un'altra amministrazione comunale che ingloberebbe il litorale pisano e le frazioni limitrofe.\nUrbanistica.\nIl comune di Pisa ha una notevole dimensione, tuttavia il centro storico della citt\u00e0 \u00e8 facilmente visibile perch\u00e9 \u00e8 ancora oggi delimitato dalle antiche mura. Dalle immagini satellitari, Pisa ha la classica forma a macchia d'olio, dove la parte storica \u00e8 circondata dalla periferia.\nUna caratteristica della citt\u00e0 \u00e8 la presenza dei cosiddetti \"orti Pisani\", aree verdi private abbastanza estese ma poco agibili in quanto separate dal tessuto urbano da alti muri in mattoni o in pietra. Alcuni esempi di orti accessibili al pubblico sono il Giardino Cardella, il chiostro di Santa Caterina e la limonaia di Palazzo Ruschi.\nI primi grandi cambiamenti al tessuto urbano (gi\u00e0 mutato nel corso dei secoli dalle guerre e dalle dinastie che si sono susseguite) sono giunti nell'epoca fascista, con le costruzioni delle colonie giovanili del litorale pisano a Calambrone e di imponenti edifici nel cuore della citt\u00e0 come la sede della facolt\u00e0 di ingegneria, Palazzo INAIL, Palazzo di Giustizia o il Palazzo delle Poste. I continui bombardamenti degli alleati durante la seconda guerra mondiale causarono numerosi danni ai monumenti di Pisa, in particolare quelli del 31 agosto 1943 quando la citt\u00e0 fu tagliata in due dal fronte bellico e persero la vita pi\u00f9 di 5000 persone. Ancora oggi la citt\u00e0 presenta delle ferite visibili. I ponti abbattuti sono stati ricostruiti in cemento armato senza seguire gli storici stili della citt\u00e0 e molti palazzi del suo centro storico sono stati ricostruiti per fronteggiare all'emergenza case in modo discutibile, sottovalutando completamente il danno storico e architettonico che Pisa avrebbe subito. Lo straripamento dell'Arno nel 1966, che a Firenze provoc\u00f2 l'alluvione, non risparmi\u00f2 neanche Pisa danneggiando ulteriormente i lungarni e i ponti sopravvissuti.\nLa pi\u00f9 grande rivoluzione urbanistica moderna del dopoguerra \u00e8 avvenuta negli anni settanta con la costruzione del quartiere popolare CEP (Centro Edilizia Popolare), periferia ovest. Nei primi anni ottanta la periferia inizia a svilupparsi ad est, verso Cascina, creando i quartieri di Cisanello e Pisanova, prendendo come modello le moderne periferie delle citt\u00e0 straniere. Dopo anni di immobilismo la citt\u00e0 ha intrapreso la via della modernit\u00e0 pianificando un ambizioso progetto di trasloco delle principali istituzioni o degli edifici cittadini (provincia, caserme, universit\u00e0, ospedale, polo fieristico, stadio, biblioteca e polo congressuale) dalla citt\u00e0 vecchia ai nuovi quartieri di Pisanova, Cisanello e Ospedaletto. A Pisanova si sta attualmente costruendo il nuovo centro residenziale di Jean Pierre Buffi, composto da due torri che domineranno il quartiere (costruzione ferma da anni), mentre continuano da anni i lavori per il policlinico di Cisanello, destinato a diventare l'unico ospedale pubblico della citt\u00e0.\nAnche il centro storico muter\u00e0 aspetto nei prossimi anni: nel 2007 l'architetto inglese David Chipperfield si \u00e8 aggiudicato il progetto di restauro e riqualificazione della piazza del Duomo che sar\u00e0 \"ampliata\" una volta trasferito completamente l'ospedale Santa Chiara. In piazza Vittorio Emanuele gli innumerevoli reperti archeologici portati alla luce hanno fatto ritardare i lavori di realizzazione di un parcheggio sotterraneo durati sette anni, mentre in varie zone della citt\u00e0 si sta proseguendo verso la ricostruzione o il recupero degli antichi palazzi distrutti durante la guerra. Da ricordare pure alcuni progetti di recupero delle aree dismesse, come quello dell'ex convento di san Michele degli Scalzi, diventato un centro di arte moderna (denominato Centro SMS), o la costruzione di una nuova area residenziale nel quartiere di Porta a Mare, negli ex stabilimenti Saint Gobain recentemente abbattuti. Altri importanti progetti sono il porto turistico di Marina di Pisa, diventato realt\u00e0 nel 2013 e lo sviluppo dell'area della \"Darsena Pisana\" lungo il canale dei Navicelli.\nQuartieri storici.\nAnticamente la citt\u00e0 era divisa in quattro quartieri storici: \"Ponte\", \"Mezzo\" o \"Borgo\", \"Foriporta\" e \"Kinzica\". Tali quartieri sono nati e si sono sviluppati naturalmente con la crescita della citt\u00e0.\nIl pi\u00f9 antico era \"Ponte\" dove vi era la Piazza delle Sette Vie con il Palazzo degli Anziani, antico centro governativo della citt\u00e0. Oggi la piazza \u00e8 nota come Piazza dei Cavalieri. \"Mezzo\" corrispondeva all'incirca all'antica citt\u00e0 romana ed era il quartiere nobile della citt\u00e0.\nA sudest di \"Mezzo\" vi era il quartiere di \"Foriporta\" il cui nome deriva dal fatto di essere fuori dalle mura altomedioevali. \"Foriporta\" era il borgo della citt\u00e0. Tutti questi quartieri si trovavano racchiusi tra l'Ozzeri a nord e l'Arno a sud. A ovest confinavano con le paludi.\nA sud dell'Arno c'era invece il quartiere di \"Kinzica\". Il nome sembrerebbe derivare dall'eroina Pisana Kinzica de' Sismondi, ma pi\u00f9 probabilmente derivava dalla parola longobarda \"kinsech\" che significa \"luogo paludoso\", oppure dalla parola araba \"kimsouk\" che significa \"mercato libero\". Entrambi i significati sono plausibili in quanto quella zona era sia circondata da paludi che il luogo dove diversi popoli si incontravano per il commercio cittadino.\nLe bandiere dei quartieri avevano tutte campo rosso vermiglio, ovvero la base della bandiera della Repubblica di Pisa.\nDurante la dominazione fiorentina, dal secolo XV, l'assetto cittadino cambi\u00f2 in quanto i conquistatori ridistribuirono i quartieri in modo uniforme: due a nord dell'Arno nella zona che fu chiamata \"Tramontana\" e due a sud nella zona chiamata \"Mezzogiorno\".\nIn questo nuovo riassestamento i quartieri prendono nome dalle chiese principali di queste quattro zone.\nIn Tramontana abbiamo \"Santa Maria\" che prende il nome dal Duomo. Corrisponde al vecchio quartiere di Ponte e la parte pi\u00f9 occidentale di \"Mezzo\" in maniera da comprendere anche la Piazza dei Cavalieri.\nSegue \"San Francesco\" che prende il nome dall'omonima chiesa e corrisponde alla parte restante di \"Mezzo\" e il quartiere di \"Foriporta\".\nIn Mezzogiorno abbiamo \"Sant'Antonio\" che prende il nome dalla chiesa di Sant'Antonio Abate e corrisponde alla parte occidentale di Kinzica, mentre alla parte orientale c'\u00e8 ora il quartiere di \"San Martino\", il quale prende il nome dalla chiesa omonima la quale tutt'oggi viene spesso chiamata \"San Martino in Guadolongo\" o \"in Kinzica\" a ricordare l'antica denominazione e la prossimit\u00e0 delle paludi.\nEconomia.\nLa citt\u00e0 di Pisa si inserisce, sia geograficamente che economicamente, in una pi\u00f9 ampia area denominata \"Area Pisana\", entro la quale sono inclusi anche i comuni di Calci, Cascina, San Giuliano Terme, Vecchiano e Vicopisano. L'interdipendenza, soprattutto economica, di questi comuni ha fatto s\u00ec che le amministrazioni si riunissero per creare un piano di sviluppo comune.\nPisa, che nel 2014 si \u00e8 posizionata al 178\u00ba posto in Italia per reddito imponibile medio pro-capite, \u00e8 il comune economicamente pi\u00f9 forte dell\"'Area Pisana\" e sebbene non manchino impiegati nel settore primario e secondario, la maggior parte delle attivit\u00e0 cittadine \u00e8 occupata in quello terziario. Dai dati rilasciati dal Comune nel 2006, risulta infatti che il 76,9% delle attivit\u00e0 comunali operi in quest'ultimo settore e in particolare nel turismo, nella finanza e nel commercio. Commercio che, sempre secondo i dati forniti dall'amministrazione, si concentra per oltre il 68% nella vendita al dettaglio con un interesse particolare alla vendita di articoli d'abbigliamento.\nTra le imprese manifatturiere pi\u00f9 importanti di Pisa troviamo quelle specializzate nella fabbricazione di prodotti chimici e fibre sintetiche, nella fabbricazione della carta e del cartone, stampa ed editoria, nella fabbricazione di mezzi di trasporto e nella fabbricazione di macchine elettriche, elettroniche ed ottiche. Tra le aziende pi\u00f9 importanti che in passato hanno operato sul territorio urbano vi sono la Richard-Ginori e la Marzotto, la cui vecchia sede \u00e8 ora di propriet\u00e0 dell'Universit\u00e0 di Pisa. Tra quelle ancora in attivit\u00e0 vi \u00e8 invece la Saint-Gobain, che \u00e8 attiva in citt\u00e0 dal 1889 e che ha rappresentato la seconda sede produttiva dell'azienda fuori dai confini francesi.\nAnche la cantieristica navale ha il suo peso nell'economia cittadina principalmente grazie alla costruzione di yacht. La darsena pisana, localizzata sul canale dei Navicelli nel quartiere di \"Porta a Mare\", ha visto infatti una crescita del numero di aziende operanti in questo settore anche per via degli investimenti fatti per collegare il canale all'Arno, creando cos\u00ec un'autostrada fluviale tra le citt\u00e0 di Pisa e Livorno.\nTurismo balneare.\nIl turismo balneare di Pisa si basa interamente sugli unici 25\u00a0km di costa della provincia di Pisa che compongono il litorale pisano. Dopo anni di stallo, questo tipo di turismo ha iniziato a crescere e ad essere apprezzato anche a livello internazionale grazie alle numerose opere di riqualificazione che sono state completate e che si stanno attuando. La parte meridionale del litorale pisano, delimitata a nord dalla foce dell'Arno, \u00e8 caratterizzata da una massiccia urbanizzazione, con i paesi di Marina di Pisa, Tirrenia e Calambrone, tutti facenti parte della municipalit\u00e0 di Pisa. La parte settentrionale, pi\u00f9 selvaggia e incontaminata, \u00e8 inglobata nel Parco naturale di Migliarino, San Rossore e Massaciuccoli.\nTurismo culturale.\nNonostante Pisa sia annoverata fra le maggiori citt\u00e0 d'arte d'Europa, gran parte del turismo gravita tutt'oggi intorno al complesso romanico di Piazza del Duomo con delle ricadute negative sulla citt\u00e0 stessa: se il Museo dell'Opera del Duomo \u00e8 fra i musei pi\u00f9 visitati d'Italia, \u00e8 emerso che la maggior parte degli altri musei della citt\u00e0 sono invece semisconosciuti.\nNel 2008 il museo di Palazzo Reale \u00e8 entrato nella triste classifica dei musei meno visitati del Paese, mentre nel Museo nazionale di San Matteo, nella Certosa di Pisa e nel Museo della Grafica si registrano cifre significative, ma non paragonabili a quelle che si registrano nel complesso di Piazza del Duomo.\nCon l'apertura del Palazzo Giuli Rosselmini Gualandi, avvenuta nel 2008, il restauro del Palazzo Reale e l'imminente recupero dell'area dell'Ospedale Santa Chiara, la citt\u00e0 sta puntando ad una rivalutazione del suo centro storico e ad un assetto urbanistico pi\u00f9 moderno e accogliente, sia per il turista che per il cittadino, che tenda alla riqualificazione di aree importanti e meno conosciute come i lungarni. Alcune delle opere sono stare realizzate grazie ai fondi PIUSS stanziati dall'Unione Europea, oltre che dalla Regione Toscana, dal Comune e dalla Provincia di Pisa.\nInfrastrutture e trasporti.\nStrade.\nPisa \u00e8 attraversata da molte strade extraurbane che la collegano con le altre citt\u00e0 toscane e italiane. La Strada statale 1 Via Aurelia, istituita nel 1928, \u00e8 la strada statale pi\u00f9 importante che passa per il comune, non \u00e8 tuttavia l'unica infatti, da Pisa iniziano la Strada statale 67 Tosco-Romagnola che la collega a Marina di Ravenna e la Strada statale 12 dell'Abetone e del Brennero che termina al Passo del Brennero. La citt\u00e0 di Pisa rappresenta anche la tappa finale di due ex strade statali, ora riclassificate come regionali: la Strada statale 224 di Marina di Pisa e la Strada statale 206 Pisana-Livornese, alternativa nell'entroterra alla SS1 per andare a Livorno. La Strada di grande comunicazione Firenze-Pisa-Livorno, o pi\u00f9 semplicemente \"FI-PI-LI\", \u00e8 un'altra importante arteria stradale della citt\u00e0, collegandola con il capoluogo toscano e con Livorno; per Pisa vi sono quattro uscite: Pisa Nord-Est, Pisa Aeroporto, Pisa Centro (solo in uscita o direzione autostrada) e Pisa Ovest.\nLa citt\u00e0 di Pisa \u00e8 intersecata dalla Autostrada A12 e ha due uscite per la citt\u00e0, quella di Pisa Centro e di Pisa Nord; proprio in quest'ultimo casello termina la A11, che ha inizio a Firenze e viene anche chiamata \"Firenze-Mare\" poich\u00e9 collega l'entroterra toscano alla costa.\nFerrovie.\nLa citt\u00e0 di Pisa rappresenta un nodo ferroviario nazionale, al quale afferiscono le seguenti linee:\nFino al 1960 era in esercizio anche la ferrovia elettrica in concessione Pisa-Tirrenia-Livorno, che collegava la citt\u00e0 di Pisa a quella di Livorno attraversando tutti i paesi del litorale Pisano (Marina di Pisa, Lido, Tirrenia e Calambrone) e il borgo di San Piero a Grado. Ad oggi \u00e8 ancora possibile ritrovare intatte tutte le stazioni e le fermate, ad esclusione della stazione di Bocca d'Arno, distrutta durante la seconda guerra mondiale, e parte dei binari, soprattutto nella tratta pisana della linea.\nNel corso degli anni si sono susseguiti un gran numero di progetti mirati al ripristino della linea Pisa-Tirrenia, ma nessuno di questi \u00e8 riuscito ad andare in porto. Dal 2007 esiste un comitato che mira a recuperare il valore storico dell'infrastruttura ferroviaria e a percorrere tutte quelle strade che potrebbero un giorno ripristinare l'esercizio ferroviario su questa linea tanto amata da generazioni di pisani.\nDal 1881 al 1953 fu attiva una tranvia a vapore che, percorrendo l'asse della via Fiorentina, collegava Pisa con Pontedera e, attraverso una diramazione che si distaccava in localit\u00e0 Navacchio, a Calci. Un'altra linea tranviaria, sostituita nel 1932 dalla ferrovia elettrica sopra citata, fu attivata nel 1892 per collegare la frazione di Marina di Pisa.\nA Pisa sono presenti 3 stazioni ferroviarie di cui 2 con servizio viaggiatori:\nPorti.\nIl porto turistico di Pisa, detto Porto di Bocca d'Arno, \u00e8 stato inaugurato nel 2013 e si tratta di un porto turistico dotato di 354 posti barca e distante circa 13\u00a0km dal centro cittadino, presso la frazione litoranea di Marina di Pisa.\nAeroporti.\nL'aeroporto di Pisa, situato nel quartiere di San Giusto, \u00e8 il maggiore aeroporto toscano e tra i primi in Italia per i voli low cost. Presenta collegamenti sia nazionali che verso le principali citt\u00e0 europee e alcuni voli intercontinentali.\nMobilit\u00e0 urbana.\nI trasporti urbani e suburbani sono serviti dalla Autolinee Toscane che dal 1\u00b0 novembre 2021 \u00e8 subentrata alla CTT Nord (la quale a sua volta nel 2012 inglob\u00f2 la CPT, Compagnia Pisana Trasporti).\nLa citt\u00e0 di Pisa cominci\u00f2 a usufruire di un regolare servizio di trasporti urbani nei primi anni del XX secolo. L'impresa Primo Palla ottenne nel 1902 la concessione di una linea da Piazza dei Cavalieri a San Michele degli Scalzi gestita tramite un omnibus.\nPochi anni dopo, il 25 gennaio del 1912, il sindaco Francesco Buonamici inaugur\u00f2 la rete tranviaria di Pisa. Le prime due linee furono la Stazione-Duomo e la Stazione-Barriera alle Piagge, soppressa nel 1952.\nDal 1952 al 1968 fu anche in servizio una rete filoviaria.\n\u00c8 presente anche un servizio turistico di C\"ity Sightseeing\" attivo solo nei periodi primaverile ed estivo, contando su due linee. La \"A\", con 11 fermate, attraversa il centro storico soffermandosi nelle zone di primario interesse. La linea B, con 15 fermate e un percorso storico-naturalistico, collega la citt\u00e0 con il parco di San Rossore e l'ex tenuta presidenziale.\nA partire dagli anni 2010 l'amministrazione comunale discute sulla reintroduzione di un mezzo di trasporto vincolato, filobus o tram, che intercetti il volume di traffico dal centro al quartiere di Cisanello col suo ospedale.\nTrasporto fluviale.\nQuello di Pisa \u00e8 l'ultimo comune ad essere percorso dal fiume Arno che termina il suo corso nella foce di Marina di Pisa. La mancanza di dighe o barriere nel tratto pisano permette la navigabilit\u00e0 del fiume dal mare alla citt\u00e0 per barche di piccola e media categoria. Pisa \u00e8 servita anche da vie d'acqua come il Canale dei Navicelli (che la collega al porto di Livorno tramite la darsena pisana), il fiume morto (che sfocia in San Rossore) e il Fosso del Mulino (un piccolo canale artificiale che sfocia nell'Arno passando per il centro cittadino). Dal 2006 sono partiti i lavori di bonifica del canale dei navicelli con lo scopo di incrementare la cantieristica navale a Pisa e ripristinare l'accesso diretto al fiume Arno. I corsi d'acqua pisani sono stati gestiti storicamente dall'Ufficio dei Fiumi e Fossi e attualmente dal Consorzio 4 Basso Valdarno.\nIl trasporto fluviale su battello \u00e8 gestito dalla cooperativa \"Il navicello - Trasporti fluviali\" ed \u00e8 operativo solo nei mesi di primavera ed estate. Il servizio comporta di due sole linee:\nEsiste anche una linea speciale, che si effettua solo su prenotazione, che collega la citt\u00e0 a Marina di Pisa.\nPiste ciclabili.\nNel territorio comunale sono presenti 48\u00a0km di piste ciclabili o ciclopedonali: i percorsi che si snodano all'interno della citt\u00e0 sono sia in sede protetta che in corsia riservata e sono completamente asfaltati, a differenza di quelli extraurbani che sono quasi totalmente misti o sterrati. Le piste ciclabili offrono anche degli itinerari interessanti dal punto di vista turistico. Pisa \u00e8 inoltre inclusa nella ciclovia dell'Arno, itinerario ancora parzialmente incompleto che, partendo dalla sorgente del fiume Arno, arriva alla sua foce a Bocca d'Arno.\nNel febbraio 2008 Pisa \u00e8 stata la prima citt\u00e0 italiana ad effettuare la punzonatura bici su richiesta, metodo che permette di marchiare con un codice numerico la bicicletta e diminuire la possibilit\u00e0 di furto del 25%. In citt\u00e0 \u00e8 anche possibile noleggiare risci\u00f2 per giri turistici.\nNel corso del 2020 \u00e8 stato aperto un percorso ciclabile di 12,8\u00a0km chiamato \"ciclopista del Trammino\" sul sedime della ferrovia Pisa-Tirrenia-Livorno. La pista ciclabile, interamente in sede protetta, ricalca il percorso della ferrovia dal quartiere Porta a Mare di Pisa fino alla vecchia stazione di Marina di Pisa. \u00c8 prevista una futura estensione verso Calambrone, sempre sul sedime ferroviario.\nIn citt\u00e0 \u00e8 inoltre presente un servizio di bike sharing chiamato \"CicloPI\", tra i pi\u00f9 usati d'Italia. Il servizio \u00e8 dotato di 200 biciclette prelevabili da 24 stazioni situate in diversi punti della citt\u00e0.\nSport.\nPisa ha una vasta tradizione sportiva che riguarda numerose discipline pi\u00f9 o meno seguite in tutta Italia. Oltre al calcio e alla pallavolo si ricordano hockey su prato, ginnastica ritmica, pugilato, canottaggio, scherma e karate. La citt\u00e0 ha ospitato per la seconda volta i campionati nazionali universitari del 2008 dopo 47 anni ed \u00e8 stata 3 volte citt\u00e0 italiana candidata ad ospitare i giochi del Mediterraneo. Ogni anno nel mese di dicembre si tengono i campionati italiani di kickboxing organizzati dall'a.s.d. \"Scuola Fragale\" presso il palasport di Barbaricina.\nCalcio.\nL'Associazione Calcio Pisa 1909 \u00e8 la principale societ\u00e0 calcistica di Pisa. Tra le pi\u00f9 antiche squadre di calcio italiane, vanta due Mitropa Cup vinte nel 1986 e nel 1988. Disputa le partite casalinghe nello Stadio Arena Garibaldi - Romeo Anconetani.\nCanottaggio.\nIl canottaggio \u00e8 sempre stato uno sport ben radicato a Pisa e per molti viene considerata un tradizione cittadina seguita e praticata al pari del calcio poich\u00e9 fa parte dell'antica vocazione marinara alfea. Sia in citt\u00e0 che nella provincia esistono numerose societ\u00e0 di questo sport che continua a dare grandi soddisfazioni e riconoscimenti a livello mondiale.\nLa pi\u00f9 famosa \u00e8 indubbiamente la \"Canottieri Arno Pisa\", fondata il 12 gennaio 1905 e ancora oggi il punto di riferimento di molti appassionati. La societ\u00e0, allora con sede nei pressi della Cittadella, si afferm\u00f2 subito in numerose competizioni italiane e internazionali: nei primi anni riusc\u00ec ad ottenere due titoli nazionali nel jole a due e a quattro, partecipando anche alle regate di Lucerna e Nizza nel 1907 e di Henley l'anno successivo. Nel secondo dopoguerra la sede si \u00e8 trasferita stabilmente sulla riva opposta dell'Arno, in lungarno Bonaccorso da Padule.\nScherma.\nLa scherma \u00e8 una delle attivit\u00e0 di maggior rilievo nel panorama sportivo pisano.\nLa scuola di Antonio Di Ciolo pu\u00f2 essere riconosciuta a tutti gli effetti come una prolifica scuola di campioni e di insegnanti che hanno vinto tantissimo a livello nazionale, mondiale ed olimpico. Di seguito alcuni degli allievi pi\u00f9 decorati del Maestro Di Ciolo e della sua scuola: Alessandro Puccini, Salvatore Sanzo, Simone Vanni, Francesco Martinelli, Ilaria Bianco, Martina Batini, Mariella Bertini e Soriano Ceccanti.\nAttualmente a Pisa esistono due societ\u00e0 di scherma, eccellenze del territorio pisano: il \"Club Scherma Pisa Antonio Di Ciolo\" e l\"US Pisascherma\".\nAd oggi il \"Club Scherma Pisa\" conta pi\u00f9 di 150 iscritti e tre delle sue squadre militano in A1 (fioretto maschile, fioretto femminile e spada maschile).\nPer la pratica e la diffusione della scherma storica \u00e8 invece presente la \"Sala d'Arme Achille Marozzo\".\nHockey su prato.\nIl CUS Pisa Hockey rappresenta la citt\u00e0 nei campionati nazionali. Sia la prima squadra maschile, sia la prima squadra femminile militano in serie A1, la massima serie dell'hockey su prato italiano. Il CUS Pisa ha anche numerose rappresentative giovanili, che partecipano ai rispettivi campionati nazionali; a partire dagli anni duemila il ciclo aperto dagli investimenti sul vivaio ha permesso alle selezioni giovanili di mettere in bacheca ben 14 titoli nazionali fra maschili e femminili.\nPallacanestro.\nLa storia cestistica pisana comincia negli anni quaranta con la Societ\u00e0 Pisana Edera (che avr\u00e0 vita breve) e il Centro Universitario Sportivo (il CUS). Nei decenni successivi altre societ\u00e0, che si riveleranno pi\u00f9 o meno longeve, si affacciarono sul panorama cittadino: l\"'Alhambra\", i \"Passi\", il \"Centro Basket Pisano\", lo \"Sporting\", lo \"IES Sport\", e il \"GMV Ghezzano\".\nLe maggiori ambizioni cestistiche pisane per\u00f2 si concentrarono negli anni ottanta quando il CUS sfior\u00f2 ripetutamente la promozione alla Serie B, forte anche della collaborazione del presidente della societ\u00e0 calcistica cittadina Romeo Anconetani. Attualmente le societ\u00e0 esistenti sono: il GMV Ghezzano (Serie C regionale), lo Sporting (Promozione), lo IES Sport (Promozione), l'Alhambra (Prima Divisione), e il CUS (Prima Divisione).\nPallavolo.\nLa PGS Turris Pisa e il CUS Pisa Volley sono le principali societ\u00e0 pallavolistiche di Pisa e tra le pi\u00f9 antiche squadre di volley italiane, con un glorioso passato in Serie A1. La Turris Pisa maschile dopo un anno in serie B (stagione 2017/2018) milita adesso (stagione 2021/2022) nel campionato di Prima Divisione, mentre la femminile milita in Seconda Divisione. Il CUS Pisa partecipa con la squadra maschile al campionato di serie C. Negli ultimi 2 anni si \u00e8 affacciata sul panorama pallavolistico pisano anche la nuova societ\u00e0 \"Dream Volley\", fondata dall'ex giocatore nazionale Alessandro Lazzeroni, militante anch'essa in serie C. In provincia troviamo in serie C anche la Pallavolo Cascina, la Folgore San Miniato e il Migliarino Volley, mentre in serie A2 troviamo la Peimar Calci e i Lupi di Santa Croce. Squadre giovanili molto importanti sono appunto la Turris Pisa, il CUS Pisa, il Casciavola, la Pallavolo Ospedalieri, il Migliarino Volley e la Pallavolo Cascina.\nKarate.\nLa FIJLKAM \u00e8 l'unica federazione riconosciuta dal CONI ed \u00e8 del resto la pi\u00f9 attiva a livello provinciale con numerose societ\u00e0 sportive affiliate. Questa arte marziale \u00e8 stata una delle discipline dei Campionati Nazionali Universitari 2008 grazie alla preziosa collaborazione tra il CUS e la Delegazione Provinciale Karate guidata dal Dott. Adriano Lupetti, entrambi con sede in citt\u00e0.\nNuoto.\nNei primi anni del XX secolo, seguendo l'esempio di altre numerose citt\u00e0 italiane, a Pisa nacque una societ\u00e0 sportiva di appassionati del nuoto con il nome di \"Rari nantes\". Negli anni venti la societ\u00e0 aveva la propria sede su uno chalet galleggiante, ormeggiato presso lo scalo di San Nicola su lungarno Pacinotti nelle stagioni calde e all'altezza di San Piero a Grado in quelle pi\u00f9 rigide.\nSpesso le improvvise piene del fiume strappavano al proprio ormeggio lo chalet trascinandolo verso il mare. Nel 1932 la struttura fece il suo ultimo viaggio: la violenza delle acque lo fece infrangere contro un retone di Bocca d'Arno, la cosiddetta \"bilancia della regina\", e i numerosi detriti si arenarono lungo la spiaggia del Gombo. La \"Rari Nantes\", rimasta priva della propria sede, si un\u00ec alla \"Canottieri Arno\", la quale venne cos\u00ec ad arricchirsi di una nuova disciplina sportiva.\nLuogo preferito per l'attivit\u00e0 natatoria era il fiume Arno, all'epoca limpido, dove venivano organizzate competizioni sportive molto famose come la \"Traversata di Pisa\", dal ponte della Fortezza alla Cittadella, o il \"Raid Pisa-Marina\", lungo circa 10\u00a0km. A queste gare parteciparono nuotatori professionisti come Luigi e Renato Bacigalupo, Malito Costa, Gianni Gambi, Rino Caramelli e Otello Torri, ma anche altri sportivi come il portiere del Pisa S.C. Mario Gianni.\nPallanuoto.\nLa pallanuoto pisana nacque come una delle attivit\u00e0 della \"Canottieri Arno\", parallela a quella natatoria. La prima squadra venne iscritta al Campionato Toscano nel 1923, laureandosi campione l'anno successivo a La Spezia. Seguirono altre affermazioni sportive che durarono fino alla pausa imposta dal secondo conflitto mondiale; da allora la specialit\u00e0 sub\u00ec un lento declino, dovuto anche alla mancanza di strutture idonee, distrutte dai bombardamenti. Gli allenamenti, una volta effettuati nelle acque dell'Arno, a partire dagli anni cinquanta del XX secolo vennero spostati in mare, a Marina di Pisa, a causa del forte inquinamento fluviale.\nL'attivit\u00e0 agonistica \u00e8, comunque, tuttora esistente e in mano alla \"Canottieri Arno\", che partecipa a diversi campionati della FIN con squadre \"senior\", \"under 20\", \"under 17\", \"under 15\" e \"under 13\".\nGinnastica.\nLa prima societ\u00e0 sportiva pisana si occup\u00f2 di ginnastica attrezzistica e fu fondata nel 1880 con il nome di \"Sempre Avanti\". La sua sede era posta all'inizio di via San Paolo, nei pressi della piazza di San Paolo a Ripa d'Arno. Al sorgere del nuovo secolo, la sua eredit\u00e0 venne presa da un'altra famosa societ\u00e0 sportiva, la \"Forza e Coraggio\", i cui atleti si esercitavano nel Velodromo \"Stampace\" davanti alla suddetta piazza.\nCiclismo.\nIl ciclismo comparve a Pisa sul finire del XIX secolo, incentivato dalla nascita del Velodromo Stampace, costruito su un terreno regalato dal Comune al \"Veloce Club\" e inaugurato dall'allora principe di Napoli Vittorio Emanuele il 28 luglio 1895. In queste prime fasi il ciclismo era praticato soprattutto in pista, a causa anche delle condizioni stradali non idonee; solo successivamente prese piede il ciclismo su strada, grazie soprattutto all'eco che il Giro d'Italia cominci\u00f2 a fare agli inizi del XX secolo. La prima corsa vera e propria venne organizzata da alcuni giovani appassionati sul percorso Pisa - Viareggio - Pisa nel maggio del 1910: dei 15 corridori partiti ne giunsero al traguardo solo 6 a causa di ritiri per fatica e forature. La prima societ\u00e0 sportiva dedicata anche al cosiddetto \"cicloturismo\" comparve in quegli stessi anni con il nome de \"Il Pedale\".\nIn otto edizioni del Giro d'Italia, Pisa \u00e8 stata sede di arrivo di tappa: la prima volta nel 1933, l'ultima nel 1980, anche se in molte altre edizioni \u00e8 stata luogo di passaggio, come quella del 2006 dove nell'undicesima tappa sia la partenza che l'arrivo furono a Pontedera.\nTiro a segno.\nIl tiro a segno fu uno dei primi sport che a Pisa ebbe una propria associazione. La \"Societ\u00e0 del Tiro a Segno\" cittadina fu infatti fondata il 9 luglio 1862, ma riusc\u00ec a dotarsi di un campo ufficiale di allenamento solo nel 1885, posto sul Viale delle Cascine presso Barbaricina e ampliato nel 1904 con il patrocinio del re Vittorio Emanuele III. Nel 1895 giunse il primo successo in ambito nazionale, con la conquista della \"Bandiera d'Italia\" nel campionato svoltosi a Roma, vittoria avvenuta nuovamente tre anni dopo. Nel 1902 i tiratori pisani vinsero il primo premio alla \"Gara Generale nella Capitale\" e nel 1906 si imposero alla \"Gara Internazionale di Milano\". Dal 1910 al 1938 la squadra si aggiudic\u00f2 inoltre 5 \"Bandiere Toscane\", praticamente quasi in tutte le competizioni organizzate.\nDurante il fascismo il controllo del Tiro a segno passo sotto il controllo della Milizia Volontaria per la Sicurezza Nazionale e alla presidenza del poligono pisano fu nominato Ascanio Ascani, campione Italiano assoluto di Fucile mod. 1891 nel 1928. Durante la seconda guerra mondiale il poligono di tiro venne bombardato e quasi completamente distrutto e l'attivit\u00e0 riprese a rilento negli anni successivi con la cooperazione delle sezioni di Cascina e Pontedera, uniche due rimaste delle sette precedenti al conflitto. La struttura di Barbaricina venne completata solo nel 1955 e ulteriori lavori di messa a norma furono eseguiti dal 1987 al 1998.\nNegli anni ottanta l'UITS costitu\u00ec il \"Centro Federale di Alta Specializzazione al Tiro\" presso il Centro CONI di Tirrenia, suscitando un nuovo interesse alla disciplina da parte dei cittadini pisani. Nonostante il suddetto centro sia stato spostato a Civitavecchia all'inizio degli anni novanta, l'attivit\u00e0 sportiva ha continuato a far proseliti grazie al supporto dello stesso UITS.\nIl 15 aprile 2019 il comune di Pisa ha insignito la sezione di Pisa del Tiro a segno nazionale \"per lo sforzo profuso nel promuovere lo sport del Tiro a Segno sul territorio Comunale\".\nPallone col bracciale.\nNegli anni venti e trenta del XX secolo i pisani seguivano e praticavano con una certa passione il gioco del pallone col bracciale. Il luogo delle dispute, solitamente svolte nel tardo pomeriggio estivo, era lo sferisterio della cosiddetta \"Ghiacciaia\", posto all'inizio di Via del Brennero nel quartiere di Porta a Lucca, a ridosso delle mura pisane. La struttura, cos\u00ec come la popolarit\u00e0 del gioco, \u00e8 scomparsa prima del secondo conflitto mondiale.\nCalcio da tavolo.\nNel 1983 nasce a Pisa il primo club di Subbuteo, i \"Black &amp; Blue 1983 Pisa\". Negli anni novanta il gioco si evolve e prende il nome di \"Calcio da tavolo\", portando a varie modifiche nella federazione, nei regolamenti e nei materiali.\nIl club nel suo palmar\u00e8s ha vittorie prestigiose, sia a livello italiano che internazionale. Vanta in questo momento, nella rosa, la presenza di alcuni tra i migliori giocatori a livello mondiale e i pluricampioni del mondo Simone Bertelli, il capitano della squadra, e Daniele Bertelli, entrambi pisani.\nDal 2007 ad oggi, il club \u00e8 riuscito a vincere 3 Coppe dei Campioni, 2 Scudetti, 3 Coppe Italia e 2 Supercoppe Italiane.\nIn occasione della festa del trentennale \u00e8 stato pubblicato il libro \"30 anni di subbuteo a Pisa\", edito da Felici Editore, che descrive come i sogni di alcuni ragazzi di quartiere dei primi anni \u201880, grazie ai quasi 100 tesserati che negli anni si sono passati il testimone, hanno permesso alla citt\u00e0 di Pisa di avere oggi uno tra i club pi\u00f9 prestigiosi al mondo.\nImpianti sportivi.\nPisa \u00e8 dotata di numerosi impianti sportivi, il principale dei quali, nonch\u00e9 il pi\u00f9 grande, \u00e8 lo Stadio Arena Garibaldi - Romeo Anconetani, attualmente il quarto stadio della Toscana dopo quelli di Firenze, Livorno ed Empoli. La capacit\u00e0 reale massima dello stadio di 25.000 posti \u00e8 stata diminuita a circa 14.000 posti per rispondere alle recenti leggi sulla sicurezza. Il secondo impianto della citt\u00e0 \u00e8 lo stadio comunale di atletica leggera \"Cino Cini\", situato nel \"Piazzale dello sport\", struttura dove si concentrano la maggior parte degli impianti sportivi della citt\u00e0. Da ricordare sono il palazzetto dello sport, la palestra del Pisascherma e l'impianto natatorio comunale munito di quattro piscine, di cui una per\u00f2 \u00e8 in disuso da anni.\nA Pisa sono presenti il villaggio dello sport del CUS Pisa, posto nel quartiere di \"Porta a Lucca\", munito di impianti per ogni disciplina sportiva universitaria e rammodernato dopo i recenti campionati italiani, il centro sportivo della Turris Pisa, posto nel quartiere del \"CEP\", con il PalaTurris e il campo di calcetto della Turris Pisa, e il centro CONI di Tirrenia, utilizzato come luogo di allenamento da molti atleti italiani e stranieri e famoso per ospitare una scuola di addestramento rugby per ragazzi under 21.\nNegli ultimi anni un centro diventato multifunzionale \u00e8 quello del Dream Volley, nel quartiere \"I Passi\", che con le sue due palestre molto ampie strutturate su due palloni permette lo svolgimento di attivit\u00e0 di squadra come la pallavolo, il basket e il pattinaggio.\nNel comune di Pisa sono presenti anche un importante ippodromo, in localit\u00e0 San Rossore, un centro del tiro a segno nazionale e due grandi campi da golf a Tirrenia e Calambrone. Ci sono poi moltissimi altri impianti dislocati in vari punti della citt\u00e0 e del comune: due palestre di canottaggio, il Palasport Bowling Pisa e la pugilistica pisana \"Galilei\"."}
{"id": "3550", "revid": "919135", "url": "https://it.wikipedia.org/wiki?curid=3550", "title": "Probabilit\u00e0 condizionata", "text": "In teoria della probabilit\u00e0 la probabilit\u00e0 condizionata di un evento formula_1 rispetto a un evento formula_2 \u00e8 la probabilit\u00e0 che si verifichi formula_3 sapendo che formula_2 \u00e8 verificato. Questa probabilit\u00e0, indicata formula_5 o formula_6, esprime una \"correzione\" delle aspettative per formula_3 dettata dall'osservazione di formula_8\nPoich\u00e9, come si vedr\u00e0 nella successiva definizione, formula_9 compare al denominatore, formula_5 ha senso solo se formula_2 ha una probabilit\u00e0 non nulla di verificarsi.\n\u00c8 utile osservare che la notazione con il simbolo \"barra verticale\" \u00e8 comune con la definizione del connettivo logico NAND.\nEsempio.\nPer esempio, la probabilit\u00e0 di ottenere \"4\" con il lancio di un dado a sei facce (evento formula_1) ha probabilit\u00e0 formula_13 di verificarsi. \"Sapendo\" per\u00f2 che il risultato del lancio \u00e8 un numero tra \"4\", \"5\" e \"6\" (evento formula_2), la probabilit\u00e0 di formula_1 diventa\nSi consideri questo secondo esempio, la probabilit\u00e0 di ottenere \"1\" con il lancio di un comune dado (evento formula_1) ha probabilit\u00e0 formula_13 di verificarsi. \"Sapendo\" per\u00f2 che il risultato del lancio \u00e8 un numero tra \"4\", \"5\" e \"6\" (evento formula_2), la probabilit\u00e0 di formula_1 diventa\nDefinizione.\nLa probabilit\u00e0 di formula_1 condizionata da formula_2 \u00e8\ndove formula_25 \u00e8 la probabilit\u00e0 congiunta dei due eventi, ovvero la probabilit\u00e0 che si verifichino entrambi.\nIn termini pi\u00f9 rigorosi, dato uno spazio misurabile formula_26 di misura formula_27 ogni evento formula_2 eredita una struttura di spazio misurato formula_29, restringendo gli insiemi misurabili a quelli contenuti in formula_30 ed induce una nuova misura formula_31 su formula_26, con formula_33. Se formula_34 \u00e8 uno spazio probabilizzato (formula_35) e formula_2 non \u00e8 trascurabile (formula_37), allora riscalando formula_38 a formula_39 si ottiene lo spazio probabilizzato formula_40 delle probabilit\u00e0 condizionate da formula_8\nPropriet\u00e0.\nLa formula della probabilit\u00e0 condizionata permette di descrivere la probabilit\u00e0 congiunta come\nOssia, la probabilit\u00e0 che si verifichino sia formula_1 sia formula_2 \u00e8 uguale alla probabilit\u00e0 che si verifichi formula_2 moltiplicata per la probabilit\u00e0 che si verifichi formula_1 supponendo che formula_2 sia verificato.\nDue eventi formula_1 e formula_2 sono indipendenti quando vale una delle tre equazioni equivalenti:\nPer trovare la probabilit\u00e0 dell'evento a destra negato (anche detto complementare) si pu\u00f2 usare la seguente formula:\nCasi particolari.\nSe formula_1 e formula_2 sono eventi disgiunti, cio\u00e8 se formula_56, le loro probabilit\u00e0 condizionate sono nulle: sapendo che uno dei due eventi si \u00e8 verificato, \u00e8 impossibile che si sia verificato \"anche\" l'altro.\nSe l'evento formula_1 implica l'evento formula_2, cio\u00e8 se formula_59, allora la loro intersezione \u00e8 formula_3 per cui formula_61 e:\nNel caso di una misura di probabilit\u00e0 uniforme su uno spazio \u03a9 finito, questa formula per formula_5 esprime la definizione classica di probabilit\u00e0 come \"casi favorevoli (formula_1) su casi possibili (formula_2)\".\nInvece, per formula_71 otteniamo il valore 1 che, per un numero finito di valori lo stesso Bayes interpret\u00f2 in senso lato come la certezza che il tutto sia condizionato dalla parte.\nUlteriori definizioni.\nIl valore atteso condizionato formula_72 di una variabile aleatoria formula_73 ad un evento formula_2 \u00e8 il valore atteso di formula_73 calcolato sulle probabilit\u00e0 formula_76 (cio\u00e8 condizionate da formula_2).\nLa probabilit\u00e0 di un evento formula_1 pu\u00f2 essere condizionata da una variabile aleatoria discreta formula_79 originando una nuova variabile aleatoria, formula_80, che per formula_81 assume il valore formula_82.\nApplicazioni.\nIl teorema di Bayes esprime l'uguaglianza simmetrica formula_83 del teorema della probabilit\u00e0 composta come\nQuesto teorema \u00e8 alla base dell'inferenza bayesiana in statistica, dove formula_85 \u00e8 detta \"probabilit\u00e0 \"a priori\" di formula_1\" e formula_5 \"probabilit\u00e0 \"a posteriori\" di formula_1\".\nParadossi.\nMolti paradossi sono legati alla probabilit\u00e0 condizionata e derivano sia da un'errata formulazione del problema sia dalla confusione di formula_5 con formula_85 o con formula_91\nEsempi particolari sono il paradosso delle due buste, il paradosso dei due bambini, il problema di Monty Hall e il paradosso di Simpson."}
{"id": "3551", "revid": "154893", "url": "https://it.wikipedia.org/wiki?curid=3551", "title": "Popolazione I", "text": ""}
{"id": "3552", "revid": "864416", "url": "https://it.wikipedia.org/wiki?curid=3552", "title": "Popolazioni stellari", "text": "Le stelle possono essere divise per composizione chimica in due grandi classi, chiamate popolazione I e popolazione II. Un'ulteriore classe chiamata popolazione III \u00e8 stata aggiunta nel 1978.\nLe stelle di popolazione I sono osservabili soprattutto nei dischi delle galassie a spirale, mentre quelle di popolazione II si trovano soprattutto negli aloni galattici e negli ammassi globulari. Il Sole \u00e8 una stella di popolazione I. Alla popolazione I appartengono stelle pi\u00f9 giovani che contengono gli elementi pesanti prodotti nelle stelle di popolazione II e poi dispersi nel mezzo interstellare dopo la fine della loro esistenza; alla popolazione II appartengono stelle vecchie formatesi poco dopo il Big Bang, che hanno una quantit\u00e0 molto ridotta di elementi pi\u00f9 pesanti dell'elio (chiamata \"metallicit\u00e0\").\nStoria delle scoperte.\nNel 1943 Walter Baade, astronomo di origine tedesca che lavorava presso l'osservatorio di Monte Wilson vicino a Pasadena nella contea di Los Angeles, California, approfitt\u00f2 degli oscuramenti dovuti alla seconda guerra mondiale per osservare la galassia di Andromeda e i suoi satelliti. Egli scopr\u00ec che due di questi, le galassie M32 e M110, erano composte da popolazioni stellari simili a quelle che compongono gli ammassi globulari che circondano la Via Lattea. \nIn effetti per\u00f2, nell'abstract dell'articolo di Bade del 1944 viene riportato che la suddivisione in due gruppi di popolazione risale ad un lavoro dell'astronomo Jan Oort del 1926: \"The two types of stellar populations had been recognized among the stars of our own galaxy by Oort as early as 1926\".\nBaade si rese quindi conto che era possibile distinguere due diverse popolazioni di stelle: quelle di popolazione\u00a0I, fra cui si pu\u00f2 annoverare il Sole e le stelle nelle vicinanze del Sole, e quelle di popolazione\u00a0II, che comprendono quelle presenti negli ammassi globulari. Le stelle di popolazione I sono presenti negli ammassi aperti in cui, tipicamente, le stelle pi\u00f9 luminose sono stelle di classe spettrale O o B. Le stelle di popolazione\u00a0II, frequenti negli ammassi globulari e nel centro galattico, sono spesso cefeidi a corto periodo. Le pi\u00f9 luminose fra stelle del secondo tipo sono supergiganti rosse di classe spettrale M, piuttosto che stelle di classe O o B. Nelle galassie ellittiche abbondano le stelle di popolazione\u00a0II, mentre nelle galassie a spirale le stelle di popolazione\u00a0I sono soprattutto presenti nel disco mentre quelle di popolazione\u00a0II abbondano nell'alone galattico e negli ammassi globulari.\nFu tuttavia solo negli anni settanta e ottanta, in seguito ai lavori di Albert Edward Whitford e Michael Rich, che si comprese che il fattore fondamentale che distingueva le due popolazioni stellari era la metallicit\u00e0: le stelle di popolazione\u00a0II hanno metallicit\u00e0 basse o molto basse, mentre quelle di popolazione\u00a0I hanno metallicit\u00e0 alte o molto alte.\nClassificazione chimica.\nPopolazione II.\nLe stelle di popolazione\u00a0II sono stelle relativamente povere di metalli. \u00c8 importante sottolineare che si tratta di una povert\u00e0 relativa dato che anche gli oggetti ricchi di metalli presentano una percentuale di elementi pi\u00f9 pesanti dell'elio molto piccola e sono per lo pi\u00f9 costituiti da quest'ultimo elemento e da idrogeno. Tuttavia, le stelle povere di metalli ne hanno una percentuale ancora pi\u00f9 piccola perch\u00e9 sono oggetti molto antichi che si sono formati nell'universo primitivo, quando questo conteneva frazioni piccolissime di elementi diversi dall'idrogeno e dall'elio. La percentuale di metalli nelle stelle di popolazione\u00a0II si aggira in media intorno allo 0,1% contro una percentuale del 2-3% delle stelle di popolazione\u00a0I.\nUna caratteristica interessante delle stelle di popolazione\u00a0II \u00e8 che, nonostante la loro bassa metallicit\u00e0, esse presentano un tasso relativamente alto di elementi alfa (cio\u00e8 elementi i cui isotopi pi\u00f9 importanti hanno un numero di massa multiplo di 4), come l'ossigeno, il silicio e il neon rispetto alle stelle di popolazione\u00a0I. \u00c8 stato proposto che questa particolarit\u00e0 si deve al fatto che al tempo di formazione delle stelle di popolazione\u00a0II i principali contributi all'arricchimento di metalli del mezzo interstellare erano le supernovae di tipo\u00a0II, mentre l'arricchimento dovuto alle supernovae\u00a0Ia si verific\u00f2 in periodi successivi. Infatti le supernovae di tipo\u00a0II disperdono nel mezzo interstellare soprattutto ossigeno, neon e magnesio, ma piccole quantit\u00e0 di ferro. Invece, le supernovae di tipo Ia disperdono grandi quantit\u00e0 di ferro e quantit\u00e0 pi\u00f9 modeste di magnesio e ossigeno.\nLe stelle di popolazione\u00a0II usualmente presentano elevati moti propri, pi\u00f9 elevati di quelli di popolazione\u00a0I. Le differenze cinematiche fra le due popolazioni sono causate dalle orbite differenti descritte intorno al centro galattico. Le stelle di popolazione\u00a0I descrivono orbite simili a quelle del Sole, cio\u00e8 orbite quasi circolari e confinate al piano galattico. La loro velocit\u00e0 relativa rispetto al Sole \u00e8 quindi bassa e, di conseguenza, il loro moto proprio non elevato. Le stelle di popolazione\u00a0II, invece, descrivono orbite ellittiche e inclinate o molto inclinate rispetto al piano galattico, data la loro appartenenza all'alone galattico. La loro velocit\u00e0 relativa rispetto al Sole \u00e8 quindi alta. Ci\u00f2 \u00e8 dovuto al diverso tipo di orbita descritta e non necessariamente a causa di una diversa velocit\u00e0 orbitale rispetto a quella del Sole e delle altre stelle di popolazione\u00a0I.\nGli scienziati hanno indagato le stelle di popolazione II in diverse ricerche. Esse hanno permesso di scoprire alcune stelle estremamente povere di metalli come la stella di Sneden, la stella di Cayrel, BD +17\u00b0 3248 e tre delle stelle pi\u00f9 vecchie finora conosciute: HE 0107-5240, HE 1327-2326 e HE 1523-0901. La stella di Caffau, quando fu scoperta nel 2011 all'interno del programma Sloan Digital Sky Survey, era la stella pi\u00f9 povera di metalli conosciuta. Tuttavia nel febbraio 2014 fu annunciata la scoperta di SMSS J031300.36-670839.3, che avendo una percentuale di metalli 10 milioni di volte inferiore a quella del Sole, si \u00e8 rivelata ancora pi\u00f9 povera di metalli della precedente. \u00c8 anche la stella pi\u00f9 vecchia conosciuta: si \u00e8 probabilmente formata solo 100\u00a0milioni di anni dopo il Big Bang. HD 122563 (una gigante) e HD 140283 (una subgigante) hanno una povert\u00e0 di metalli meno estrema, ma sono pi\u00f9 luminose e quindi note da pi\u00f9 tempo.\nPopolazione I.\nLa generazione successiva di stelle, quelle di popolazione\u00a0I, nacque da nubi di gas contaminate dai metalli prodotti dalle stelle di popolazione\u00a0II e rilasciati nel mezzo interstellare da tali stelle dopo la fine della loro esistenza. Quando una stella muore, rilascia parte del materiale di cui \u00e8 composta tramite l'esplosione di una supernova o la formazione di una nebulosa planetaria. Poich\u00e9 nel corso della sua esistenza la stella ha prodotto vari elementi chimici pi\u00f9 pesanti dell'idrogeno e dell'elio, i materiali che essa rilascia nel mezzo interstellare saranno pi\u00f9 ricchi di metalli di quelli che componevano la nube da cui essa \u00e8 nata. Tali materiali espulsi dalla stella morente e ricchi di metalli andranno a mischiarsi con le nubi da cui nascono nuove stelle. Queste stelle pi\u00f9 giovani, pertanto, presenteranno una percentuale di metalli superiore a quelle della generazione precedente. Il Sole \u00e8 una di queste stelle di seconda generazione.\nA parit\u00e0 di massa le stelle di popolazione\u00a0I sono meno luminose delle stelle di popolazione\u00a0II. Ci\u00f2 \u00e8 dovuto al fatto che i metalli presenti al loro interno assorbono parte dei fotoni prodotti, rendendole maggiormente opache. Di conseguenza, meno energia viene liberata e la stella risulta meno luminosa. Poich\u00e9 i metalli tendono ad assorbire prevalentemente le frequenze pi\u00f9 corte (blu), a parit\u00e0 di massa le stelle di popolazione\u00a0I risultano pi\u00f9 rosse e meno calde di quelle di popolazione\u00a0II. Tuttavia, tenendo fissa una certa lunghezza d'onda sul diagramma Hertzsprung-Russell le stelle di popolazione\u00a0I della sequenza principale risultano pi\u00f9 luminose di circa una magnitudine rispetto a quelle di popolazione\u00a0II, che pertanto, ponendosi sotto la sequenza principale, vengono chiamate \"subnane\". Infatti, nonostante a parit\u00e0 di massa le stelle di popolazione\u00a0II siano pi\u00f9 luminose, presa una certa lunghezza d'onda sul diagramma H-R, le stelle di popolazione\u00a0II di quel colore saranno meno massicce delle corrispondenti stelle di popolazione\u00a0I (esse sono infatti pi\u00f9 blu delle stelle di popolazione\u00a0I aventi la loro stessa massa). Essendo meno massicce, esse sono anche meno luminose delle stelle di popolazione\u00a0I del loro stesso colore.\nL'alta metallicit\u00e0 delle stelle di popolazione\u00a0I rende pi\u00f9 probabile che esse possiedano un sistema planetario, dato che i pianeti, specie quelli terrestri, si formano mediante l'accrescimento di metalli.\nNella Via Lattea, la metallicit\u00e0 tende ad essere pi\u00f9 alta nei pressi del centro galattico e a decrescere mano a mano che ci si allontana da esso. Il gradiente di metallicit\u00e0 \u00e8 attribuito alla densit\u00e0 di stelle nel centro galattico. Poich\u00e9 ci sono pi\u00f9 stelle nei pressi del centro galattico, con il passare del tempo, una quantit\u00e0 maggiore di metalli \u00e8 stata rilasciata nel mezzo interstellare e incorporata in nuove stelle. Un meccanismo simile spiega come mai le galassie di grandi dimensioni hanno generalmente una metallicit\u00e0 pi\u00f9 alta di quelle di piccole dimensioni. Un esempio evidente \u00e8 quello delle Nubi di Magellano, due piccole galassie irregolari, che orbitano attorno alla nostra Via Lattea come satelliti: la Grande Nube di Magellano ha una metallicit\u00e0 che ammonta a circa il 40% di quella della Via Lattea, mentre la Piccola Nube di Magellano ha una metallicit\u00e0 del 10%. Le stelle di popolazione\u00a0II nei dintorni del Sole sono abbastanza rare, mentre quelle di popolazione\u00a0I formano la grande parte delle stelle visibili a occhio nudo dalla Terra.\nDate queste caratteristiche, le tecniche per distinguere le due popolazioni stellari sono basate sul moto proprio, sulla posizione nella galassia, sull'et\u00e0, sulla composizione chimica e sulla posizione nel diagramma Hertzsprung-Russell (che dipende a sua volta da osservabili quali la luminosit\u00e0 e la temperatura di colore).\nDistinzioni pi\u00f9 fini.\nLa distinzione delle stelle in due sole popolazioni sulla base della loro metallicit\u00e0 \u00e8 in realt\u00e0 semplicistica. Possiamo infatti disporre le stelle su un \"continuum\" ponendo ai due estremi le stelle poverissime di metalli e quelle pi\u00f9 ricche: tutti i gradi intermedi sono possibili. Si rese necessaria pertanto una distinzione pi\u00f9 fine rispetto a quella iniziale in sole due popolazioni. Essa fu sviluppata in occasione di un importante convegno tenutosi in Vaticano a Roma nel 1957, che port\u00f2 ad una classificazione di popolazioni pi\u00f9 dettagliata, mediante la suddivisione delle due popolazioni originarie in uno schema comprendente quattro categorie di oggetti, che graduano maggiormente le differenze fra le stelle ricche e quelle povere di metalli. Questa distinzione pi\u00f9 fine \u00e8 in accordo con l'ipotesi che la Via Lattea si \u00e8 formata dal collasso di una nube quasi sferica di gas rotante lentamente su se stessa che si \u00e8 schiacciata a formare un disco sottile e rotante pi\u00f9 velocemente. Le stelle dell'alone, di popolazione\u00a0II e pi\u00f9 vecchie, facevano parte della nube quasi sferica prima del suo schiacciamento, mentre le stelle di popolazione\u00a0I pi\u00f9 giovani si sono formate quando la nube si era ormai schiacciata nel disco. Le quattro popolazioni di stelle individuate sono le seguenti:\nPopolazione III.\nLe stelle pi\u00f9 vecchie conosciute, di popolazione\u00a0II, sono povere di metalli. Tuttavia tutte le stelle osservate possiedono una percentuale di metalli, per quanto bassa. Poich\u00e9 nel Big Bang gli unici elementi prodotti furono l'idrogeno e l'elio (oltre a tracce di litio-7), la presenza di metalli in tutte le stelle osservate costituisce un problema in quanto non se ne spiega l'origine. Per risolvere questo problema \u00e8 stata postulata una generazione di stelle, ora estinta e precedente a quella delle stelle di popolazione\u00a0II, che \u00e8 stata chiamata \"popolazione\u00a0III\". Tali stelle, all'epoca della loro formazione, erano completamente prive di metalli; al termine della loro esistenza hanno per\u00f2 disperso nel mezzo interstellare i metalli da esse prodotti nelle ultime fasi della loro evoluzione. Tali metalli sono poi confluiti nelle nubi di gas da cui si sono formate le stelle di popolazione\u00a0II. Evidenze indirette dell'esistenza di stelle di popolazione\u00a0III sono state ottenute tramite l'utilizzo di galassie molto distanti come lenti gravitazionali. Si pensa che queste stelle abbiano innescato processi di reionizzazione, cio\u00e8 di ionizzazione dei gas che si erano combinati dopo il Big Bang, quando la temperatura scese a sufficienza per permettere la combinazione di protoni ed elettroni in atomi. Secondo alcune teorie sono esistite due generazioni di stelle di popolazione\u00a0III.\nRiguardo alla massa delle stelle di popolazione\u00a0III c'\u00e8 discussione fra gli studiosi. Secondo una prima teoria sviluppata basandosi su modelli computerizzati della formazione stellare, l'assenza virtuale di metalli e l'elevata temperatura del mezzo interstellare nelle prime fasi di vita dell'universo dopo il Big Bang avrebbero favorito l'esistenza di stelle molto pi\u00f9 massicce di quelle visibili oggi. Le tipiche stelle di popolazione\u00a0III avrebbero avuto una massa di parecchie centinaia di M\u2609, molto superiore, dunque, a quella delle stelle oggi esistenti. Questa ipotesi \u00e8 confortata dall'analisi chimica di alcuni ammassi globulari legati alle galassie lenticolari che porta a credere che essi siano stati arricchiti di metalli da parte di supernovae a instabilit\u00e0 di coppia, che sono tipicamente associate a stelle molto massicce (130 \u2013 250\u00a0M\u2609). Inoltre una teoria del genere spiegherebbe perch\u00e9 finora la ricerca di stelle di popolazione\u00a0III, prive di metalli, ha dato esiti negativi: la loro grande massa le avrebbe portate a concludere la loro esistenza in pochi milioni di anni. L'esistenza di ammassi di nane rosse e nane brune prive di metallicit\u00e0, la cui formazione sarebbe stata indotta da supernovae a instabilit\u00e0 di coppia, \u00e8 stata proposta come possibile spiegazione della materia oscura, ma la ricerca di questi e altri MACHO tramite lenti gravitazionali ha finora dato esiti negativi.\nSecondo una teoria alternativa basata sull'osservazione di stelle di popolazione\u00a0II molto povere di metalli che si pensa derivino dalle stelle di popolazione\u00a0III, queste stelle avrebbero avuto una massa compresa fra 20 e 130\u00a0M\u2609, paragonabile a quelle delle stelle pi\u00f9 massicce oggi esistenti. Infine, secondo una teoria intermedia, le prime stelle potrebbero essere state stelle molto massicce circondate da parecchie stelle di massa minore.\nSe la prima teoria, ossia quella che ipotizza che le stelle di popolazione\u00a0III fossero estremamente massicce, \u00e8 corretta, allora le stelle di popolazione\u00a0III esaurirono il loro combustibile nucleare in pochi milioni di anni: quelle aventi una massa compresa fra 130 \u2013 250\u00a0M\u2609 esplosero in supernovae a instabilit\u00e0 di coppia disperdendo i loro metalli nel mezzo interstellare. Le stelle troppo massicce per produrre una supernova a instabilit\u00e0 di coppia (&gt;250\u00a0M\u2609) collassarono direttamente in buchi neri tramite un processo noto come fotodisintegrazione, ma una parte della materia potrebbe essere ugualmente sfuggita al collasso sotto forma di getti relativistici, cos\u00ec da contaminare di metalli il mezzo circostante. Poich\u00e9 furono tutte distrutte nell'arco di alcune centinaia di milioni di anni dopo il Big Bang, le stelle di popolazione\u00a0III potrebbero essere osservate nelle galassie pi\u00f9 lontane, la cui luce si \u00e8 originata nelle prime fasi di esistenza dell'universo. \nLa ricerca delle stelle di popolazione\u00a0III per confermare o invalidare l'ipotesi della loro esistenza \u00e8 una delle aree di ricerca attiva in astronomia. La scoperta di stelle appartenenti alla popolazione\u00a0III \u00e8 uno degli obiettivi del costruendo telescopio Spaziale James Webb. Un metodo per la loro scoperta potrebbe essere quello di eliminare da immagini a largo campo tutte le stelle e le galassie in primo piano in modo da catturare sullo sfondo la luce emessa da queste stelle primordiali. Sono stati fatti tentativi in questo senso usando le immagini del telescopio spaziale Spitzer con esiti controversi. \u00c8 stato tuttavia suggerito che le supernovae SN 2006gy e SN 2007bi potrebbero essere supernovae a instabilit\u00e0 di coppia generate da stelle di popolazione\u00a0III supermassicce. Si \u00e8 ipotizzato che tali stelle potrebbero essersi formate in tempi relativamente recenti in galassie nane contenenti del gas primordiale, privo di metalli. Le supernovae passate occorse in queste galassie avrebbero eiettato i materiali ricchi in metalli a velocit\u00e0 tali da sfuggire alla forza di gravit\u00e0 della galassia, mantenendo cos\u00ec le percentuali di metalli presenti nel gas molto basse."}
{"id": "3553", "revid": "154893", "url": "https://it.wikipedia.org/wiki?curid=3553", "title": "Popolazione II", "text": ""}
{"id": "3555", "revid": "123197168", "url": "https://it.wikipedia.org/wiki?curid=3555", "title": "Pogrom", "text": "Pogrom \u00e8 un termine storico di derivazione russa (\"\u043f\u043e\u0433\u0440\u043e\u043c\", pronuncia: , che significa letteralmente \u00abdevastazione\u00bb), con cui vengono indicate le sommosse popolari verso minoranze religiose avvenute nel corso della storia, in particolare le sommosse antisemite.\nIl termine era originalmente utilizzato per riferirsi agli attacchi, spesso con l'appoggio delle autorit\u00e0, nei confronti della minoranza ebraica, e ai conseguenti massacri e saccheggi, durante il \"periodo caldo\" nella cosiddetta \"zona di residenza\" in Russia, nel quarantennio compreso tra il 1881 e il 1921.\nStoria.\nAntichit\u00e0.\nIl primo massacro definibile come pogrom \u00e8 avvenuto nell'anno 38 d.C. ad Alessandria, in occasione degli scontri tra la popolazione ebraica e quella romana, in conflitto perch\u00e9 la prima rifiutava di applicare una legge imperiale che imponeva la presenza di una statua di Caligola nei luoghi di culto.\nMedioevo ed et\u00e0 moderna.\nI principali pogrom prima della rivoluzione francese furono:\nDal XIX secolo.\nDopo numerosi episodi avvenuti nel corso del Medioevo e i massacri perpetrati da Bohdan Chmel'nyc'kyj nel corso del Seicento, i primi pogrom dell'et\u00e0 postilluminista avvengono nel corso dell'Ottocento.\nIn Europa.\nDiverse sommosse antiebraiche scoppiarono in Germania negli anni 1830, 1834, 1844 e 1848. Nel 1882, a causa dell'accusa del sangue ci fu un'ondata di pogrom in Ungheria.\nNella seconda met\u00e0 del XIX e all'inizio del XX secolo nel principato di Valacchia e poi nel Regno di Romania ebbero un significativo aumento e raggiungendo il suo apice il 6-7 aprile 1903 a Chi\u0219in\u0103u, dove 43 persone morirono, di cui 39 ebree, 586 ferite, mentre furono distrutte pi\u00f9 di 1\u00a0500 case (pi\u00f9 di un terzo di tutte le case di Chi\u0219in\u0103u).\nNel 1918 le truppe polacche fecero un pogrom a Leopoli, nel 1919 a Vilnius. La caduta della Repubblica sovietica ungherese \u00e8 stata accompagnata da numerose stragi.\nNell'agosto del 1919 partendo da Wartburg i pogrom investirono tutta la Germania e tracimarono in Danimarca, Cecoslovacchia, Austria, Polonia a esclusione della Prussia. I pogrom si limitarono a saccheggi e a distruzione di sinagoghe: ci furono pochi spargimenti di sangue. Dopo i pogrom ci fu un'ondata migratoria di ebrei verso gli Stati uniti d'America e verso la Francia.\nNel 1927 si verificano pogrom in Transilvania.\nDurante le prime tre settimane della seconda guerra mondiale furono 250\u00a0000 gli ebrei vittime di pogrom scatenati dai cittadini polacchi approfittando del caos generale durante l'invasione tedesca. Seguirono il pogrom di Ia\u0219i, il pogrom di Jedwabne e il pogrom di Leopoli.\nTra il 1933 e il 1945, nei territori sotto il loro controllo, i nazisti e i loro alleati, persecuzioni e pogrom ebbero carattere massiccio (es. il massacro di Ponary, l'operazione Erntefest). Nel corso della Shoah furono uccisi circa 6 milioni di ebrei d'Europa.\nNel 1947, dopo l'uccisione da parte dell'organizzazione militare ebraica Irgun di due sergenti britannici in Palestina, vi furono pogrom contro gli ebrei nel Regno Unito.\nIn Russia e nei territori sotto l'influenza russa.\nSebbene vi fossero, da tempo, ebrei nell'antica Rus', fino alla seconda met\u00e0 del Settecento il loro numero era assai ridotto. La maggior parte degli ebrei si trovava sul territorio dell'Impero russo in seguito alle spartizioni della Polonia. Nelle zone di grande percentuale di popolazione ebraica venne creata la Zona di residenza, al di fuori della quale gli ebrei avevano il divieto di risiedere. Su questo territorio dal 1821 al 1921 avvennero pogrom.\nSi distinguono in particolare quattro ondate: 1821-1871, 1881-1884 dopo la morte di Aleksandr II, durante la rivoluzione del 1905-1907 e durante la guerra civile russa.\nI primi pogrom di Odessa (1821, 1859, 1871) e di Belgorod Dnestrovskij (1862) furono condotti perlopi\u00f9 da greci per questioni di concorrenza commerciale e voci circa la partecipazione di ebrei all'omicidio a Costantinopoli del patriarca ortodosso greco Gregorio.\nDopo l'omicidio di Alessandro II da parte dei rivoltosi appartenenti alla Narodnaja volja il 13 marzo 1881 nella regione meridionale dell'Impero russo si diffuse una grande ondata di pogrom. I pogrom continuarono anche negli anni 1890.\nDurante la rivoluzione del 1905-1907 in Russia di nuovo ci fu una forte ondata di pogrom, di cui i pi\u00f9 violenti furono a Odessa e a Rostov. Nell'ottobre 1905 avvennero 690 pogrom in 102 centri abitati. Le vittime erano di varia provenienza etnica, ma perlopi\u00f9 ebrei. Nei massacri di ottobre 1905 furono uccisi oltre 800 ebrei (senza contare le vittime successive per le conseguenze dei pogrom); i danni materiali si possono valutare in oltre 70 milioni di rubli. A Odessa morirono oltre 400 ebrei, a Rostov oltre 150, decine morirono in altre citt\u00e0. Una serie di pogrom \u00e8 avvenuta anche nel 1906, nel 1907 si attenuarono.\nLe stragi pi\u00f9 massicce della storia della Russia avvennero durante la guerra civile russa. I pogrom in questo periodo erano stati fatti dai nazionalisti ucraini, da formazioni di \"verdi\" e dell'Armata Bianca (guardie bianche e da reparti dell'armata rossa). Secondo le fonti avvennero da 887 a 1500 pogrom. Morirono tra i 50\u00a0000 e i 200\u00a0000 ebrei. Circa 200\u00a0000 furono feriti e mutilati. Migliaia di donne furono violentate. Circa 50\u00a0000 donne rimasero vedove, circa 300\u00a0000 bambini rimasero orfani.\nCon il fallimento della prima rivoluzione russa (1905), circa seicento fra villaggi e citt\u00e0 furono al centro di pogrom; un massacro ai danni della popolazione ebraica era gi\u00e0 avvenuto nel 1903 a Ki\u0161inev (oggi Chi\u0219in\u0103u, in Moldavia). Sebbene tali \u00abspedizioni punitive\u00bb fossero accreditate come reazioni spontanee della popolazione verso gli usi religiosi ebraici, si sa che esse erano sfruttate se non promosse dal governo per convogliare verso l'intolleranza religiosa e l'odio etnico la protesta di contadini e lavoratori salariati sottoposti a dure condizioni di vita; a riprova di ci\u00f2 \u00e8 la creazione dei Protocolli dei Savi di Sion dall'Ochrana, la polizia segreta zarista, con l'intento di diffondere l'odio verso gli ebrei nell'Impero russo. I Protocolli vengono pubblicati fino agli anni duemila.\nAnche nella guerra civile russa susseguente alla rivoluzione bolscevica del 1917 furono attuati in Ucraina dai capi delle Armate bianche numerosi pogrom che causarono centinaia di migliaia di vittime.\nCon l'invasione tedesca dell'Unione Sovietica nel 1941, si scatenarono numerosi pogrom nei confronti della popolazione ebraica sotto la falsa accusa che \"gli ebrei\" appoggiassero il regime comunista. Particolarmente efferati furono i pogrom che si scatenarono nei territori della Transnistria e nella regione di Odessa, occupate dalle truppe tedesche e rumene (massacro d'Odessa).\nNumerosi furono anche i pogrom successivi alla seconda guerra mondiale ai danni dei sopravvissuti della Shoah, l'episodio pi\u00f9 noto \u00e8 il pogrom di Kielce il 4 luglio 1946, legato all'accusa del sangue della propaganda antisemita, durante il quale sono stati uccisi 47 ebrei e feriti circa 50. Il pogrom di Kielce ha causato la migrazione di massa degli ebrei dalla Polonia.\nNei paesi arabi e musulmani.\nFino all'Ottocento avvennero pogrom in Marocco \u2014 negli anni 1790-92.\nNel 1805 e nella seconda met\u00e0 dell'Ottocento ad Algeri, durante l'affaire Dreyfus, avvennero disordini antisemiti che a volte assunsero l'aspetto di pogrom.\nNel 1806 durante la guerra russo-turca, diversi ebrei furono uccisi dai soldati romeni e dai soldati turchi.\nDopo il trattato di Damasco del 1840 un'ondata di pogrom invest\u00ec tutto il vicino oriente e il Nordafrica: Aleppo (1850, 1875), Damasco (1840, 1848, 1890), Beirut (1862, 1874), Deyr el-Qamar (1847), Gerusalemme (1847), Il Cairo (1844, 1890, 1901-02), Mansura (1877), Alessandria (1870, 1882, 1901-07), Porto Said (1903, 1908), Damanhur (1871, 1873, 1877, 1891), Istanbul (1870, 1874), B\u00fcy\u00fckdere (1864), Kuzgungiuk (1866), Ey\u00fcp (1868), Edirne (1872), Smirne (1872, 1874) \u2014 questi sono solo i casi pi\u00f9 noti.\nLa rivolta dei greci contro l'Impero ottomano nel 1821 fu accompagnata in Grecia e Romania da massicci pogrom.\nUna nuova serie di pogrom si ebbe nel 1945 (a Tripoli, al Cairo e una serie di altri). Il riconoscimento di Israele nel 1947 provoc\u00f2 una nuova ondata di pogr\u00f3m (ad Aleppo, Aden, ecc.) Di conseguenza si ebbe un esodo di massa degli ebrei dai Paesi islamici che ha portato alla scomparsa completa delle comunit\u00e0 ebraiche del Nordafrica e del Vicino Oriente.\nNegli Stati Uniti d'America.\nA New York nel periodo 1960-80 hanno avuto luogo attacchi di elementi radicali della popolazione nera contro gli ebrei; nel mese di agosto 1991 disordini neri nel quartiere di Crown Heights hanno preso la forma di pogrom."}
{"id": "3557", "revid": "1543377", "url": "https://it.wikipedia.org/wiki?curid=3557", "title": "Piccola Nube di Magellano", "text": "La Piccola Nube di Magellano (inglese Small Magellanic Cloud, sigla internazionale SMC) \u00e8 una galassia nana di forma irregolare in orbita attorno alla Via Lattea. Contiene alcune centinaia di milioni di stelle.\nSituata ad una distanza di circa 200.000 anni luce, \u00e8 una delle compagne pi\u00f9 vicine della Via Lattea. \u00c8 anche uno degli oggetti pi\u00f9 distanti che possa essere visto a occhio nudo dalla Terra, secondo solo alla Galassia di Andromeda.\nForma una coppia con la Grande Nube di Magellano, situata 20 gradi pi\u00f9 ad est. Entrambe fanno parte del Gruppo Locale di galassie e, come indica il loro nome, sono dedicate a Ferdinando Magellano, che le osserv\u00f2 durante il suo viaggio di circumnavigazione terrestre.\nOsservazione amatoriale.\nAvendo una declinazione media di -72 gradi, \u00e8 visibile quasi esclusivamente dall'emisfero australe della Terra, dove tra l'altro appare circumpolare a quasi tutte le latitudini.\nSi trova nella costellazione del Tucano ed appare come un debole batuffolo di luce grande circa 3 gradi. Ad uno sguardo casuale sembra pi\u00f9 un pezzo staccato della Via Lattea che una galassia indipendente; la sua luminosit\u00e0 superficiale molto bassa fa s\u00ec che sia difficile scorgerla da ambienti illuminati come le citt\u00e0. Occorre invece un cielo molto buio, possibilmente con la Luna sotto l'orizzonte. La si pu\u00f2 individuare circa 15\u00b0 a SSW della brillante e isolata stella Achernar.\nGli oggetti pi\u00f9 notevoli si osservano nella parte nord, in particolare alcune nebulose. Ad ovest brilla il grande ammasso globulare 47 Tucanae, appartenente alla nostra Galassia.\nStoria delle osservazioni.\nLa Piccola Nube \u00e8 un oggetto molto meridionale; tuttavia, nel corso delle epoche precessionali, la sua declinazione varia sensibilmente, portandosi in direzione del polo sud celeste, come fu 3000 anni fa, ma anche a declinazioni inferiori, fino a raggiungere i -40\u00b0 sud, diventando dunque visibile da tutta l'area del Mar Mediterraneo. L'ultima volta che si present\u00f2 in tale posizione fu oltre 18.000 anni fa, dunque troppo indietro perch\u00e9 fosse nota ai popoli delle civilt\u00e0 classiche.\nDurante l'epoca dei Greci e dei Romani, la Nube si presentava a declinazioni talmente meridionali da poter essere usata nell'emisfero australe come riferimento, assieme alla stella Achernar, per individuare il polo sud celeste. D'altra parte, doveva senz'altro essere nota ai popoli abitanti nell'emisfero australe della Terra, ma nessun documento ci \u00e8 giunto da essi.\nIl primo esploratore europeo a menzionare la Nube fu il fiorentino Amerigo Vespucci, in una lettera scritta durante i suoi viaggi negli anni 1503 e 1504; egli la apostrofa \"Canopo chiaro\", assieme alla Grande Nube di Magellano, in contrasto al \"Canopo scuro\", ossia la Nebulosa Sacco di Carbone, visibile come una toppa scura sulla Via Lattea del sud.\nIl celebre navigatore Ferdinando Magellano descrisse le due Nubi dettagliatamente attorno al 1519 durante il suo viaggio di circumnavigazione del mondo, portandola cos\u00ec all'attenzione della scienza occidentale.\nCaratteristiche e morfologia.\nSecondo alcune speculazioni, la Nube sarebbe stata in principio una galassia di forma paragonabile ad una spirale barrata, in seguito deformata dall'attrazione gravitazionale della nostra Galassia; ci\u00f2 potrebbe essere confermato anche dal fatto che essa non ci appare vista di faccia, ma con una forte angolazione, per cui se potessimo \"girarle intorno\", si presenterebbe con una forma molto allungata, simile ad un cilindro. La parte pi\u00f9 lontana da noi \u00e8 quella pi\u00f9 settentrionale, in cui si trovano tra l'altro la gran parte degli oggetti non stellari.\nTra questi, spiccano diversi ammassi aperti, in particolare NGC 265, estremamente compatto e NGC 290, dominato da stelle di diversi colori. Una straordinaria nebulosa diffusa \u00e8 invece NGC 346, visibile nella parte settentrionale, forse l'oggetto pi\u00f9 notevole della Nube.\nUn grande flusso di idrogeno neutro si estende tra le due Nubi di Magellano e la Via Lattea: si tratta di una struttura nota come Corrente Magellanica, e si sarebbe formata a causa delle intense forze mareali tra la nostra Galassia e le due galassie satelliti.\nStudi su dati recenti del 2012 hanno portato alla scoperta di un evento paradossale. Usando telescopi ottici in Sudafrica e in Cile (NTT dell'ESO) si \u00e8 potuto identificare nella Piccola Nube di Magellano un sistema binario di stelle composto da una gigante blu ed una nana bianca. L'evento ha sollevato molti dubbi sulla possibilit\u00e0 reale del sistema perch\u00e9 se si parte dal presupposto che le stelle nascano assieme, la stella da cui origina la nana bianca dovrebbe evolvere pi\u00f9 rapidamente della compagna, e questo \u00e8 impossibile. L'ipotesi pi\u00f9 accreditata sarebbe quella secondo cui le due stelle abbiano avuto un'origine separata, e poi, attraverso effetti gravitazionali si siano avvicinate a formare il sistema binario. Ulteriori studi condotti sui dati raccolti fanno pensare che questi sistemi siano piuttosto comuni in altre galassie ma non nella nostra a causa del diverso contenuto metallico dei gas."}
{"id": "3558", "revid": "1632387", "url": "https://it.wikipedia.org/wiki?curid=3558", "title": "Polinomio", "text": "In matematica un polinomio \u00e8 un'espressione composta da costanti e variabili combinate usando soltanto addizione, sottrazione e moltiplicazione, gli esponenti delle variabili sono valori interi non negativi. In altre parole, un polinomio tipico, cio\u00e8 ridotto in forma normale, \u00e8 la somma algebrica di alcuni monomi non simili tra loro, vale a dire con parti letterali diverse. Ad esempio:\n\u00e8 la somma di tre monomi. Ciascun monomio viene chiamato \"termine\" del polinomio.\nLe costanti sono anche chiamate \"coefficienti\" e sono tutte elementi di uno stesso insieme numerico o di un anello.\nQuando valutati in un opportuno dominio, i polinomi possono essere interpretati come funzioni. Ad esempio, il polinomio\ndefinisce una funzione reale di variabile reale.\nQuando questo ha senso, le radici del polinomio sono definite come l'insieme di quei valori che, sostituiti alle variabili, danno all'espressione polinomiale il valore nullo. Ad esempio, formula_3 ha come radici i valori formula_4 e formula_5, poich\u00e9 sostituendoli nell'espressione del polinomio si ha \nI polinomi sono oggetti matematici di fondamentale importanza, alla base soprattutto dell'algebra, ma anche dell'analisi e della geometria analitica.\nNomenclatura.\nUn polinomio si dice:\nDue polinomi sono considerati \"uguali\" se, dopo essere stati ridotti in forma normale, hanno gli stessi termini, a meno dell'ordine. Quindi i polinomi seguenti sono uguali:\nIl \"grado\" di un polinomio non nullo e ridotto in forma normale \u00e8 il massimo grado dei suoi monomi, mentre il \"grado parziale\" rispetto ad una variabile \u00e8 il grado risultante vedendo tutte le altre variabili come coefficienti. Quindi\nha grado due, mentre ha gradi parziali uno rispetto sia a formula_16 che a formula_17.\nSi dicono \"coefficienti\" di un polinomio i coefficienti dei suoi singoli termini. Quindi i coefficienti di formula_18 sono rispettivamente formula_5, formula_4 e formula_4: il coefficiente formula_4 in un monomio \u00e8 solitamente sottinteso.\nIl \"termine noto\" di un polinomio ridotto in forma normale \u00e8 l'unico monomio (se esiste) di grado zero, cio\u00e8 non contenente variabili. Se non esiste un tale monomio, il termine noto \u00e8 considerato generalmente inesistente o uguale a zero, secondo il contesto. Ad esempio, in\nil termine noto \u00e8 l'ultimo monomio: formula_24.\nOperazioni con i polinomi.\nDue polinomi possono essere sommati, sottratti, e moltiplicati usando le usuali propriet\u00e0 commutativa, associativa e distributiva delle operazioni di somma e prodotto. Ad esempio, se\nallora la somma ed il prodotto di formula_27 e formula_28 sono rispettivamente\nSomme e prodotti di polinomi danno come risultato un nuovo polinomio.\nSomma di due polinomi.\nIl grado (\"degree\") della somma (o differenza) di due polinomi \u00e8 minore o uguale al polinomio di grado maggiore. \u00c8 sempre uguale al massimo tra i due, quando i due polinomi hanno grado differente:\nEsempi:\nProdotto di un polinomio per uno scalare.\nIl grado del prodotto di un polinomio per un numero scalare (diverso da zero) \u00e8 uguale al grado del polinomio:\nEsempio:\nSi noti che questo non \u00e8 sempre vero per i polinomi definiti su un anello che contiene un divisore di zero. Ad esempio, in formula_38, formula_39, ma formula_40. L'insieme dei polinomi aventi coefficienti da un dato campo F e grado minore o uguale a n, forma uno spazio vettoriale (questo insieme non \u00e8 un anello, e non \u00e8 chiuso, come mostrato in precedenza).\nMoltiplicazione di due polinomi.\nIl grado del prodotto di due polinomi definiti su un campo -(oggetto in cui sono definite le operazioni di somma e prodotto, con certe propriet\u00e0)- oppure su un dominio d'integrit\u00e0, \u00e8 uguale alla somma dei gradi dei due polinomi:\nEsempio:\nSi noti che ci\u00f2 non \u00e8 sempre vero per i polinomi definiti su un anello arbitrario. Ad esempio, in formula_38, formula_45, ma formula_46.\nComposizione di due polinomi.\nIl grado della composizione di due polinomi formula_47 e formula_48 a coefficienti non costanti \u00e8 uguale al prodotto dei rispettivi gradi:\nEsempio:\nSi noti che ci\u00f2 non \u00e8 sempre vero per i polinomi definiti su un anello arbitrario. Ad esempio, in formula_38, formula_54, ma formula_55.\nGrado del polinomio zero.\nPossiamo affermare correttamente sia che il grado del polinomio zero \u00e8 indefinito, sia che il grado del polinomio zero pu\u00f2 essere definito con un numero negativo (per convenzione \u22121 o \u2212\u221e).\nCome qualsiasi valore costante, il valore zero pu\u00f2 essere considerato come un polinomio (costante), detto polinomio nullo. Questo polinomio non ha termini che non siano nulli, e perci\u00f2, propriamente non ha un grado, vale a dire che il suo grado \u00e8 indefinito.\nLe proposizioni precedenti sul grado della somma, prodotto e composizione di polinomi non si applicano se anche uno dei due \u00e8 un polinomio nullo.\nLe formule valgono se si introducono alcune opportune estensioni. \u00c8 pertanto utile definire il grado di un polinomio-zero, pari a \"meno infinito\", formula_56, e introdurre quindi queste regole aritmetiche\ne\nI seguenti esempi illustrano come questa estensione soddisfi quelle di somma, prodotto e composizione di due polinomi:\nRiduzione delle variabili.\nIn un polinomio, \u00e8 spesso utile considerare alcune variabili come costanti. Ad esempio, il polinomio\npu\u00f2 essere considerato anche come polinomio in formula_16 soltanto, dando a formula_17 il ruolo di un valore costante. Alternativamente, pu\u00f2 essere visto come polinomio in formula_17 soltanto. Le propriet\u00e0 dei polinomi che ne risultano possono essere molto diverse tra loro: qui ad esempio formula_27 ha grado formula_5 rispetto a formula_16, e solo formula_4 rispetto a formula_17. Ad esempio, il polinomio\n\u00e8 di grado formula_24, ma se visto soltanto nelle singole variabili formula_16 o formula_17 o formula_12 ha grado rispettivamente formula_5, formula_82 e formula_83.\nPolinomi di una sola variabile.\nUn polinomio generico con una sola variabile si pu\u00f2 rappresentare con la seguente scrittura:\ncon formula_85 diverso da zero. Con questa scrittura, formula_86 \u00e8 il termine noto e formula_87 \u00e8 il grado. formula_85 si dice \"coefficiente direttore\".\nUn tale polinomio \u00e8:\nRadici di un polinomio.\nUna \"radice\" di un polinomio formula_92 in una sola variabile \u00e8 un numero formula_93 tale che\ncio\u00e8 tale che, sostituito a formula_16, rende nulla l'espressione. Quindi se\nil numero formula_93 \u00e8 radice se\nNel caso di polinomi a coefficienti reali l'insieme delle radici reali di un polinomio formula_27 si pu\u00f2 visualizzare sul piano cartesiano come l'intersezione del grafico della funzione polinomiale formula_100 con l'asse delle ascisse.\nIn un dominio, un polinomio di grado formula_87 pu\u00f2 avere al pi\u00f9 formula_87 radici distinte. Esistono polinomi senza radici reali, come ad esempio\npoich\u00e9 formula_104 per ogni formula_93 reale. D'altra parte, per il teorema fondamentale dell'algebra ogni polinomio complesso ha esattamente formula_87 radici complesse, contate con molteplicit\u00e0. Inoltre, per il teorema delle radici complesse coniugate, se formula_107 \u00e8 una radice di un polinomio a coefficienti reali, allora anche il suo complesso coniugato formula_108 \u00e8 una radice.\nNella scuola vengono insegnate formule per trovare le radici dei polinomi di primo e secondo grado. Esistono formule analoghe per esprimere la radici di un polinomio di terzo e quarto grado in termini dei coefficienti, utilizzando solamente le quattro operazioni ed estrazioni di radice (la cosiddetta \"risoluzione per radicali\"). \u00c8 stato invece dimostrato nella teoria di Galois che non esiste una formula generale di questo tipo per polinomi dal quinto grado in su.\nFunzioni polinomiali.\nSia formula_109 un anello. A un polinomio\na coefficienti in formula_109 si pu\u00f2 associare una \"funzione polinomiale\", che \u00e8 la funzione da formula_109 in s\u00e9 definita da\nper formula_114. Se formula_109 \u00e8 finito, allora polinomi diversi possono dare luogo alla stessa funzione. Per esempio se formula_116 \u00e8 il campo con un numero primo formula_27 di elementi, allora al polinomio nullo e al polinomio formula_118 \u00e8 comunque associata, per il piccolo teorema di Fermat, la funzione che manda ogni elemento di formula_109 in zero. Lo stesso pu\u00f2 valere se formula_109 \u00e8 infinito, ma non \u00e8 un dominio, per esempio se formula_109 \u00e8 un'algebra esterna infinita, in cui vale formula_122 per ogni formula_123.\nSe invece formula_109 \u00e8 un dominio infinito, allora vale il seguente \"principio d'identit\u00e0 dei polinomi\", che afferma che a polinomi diversi sono associate funzioni polinomiali diverse (cio\u00e8 la funzione sopra descritta che associa a un polinomio una funzione polinomiale \u00e8 iniettiva):\nQuesto dipende dal fatto che in un dominio un polinomio non nullo ha solo un numero finito di radici.\nNegli esempi che seguono, fissiamo formula_109 eguale al campo dei numeri reali. A seconda del grado,\nDerivata.\nUna funzione polinomiale a coefficienti reali\n\u00e8 derivabile e la sua derivata \u00e8 ancora un polinomio,\nRagionando quindi induttivamente, si pu\u00f2 quindi affermare che le funzioni polinomiali sono infinitamente derivabili (o \"lisce\") e che la derivata (\"n\"+1)-esima di un polinomio di grado formula_87 \u00e8 la funzione nulla. In realt\u00e0 esse sono anche funzioni analitiche.\nAnello di polinomi.\nDato un anello formula_109, il simbolo\ndenota l'insieme di tutti i polinomi nelle variabili formula_140 con coefficienti in formula_109. Ad esempio, formula_109 pu\u00f2 essere un campo come quello dei numeri reali o complessi.\nL'insieme formula_139 risulta essere anch'esso un anello, l'anello dei polinomi in formula_87 variabili con coefficienti in formula_109. Lo studio delle propriet\u00e0 di questo anello \u00e8 una parte importante dell'algebra e della geometria algebrica.\nSe formula_109 \u00e8 un campo, l'anello dei polinomi \u00e8 un'algebra su formula_109, e quando formula_148 \u00e8 anche un anello euclideo, nel senso che i polinomi possono essere divisi con quoziente e resto come i numeri interi (se formula_149 questo non \u00e8 vero poich\u00e9 l'anello di polinomi non \u00e8 un dominio ad ideali principali).\nDerivata formale.\nIl calcolo della derivata di un polinomio si estende come \"definizione\" di derivata (chiamata \"derivata formale\") nel caso in cui il polinomio abbia coefficienti in un anello formula_109, anche in assenza del calcolo infinitesimale. Molte delle propriet\u00e0 della derivata si estendono anche alla derivata formale.\nSomme di potenze di radici.\nSiano formula_168 le n radici di un polinomio di grado formula_87, e sia formula_170.\nAllora\nCasi particolari.\nCaso particolare formula_175.\nPer le relazioni tra radici e coefficienti, un polinomio di secondo grado si pu\u00f2 scrivere nella forma\ndove\nAllora\nCaso particolare formula_181.\nPer le relazioni tra radici e coefficienti un polinomio di terzo grado si pu\u00f2 scrivere nella forma\ndove\nAllora"}
{"id": "3560", "revid": "125846565", "url": "https://it.wikipedia.org/wiki?curid=3560", "title": "Protocollo", "text": ""}
{"id": "3561", "revid": "322321", "url": "https://it.wikipedia.org/wiki?curid=3561", "title": "Provincia di Belluno", "text": "La provincia di Belluno \u00e8 una provincia italiana del Veneto di abitanti. Il territorio totalmente montano si estende per nel settore delle Alpi Sud-orientali, dove sono presenti la maggior parte dei gruppi dolomitici per cui pu\u00f2 essere ritenuta la provincia delle Dolomiti. Il Piave, che la attraversa da nord a sud nell'omonima valle, costituisce il principale corso d'acqua della provincia.\nSecondo l'indagine annuale de Il Sole 24 Ore, la provincia di Belluno si \u00e8 classificata al primo posto fra le province italiane per qualit\u00e0 della vita nel 2017, replicando il primato del 2009 e migliorando altres\u00ec le posizioni del 2008 e 2007 che la avevano vista comunque al secondo e quarto posto. Nell'annuale classifica delle province italiane per la migliore qualit\u00e0 di vita, redatta da \"ItaliaOggi\" con la collaborazione dell'Universit\u00e0 \"La Sapienza\", nel 2017 si piazza al terzo posto dietro a Bolzano e Trento. Il PIL pro capite nominale, secondo dati Unioncamere relativi al 2009, si attesta sui 29\u00a0453 \u20ac.\nProtostoria.\nNella localit\u00e0 di Lagole, a Calalzo, si trova un sito paleoveneto con i resti di un santuario dedicato ad una divinit\u00e0 sanante, risalente a circa il V secolo a.C. Un secondo sito di maggiori dimensioni \u00e8 stato rinvenuto a Mel. La Necropoli di Mel, utilizzata in modo continuativo dai Veneti Antichi dall'VIII al V secolo a.C. fu scoperta nel 1958. Fino all'inizio degli anni ottanta sono state scavate circa 80 tombe, nel 1962 furono inoltre messi in luce, nella zona meridionale della necropoli, verso la strada provinciale che da Mel conduce a Belluno, sette recinti, definiti circoli; in seguito furono riconosciute le tracce di almeno altri due recinti parzialmente conservati. Molti reperti hanno rivisto la luce, soprattutto statuette di bronzo e un elevato numero di iscrizioni venetiche tuttora esposte al Museo archeologico cadorino a Pieve di Cadore e al Museo Civico Archeologico di Mel. Feltre \u00e8 invece di probabile origine retica, come Trento e Verona, cos\u00ec come riportato da Plinio il Vecchio.\nStoria.\nI primi insediamenti nella zona di Belluno furono favoriti dalla difendibilit\u00e0 del luogo, mentre prima dei quali il territorio era un luogo di passaggio, fatto di piccoli centri non stabili.\nDiversi sono poi i siti archeologici che testimoniano la presenza, gi\u00e0 dall'et\u00e0 della pietra, di insediamenti umani. I primi abitatori stabili della zona furono i Paleoveneti, una popolazione di origine Indoeuropea. In generale reperti archeologici testimoniano una forte influenza della cultura celtica.\nGli stessi Celti furono poi cacciati dai Romani, che a partire dal 181 a.C. dominarono l'intero Bellunese. Al declino dei Romani segu\u00ec un lungo periodo di conquiste, passaggi di mano, e invasioni; una stabilit\u00e0 si ritrov\u00f2 alla morte di Teodorico.\nL'attuale provincia di Belluno fu un territorio con diverse localit\u00e0 interessate dalle vicende umane e storiche che si svolsero tra il XI secolo e il XIII secolo e dalle numerose propriet\u00e0 che videro protagonisti i vari componenti della famiglia degli Ezzelini. Propriet\u00e0 che furono certosinamente accertate, censite e documentate dopo la loro definitiva sconfitta avvenuta nel 1260. Dal 1404 al 1797 il Bellunese fa parte della Serenissima Repubblica di Venezia (il Cadore con Ampezzo dal 1420), e, dopo la parentesi napoleonica, dell'Austria fino al 1866, per poi entrare a fare parte, per la quasi totalit\u00e0 dei suoi comuni, del Regno d'Italia. Nel 1923 ha riaccolto Cortina d'Ampezzo, Colle Santa Lucia e Livinallongo del Col di Lana gi\u00e0 parte dell'Austria Ungheria (Tirolo). Dal dicembre 2017 il comune di Sappada \u00e8 passato al Friuli-Venezia Giulia.\nIl 22 ottobre 2017, in concomitanza con il referendum sull'autonomia del Veneto, la provincia di Belluno organizzer\u00e0 un referendum consultivo per il rafforzamento della specificit\u00e0 provinciale.\nGeografia fisica.\nPosta nella parte settentrionale della regione, la provincia, estesa ed interamente montana con le sue valli alpine tra Dolomiti, Alpi Carniche e Prealpi Venete, si suddivide in nove regioni storico-geografiche:\nConfini.\nLa provincia di Belluno confina a nord con l'Austria (Tirolo e, per pochi chilometri, Carinzia), a est con il Friuli-Venezia Giulia (province di Udine e Pordenone), a sud con le province venete di Treviso e Vicenza, a ovest con il Trentino-Alto Adige (province di Trento e Bolzano). Ad eccezione dei settori sudoccidentale e centro-orientale, i confini amministrativi sono in larga parte coincidenti con quelli del bacino del Piave.\nOrografia.\nGran parte della provincia \u00e8 occupata dalle Dolomiti, patrimonio dell'umanit\u00e0 dell'UNESCO, con le vette delle Tofane, delle Tre Cime di Lavaredo, del Monte Pelmo, del Monte Civetta, della Moiazza, del monte Antelao, del Cristallo, del gruppo delle Marmarole, del Sorapis, dei Cadini di Misurina, della Croda Rossa d'Ampezzo, del Sella della Marmolada e delle Pale di San Martino (queste ultime tre al confine con il Trentino-Alto Adige).\nNella parte pi\u00f9 meridionale \u00e8 presente la catena delle Prealpi bellunesi con il Col Visentin, il monte Cesen, il Monte Grappa, il Col Nudo.\nNella parte meridionale della provincia si estende la Valbelluna, la valle pi\u00f9 ampia e maggiormente abitata della provincia in cui sorge anche il capoluogo e sulla quale si stagliano le Prealpi bellunesi (Gruppo dolomitico della Schiara, Monti del Sole, Vette Feltrine, massiccio del Monte Grappa) qui si trova anche il Parco Nazionale delle Dolomiti Bellunesi.\nDi seguito vengono elencate le principali cime oltre i 3000\u00a0m s.l.m., limitandosi nel caso di pi\u00f9 cime appartenenti allo stesso gruppo alla cima pi\u00f9 elevata.\nPassi e valichi.\nIn virt\u00f9 della conformazione montana, numerosi sono i passi e i valichi che permettono i collegamenti tra il bellunese e le province confinanti oppure interni. Nel settore settentrionale i collegamenti con la provincia di Bolzano sono garantiti dai passi Campolongo, Valparola (nell'Agordino), Cimabanche (Ampezzo) e Monte Croce di Comelico (Comelico); ad est quelli con la provincia di Udine dai valichi di Cima Sappada (sito in territorio friulano a seguito del passaggio del comune di Sappada al Friuli-Venezia Giulia), Forcella Lavardet e Passo della Mauria mentre per raggiungere il pordenonese attraverso la Valcellina \u00e8 necessario percorrere il Passo di Sant'Osvaldo, sito per\u00f2 in territorio friulano. A sud, la Sella di Fadalto e il Passo di San Boldo ed il Passo di Praderadego, poco conosciuto, raggiungibile salendo da Gus e svoltando a destra una volta arrivati a Carve, garantiscono i collegamenti con il trevigiano e la pianura veneta (vi sono per\u00f2 anche collegamenti attraverso la valle del Piave privi di valichi). Ad ovest i passi Valles, San Pellegrino (situato per\u00f2 in provincia di Trento), Pordoi e Fedaia consentono di raggiungere il Trentino.\nAll'interno della provincia rivestono importanza i passi Giau e Falzarego (tra Ampezzo e Agordino), Duran e Staulanza (tra Agordino e Zoldo), Cibiana (tra Zoldo e Cadore), Forcella Aurine (interna all'Agordino) e Tre Croci (tra Cadore e Ampezzo). Alcuni dei passi citati, situati nella parte settentrionale della provincia, superano i 2000\u00a0m s.l.m.:\nIdrografia.\nLa provincia ricade per la maggior parte (92,8%) nel bacino del Piave: dei 63 comuni, solo 3 (Arsi\u00e8, Fonzaso e Lamon, appartenenti al bacino del Brenta) non ricadono almeno parzialmente in tale area. La rimanente parte della provincia si estende parzialmente anche sui bacini di Adige, Livenza e Tagliamento.\nIl Piave \u00e8 il principale corso d'acqua che attraversa la provincia, sia per portata, ampiezza di bacino e lunghezza, sia per la rilevanza economica che il fiume ha avuto nel corso dei secoli per le popolazioni rivierasche. Altri corsi d'acqua importanti sono, ordinati secondo la portata media, il Cordevole, il Boite, l'Ansiei e il Ma\u00e8, tutti tributari del Piave. A questi va aggiunto il Cismon, che attraversa il Feltrino e confluisce poi nel Brenta.\nNumerosi sono anche i laghi, sia naturali che artificiali (questi ultimi realizzati tutti prima del 1963, anno in cui la strage del Vajont blocc\u00f2 i programmi per la costruzione di nuovi impianti). Tra i laghi naturali figurano quello di Misurina, Alleghe e Santa Croce (questi ultimi due sono di origine naturale, ma in seguito sono stati chiusi da dighe artificiali per permettere il controllo del deflusso e aumentarne la capacit\u00e0 d'invaso); tra i laghi artificiali vi sono quelli di Auronzo, del Centro Cadore, di Fedaia, del Mis, della Stua e del Corlo.\nCentri abitati.\nIl principale centro abitato della provincia \u00e8 Belluno ( ab.); secondo per popolazione \u00e8 Feltre ( ab.), capoluogo del Feltrino; terzo Borgo Valbelluna ( ab.). Gli altri centri importanti ricadono nei capoluoghi di vallata: Agordo, capoluogo dell'Agordino ( ab.), Pieve di Cadore, capoluogo del Cadore ( ab.), Cortina d'Ampezzo, capoluogo d'Ampezzo ( ab.). La parte pi\u00f9 abitata dalle provincia \u00e8 la Valbelluna dove 7 comuni superano la popolazione di abitanti: Alpago, Limana, Longarone, Borgo Valbelluna, Santa Giustina, Sedico e Ponte nelle Alpi.\nClima.\nRete di monitoraggio.\nLa rete di rilevazione delle grandezze meteorologiche nella provincia di Belluno \u00e8 composta da 50 stazioni meteorologiche automatiche gestite dall'ARPA Veneto che inviano i dati ai centri di Teolo e Belluno. A questa rete va aggiunta la rete nivometeorologica, che consta di 10 stazioni che trasmettono i dati al centro di Arabba. Vi \u00e8 infine un progetto, che coinvolge l'ARPA Veneto ed altri enti ed associazioni amatoriali, che effettua il monitoraggio di numerose doline presenti nel Triveneto: \u00e8 nell'ambito di questo progetto che nel dicembre 2010, nelle Pale di San Martino (in una stazione situata per\u00f2 in provincia di Trento) \u00e8 stata registrata la temperatura minima registrata in Italia di -48,3\u00a0\u00b0C. A queste si affianca una fitta rete di stazioni meteorologiche amatoriali.\nDescrizione climatica.\nClassificazione climatica.\nDei 61 comuni della provincia, 59 ricadono in zona F, mentre Borgo Valbelluna appartiene alla zona E. Il comune con il valore pi\u00f9 elevato di gradi giorno \u00e8 Zopp\u00e8 di Cadore (4891) mentre quello con il valore minimo \u00e8 Borgo Valbelluna (2879).\nTemperatura.\nLa provincia di Belluno presenta, in virt\u00f9 della conformazione orografica, caratteristiche climatiche assai diverse da zona a zona. Per quanto riguarda le temperature, viene di seguito fatta una distinzione in base alla quota.\nValutando la medie annuale, le escursioni termiche sono pi\u00f9 marcate nelle valli (10-12\u00a0\u00b0C) che in quota (6-7\u00a0\u00b0C) e nella stagione calda che in quella fredda.\nA livello di microclima, \u00e8 possibile trovare localit\u00e0 con valori estremi delle temperature minimi molto bassi se rapportati alla quota: ad esempio, nel 2005, vennero registrati -35\u00a0\u00b0C in Cansiglio (loc. Valmenera, ad quota di circa 900\u00a0m s.l.m.) in tali ambiti si registrano escursioni termiche molto ampie, con variazioni di temperatura repentine in pochi minuti.\nPrecipitazioni.\nLe precipitazioni, in accordo con il regime caratteristico delle Alpi, sono piuttosto scarse nel periodo invernale e pi\u00f9 abbondanti nel periodo estivo, con un massimo autunnale meno marcato nel settore nordoccidentale. A livello di provincia, le precipitazioni risultano pi\u00f9 abbondanti nel settore prealpino (Feltrino, Alpago) con accumuli annuali che raggiungono i 1600\u20131800\u00a0mm e con massimi mensili tra ottobre e novembre di 200\u2013250\u00a0mm. Spostandosi verso nord gli accumuli scendono a 1300\u00a0mm, con punte minime tra Ampezzano e alto Agordino inferiori ai 1100\u00a0mm. I giorni di pioggia sono compresi ovunque tra 105 e 115 per anno.\nSociet\u00e0.\nComuni.\nAppartengono alla provincia di Belluno 61 comuni:\nComuni pi\u00f9 popolosi.\nDi seguito \u00e8 riportata la lista dei 10 comuni pi\u00f9 popolosi della provincia aggiornata al 31 dicembre 2020.\nEtnie e minoranze straniere.\nAl 31 dicembre 2018 la popolazione straniera residente in provincia contava persone, pari al 6,16% della popolazione totale. Queste erano le nazionalit\u00e0 pi\u00f9 numerose:\nAl 31 dicembre 2018 i comuni con la pi\u00f9 alta percentuale di stranieri sul totale della popolazione erano Alano di Piave (13,98%) e Quero Vas (12,92%), entrambi in territorio Feltrino.\nMinoranze linguistiche.\nNella provincia sono presenti alcune minoranze linguistiche, tutelate dallo statuto provinciale:\nAmministrazione.\nUnioni montane.\nPrima della pubblicazione della L.R. 28 settembre 2012, n. 40 \"Norme in materia di unioni montane\" (modificata dalla L.R. 49/2012), tutti i comuni della provincia erano raggruppati in nove comunit\u00e0 montane successivamente trasformate in unioni montane.\nIn occasione della riforma, Cortina d'Ampezzo ha deciso di recedere dall'ex comunit\u00e0 montana Valle del Boite: il comune \u00e8 l'unico della provincia a non appartenere a un'unione montana.\nEconomia.\nAgricoltura.\nL'attivit\u00e0 agricola della provincia oggi, seppur ridimensionata, \u00e8 caratterizzata in settori d'eccellenza come la coltivazione del Fagiolo di Lamon (IGP) nell'omonimo altipiano, il Fagiolo Gialet e il Mais Sponcio nella Valbelluna. L'allevamento di bovini e suini nei pascoli per la produzione del Pastin o dell'Agnello d'Alpago (specie autoctona) nell'omonima conca. Importante \u00e8 la produzione di latticini come il formaggio Piave (DOP), il formaggio Dolomiti, il Formaggio agordino di malga e il Renaz.Importanti le attivit\u00e0 legate alla produzione del Miele delle Dolomiti Bellunesi e la coltivazione della patata di Cesiomaggiore.\nIndustria.\nNel Bellunese \u00e8 presente uno dei distretti industriali pi\u00f9 importanti del Nord-est, quello dell'occhiale, in particolare nelle zone dell'Agordino e del Cadore. Ad Agordo \u00e8 nata la Luxottica, leader nella produzione di occhiali, a Longarone sono presenti invece la Marcolin, il Gruppo De Rigo e il maggiore stabilimento della Safilo. Oltre al settore dell\"'occhialeria\" di fondamentale importanza sono i settori della refrigerazione industriale (\"De Rigo Refrigeration\", \"Epta\" , \"Zanussi\") e dei sanitari (\"Ideal Standard\", \"Ceramica Dolomite\"). Degno di nota \u00e8 anche il settore lattiero-caseario (Lattebusche).\nLa provincia di Belluno fa parte del \"club dei 15\", cio\u00e8 le quindici province italiane pi\u00f9 industrializzate secondo questi criteri:\nTurismo.\nUn settore importante per l'economia \u00e8 il turismo: la provincia pu\u00f2 vantare alcune delle stazioni turistiche montane pi\u00f9 note a livello nazionale, tra cui Cortina d'Ampezzo, lo SkiCivetta con Selva di Cadore, Alleghe e Zoldo Alto, Auronzo di Cadore, Falcade, Arabba, Marmolada, Alpe del Nevegal, Forcella Aurine e in generale le zone del Cadore e dell'Agordino.\nInfrastrutture e trasporti.\nStrade.\nStrade statali.\nL'elenco non comprende le strade statali declassate a strada regionale o a strada provinciale (presenti per\u00f2 nelle apposite sezioni). Questo elenco tratta le soli strade gestite dall'ANAS.\nStrade regionali.\nLe strade regionali sono strade gestite dalla societ\u00e0 Veneto Strade e sono tutte strade statali declassate. Oltre alla gi\u00e0 citata SR 50 nel territorio della provincia di Belluno sono presenti:\nTrasporto pubblico su gomma.\nIl servizio pubblico su gomma viene svolto prevalentemente dalla DolomitiBus che garantisce i servizi urbani di Auronzo di Cadore, Belluno, Feltre e Pieve di Cadore (mentre il servizio urbano di Cortina d'Ampezzo \u00e8 svolto dalla Se.Am.), i collegamenti interni alla provincia ed alcuni collegamenti con il Trentino e l'Alto Adige.\nI collegamenti con le province confinanti vengono garantiti anche da altre compagnie:\nFunivie.\nIn provincia si trovano diverse funivie, tra cui la funivia del Lagazuoi che collega il passo di Falzarego (2.117\u00a0m) con il rifugio Lagazuoi (2.752\u00a0m), nei pressi del Piccolo Lagazuoi, nel territorio comunale di Cortina d'Ampezzo.\nVi si trovano inoltre due delle sei funivie italiane che superano i 3.000 metri: la funivia della Marmolada, che raggiunge la quota di 3.265 metri alla stazione di Punta Rocca, e la Funivia della Tofana che da Cortina d'Ampezzo sale ai 3.244 metri della Tofana di Mezzo.\nFerrovie.\nLa provincia \u00e8 servita dalle seguenti linee, sulle quali opera Trenitalia con soli treni regionali:\nEntrambe sono a binario unico, elettrificate nel tratto Belluno-Ponte nelle Alpi-Conegliano. La principale stazione \u00e8 quella di Belluno; altre stazioni importanti sono quelle di Feltre, Calalzo (stazione terminale della linea) e Ponte nelle Alpi (dove si diramano le linee per il Cadore e per Conegliano). \u00c8 possibile raggiungere senza cambi intermedi, oltre a Conegliano e Treviso, anche Venezia, Vicenza e Padova. Tra il 1925 e il 1955 fu attiva la linea Bribano-Agordo, mentre dal 1921 al 1964 fu attiva la Ferrovia delle Dolomiti tra Calalzo di Cadore e Dobbiaco via Cortina; entrambe queste linee erano a binario unico ed elettrificate (la linea tra Calalzo e Dobbiaco era a scartamento ridotto).\nTra il 1955 e il 1999 fu attiva la \"Freccia delle Dolomiti\", un collegamento diretto tra Calalzo di Cadore e Milano. Fino al 2011 \u00e8 esistito anche un treno espresso diretto tra Calalzo e Roma.\nAeroporti.\nIn provincia di Belluno esistono due aeroporti: quello di Belluno (civile e turistico, con pista in erba) e quello di Cortina d'Ampezzo, sito in localit\u00e0 Fiames (civile, in conglomerato bituminoso, inattivo dal 1976; \u00e8 in corso la riconversione a eliporto). Attualmente \u00e8 stato inaugurato un campo di volo nelle vicinanze di Sedico la localit\u00e0 \u00e8 PRAPAVEI, 2\u00a0km da Sedico.\nSport.\nLa tradizione sportiva della provincia \u00e8 soprattutto legata alle discipline invernali sia a livello di atleti che di manifestazioni: nel 1956 a Cortina d'Ampezzo si svolsero i VII Giochi olimpici invernali e nel 1985 Belluno (Alpe del Nevegal) fu sede della XII Universiade invernale. La localit\u00e0 ampezzana ha ospitato anche campionati mondiali di bob, sci alpino, sci nordico e curling. In queste discipline risultati importanti sono stati ottenuti da diversi atleti quali Eugenio Monti (bob), Kristian Ghedina (sci alpino), Maurilio De Zolt, Silvio Fauner e Pietro Piller Cottrer (sci nordico). Nelle discipline di squadra (curling, hockey su ghiaccio) molti sono i giocatori dati alla nazionale e gli scudetti conquistati. Le principali squadre di hockey su ghiaccio della provincia sono la SG Cortina, l'HC Alleghe, l'USG Zoldo, l'HC Auronzo e l'HC Feltreghiaccio. A Belluno si trova inoltre una squadra di broomball, campione d'Europa nel 2019.\nAll'infuori delle discipline invernali negli sport di squadra si registrano partecipazioni al massimo campionato italiano nella pallavolo maschile (5 stagioni per la Pallavolo Belluno negli anni settanta-ottanta pi\u00f9 un campionato nella stagione 2011-12 con la Sisley Volley nel suo ultimo anno di attivit\u00e0) e nel calcio femminile (Belluno Femminile, 2 stagioni nel 1980 e 1981). Buoni risultati sono stati ottenuti nel calcio a 5 grazie alla Canottieri Belluno e nel rugby (7 stagioni per il Rugby Belluno, l'ultima nel 2000-01) nel campionato di serie A2. Nel calcio a 11 maschile disputarono la serie C nel secondo dopoguerra la Feltrese e il (il Belluno disput\u00f2 poi due stagioni in C2 nei primi anni 2000). Nel basket non sono stati invece raccolti risultati di particolare rilievo.\nLa provincia viene attraversata regolarmente dal Giro d'Italia e spesso i suoi passi costituiscono la Cima Coppi (addirittura 13 volte il Passo Pordoi). L'unico ciclista bellunese ad essere riuscito a vincere una tappa di questa manifestazione \u00e8 stato Giovanni Knapp nel 1966.\nCultura.\nScuola e universit\u00e0.\nNel territorio provinciale sono presenti in maniera abbastanza uniforme le scuole dell'obbligo, dalla scuola dell'infanzia alle scuole superiori.\nPer quanto riguarda la formazione postsuperiori sono presenti alcuni centri specializzati, mentre per quanto riguarda l'universit\u00e0 c'\u00e8 una succursale dell'Universit\u00e0 degli Studi di Padova a Feltre. In particolare sono presenti i seguenti corsi universitari: il corso di laurea in Infermieristica, il corso di laurea in Tecniche della prevenzione nell'ambiente e nei luoghi di lavoro, il master di primo livello in Prevenzione ed emergenza in territorio montano e d'alta quota e parzialmente il master di primo livello in Infermiere specialista in patologia e endoscopia dell'apparato digerente.\nGiornali locali.\nSono diffusi due quotidiani e un settimanale:\nTelevisione locale.\n\u00c8 presente una televisione locale, denominata Telebelluno Dolomiti.\nRadio locali.\nSono diffuse le seguenti radio locali:"}
{"id": "3562", "revid": "124729492", "url": "https://it.wikipedia.org/wiki?curid=3562", "title": "Premier della Tasmania", "text": "Lista dei premier della Tasmania.\n "}
{"id": "3564", "revid": "62748", "url": "https://it.wikipedia.org/wiki?curid=3564", "title": "Paul Hindemith", "text": "Biografia.\nHindemith impar\u00f2 giovanissimo a suonare il violino, ma i suoi genitori non condividevano le sue ambizioni musicali. Ottennero cos\u00ec, come risultato, la sua partenza da casa all'et\u00e0 di undici anni. Paul entr\u00f2 quindi al Conservatorio Superiore di Francoforte sul Meno, dove studi\u00f2 direzione, composizione e violino sotto la guida di Arnold Mendelssohn e Bernhard Sekles, e si procur\u00f2 da vivere suonando in complessini di musica da ballo e commedie musicali. Diresse poi l'orchestra del Teatro d'Opera di Francoforte dal 1915 al 1923 e suon\u00f2 nel Quartetto Rebner nel 1921, nel quale sosteneva il ruolo di secondo violino e, pi\u00f9 tardi, di viola. Dal 1922 fece parte, per un certo periodo, del Quartetto Amar, fondato da Licco Amar, nel quale egli suonava la viola. Il quartetto dedic\u00f2 numerose esibizioni alle composizioni di Hindemith, tra le altre anche quelle del Festival di Donaueschingen e Hindemith dedic\u00f2 ad Amar la \"Sonata\" op. 31, 1.\nNel 1922, alcuni suoi brani vennero eseguiti al festival della Societ\u00e0 Internazionale per la Musica Contemporanea a Salisburgo e lo imposero all'attenzione del pubblico internazionale. L'anno seguente, cominci\u00f2 a lavorare come organizzatore del Festival di Donaueschingen, dove si premur\u00f2 di inserire in cartellone i lavori di diversi compositori contemporanei, tra i quali Anton Webern e Arnold Sch\u00f6nberg. A partire dal 1927 insegn\u00f2 composizione a Berlino e negli anni trenta and\u00f2 spesso anche ad Ankara, dove gli venne assegnato il compito di riorganizzare la vita musicale turca. Verso la fine degli anni trenta comp\u00ec diverse \"tourn\u00e9e\" come solista di viola e viola d'amore.\nNonostante le proteste del direttore Wilhelm Furtw\u00e4ngler, il nazismo dichiar\u00f2 \"degenerata\" la musica hindemithiana, obbligando il Maestro (1940) a emigrare negli Stati Uniti dove insegn\u00f2 musica alla Yale University e ad Harvard, influenzando compositori americani pi\u00f9 giovani, come Harold Shapero e Robert Strassburg. Prese la cittadinanza americana nel 1946, ma ritorn\u00f2 in Europa nel 1953, stabilendosi a Zurigo ed insegnando nella locale Universit\u00e0. L'attivit\u00e0 direttoriale si intensific\u00f2 ulteriormente in questi ultimi anni. Nel 1962 vinse il Premio Balzan per la musica.\nHindemith mor\u00ec a Francoforte sul Meno, a sessantotto anni, per una pancreatite acuta.\nLa musica di Hindemith.\nI suoi lavori giovanili sono scritti con un idioma tardo-romantico. In seguito egli produsse lavori di impostazione espressionista, vicini, nel linguaggio, a quelli del giovane Arnold Sch\u00f6nberg, prima di sviluppare una sua complessa tecnica contrappuntistica intorno agli anni venti, da alcuni (anche al giorno d'oggi) considerata di difficile comprensione. Hindemith \u00e8 stato definito come autore neoclassico, ma il suo stile \u00e8 molto differente da quello di altre opere classificate in questo modo. Infatti, sebbene il suo linguaggio possa considerarsi in debito con Bach e con Mozart, la ferrea logica costruttiva e il radicato senso dell'armonia e del diatonismo portano Hindemith ad una crudezza politonale che lo distanzia dagli esponenti centrali del neoclassicismo, ed in particolare da Igor' F\u00ebdorovi\u010d Stravinskij.\nQuesto nuovo stile, discostato dall'espressionismo e dal tardo romanticismo tedesco ma vicino alla corrente della Nuova oggettivit\u00e0 (Neue Sachlichkeit), \u00e8 magistralmente illustrato in una serie di lavori intitolati \"Kammermusik\" (letteralmente musica da camera) datati 1922-1927. Ognuno di questi brani \u00e8 scritto per un diverso insieme strumentale, alcuni dei quali del tutto inusitati, e presenta (a partire dalla prima, Op.24) un contrappunto molto innovativo, immerso in pulsioni ritmiche aggressive (lontane per\u00f2 da quella percussivit\u00e0 che si verr\u00e0 delineando con Prokof'ev e Bart\u00f3k). Per esempio la \"Kammermusik No. 6\", \u00e8 un concerto per viola d'amore, uno strumento che era caduto in disuso dopo la fine dell'epoca barocca, ma che lo stesso Hindemith suonava. Continu\u00f2 a scrivere per \"ensemble\" atipici per tutto il resto della sua vita, producendo ad esempio una sonata per contrabbasso e pianoforte nel 1949.\nNel 1926 compose \"Cardillac\", un'opera in 3 atti su testo di Ferdinand Lionne. Fra tutte \u00e8 questa forse la pi\u00f9 importante, per la vicinanza del testo al Wozzeck di Alban Berg, e perch\u00e9 si pu\u00f2 dire che essa simboleggi le tensioni tra l'artista moderno e la societ\u00e0 dell'epoca. Gi\u00e0 solo per questa ragione la composizione di Hindemith si pone in netto contrasto con le opere di Puccini e altre ancora, come ad esempio Pell\u00e9as et M\u00e9lisande di Debussy. In \"Cardillac\" c'\u00e8 un uso interessante del coro iniziale che imita una folla urlante.\nIntorno agli anni trenta, Hindemith cominci\u00f2 a scrivere meno per gruppi da camera e pi\u00f9 per grandi formazioni orchestrali. \nNel 1931 ci fu la premi\u00e8re a Berlino di \"Das Unaufh\u00f6rliche\", oratorio in 3 parti e 18 sezioni per soprano, tenore, baritono, basso, coro, coro di voci bianche e orchestra di Hindemith, libretto di Gottfried Benn, diretto da Otto Klemperer.\nNegli anni che vanno dal 1933 al 1935, compose l'opera \"Mathis der Maler\" (Mattia il pittore), basata sulla vita del pittore Matthias Gr\u00fcnewald. Come molti lavori di Hindemith, essa fu assai apprezzata in seno ai circoli musicali ma non ebbe successo presso il\npubblico ed \u00e8 rappresentata raramente. Essa combina il neo-classicismo dei primi lavori con la musica popolare. La prima esecuzione avvenne a Zurigo, in Svizzera, ben 4 anni dopo la sua stesura, ma non ottenne recensioni sulla stampa tedesca. Lo stesso Hindemith aveva composto, con parte della musica di quest'opera, una sinfonia puramente strumentale (anch'essa intitolata \"Mattia il pittore\"), che \u00e8 invece uno dei suoi lavori pi\u00f9 eseguiti.\nHindemith, come Kurt Weill e Ernst Krenek, scrisse \"Gebrauchsmusik\" (\"musica d'uso\"), musica, cio\u00e8, con un preciso proposito politico e/o sociale, e spesso dedicata agli amatori. Quest'idea gli era stata suggerita da Bertolt Brecht. \nCon lo stesso intento artistico compose l'operina per bambini \"Wir bauen eine Stadt\" (Costruiamo una citt\u00e0), recita per ragazzi su testo di Robert Seitz (rappresentata per la prima volta a Berlino il 21 giugno 1930 dalla Kinder Berliner Schulen). \nUn altro esempio di questo tipo di musica \u00e8 la sua \"Trauermusik\" (musica funebre), scritta nel 1936. Hindemith stava preparando un concerto per la BBC quando venne a conoscenza della morte del re Giorgio V. Rapidamente scrisse questo pezzo per sola viola e orchestra d'archi per ricordare il tragico evento, e la prima esecuzione avvenne proprio lo stesso giorno. Hindemith, pi\u00f9 tardi, rifiut\u00f2 il termine \"Gebrauchsmusik\", sostenendo che si trattava di un equivoco.\nAlla fine degli anni trenta Hindemith scrisse il libro teorico \"L'arte della composizione musicale\", nel quale egli classifica tutti gli intervalli musicali, dal pi\u00f9 consonante al pi\u00f9 dissonante. Da quest'opera emerge la tecnica compositiva di Hindemith, che egli continu\u00f2 ad usare per tutti gli anni trenta e per tutta la vita: questo testo aument\u00f2 la sua fama di compositore teoricamente interessante ma privo di interesse dal punto di vista emotivo (affermazione, quest'ultima, estremamente discutibile). Un altro importante trattato venne scritto nel 1937: \"Unterweisung im Tonsatz\", in cui viene riassunto il concetto di \"Grundton\", ovvero \"tono fondamentale\", elemento generatore di tutta la costruzione musicale, melodica, armonica e contrappuntistica, e nel quale viene tentata una dimostrazione scientifico-antropologica della tonalit\u00e0 come fenomeno naturale, in contrapposizione evidente con la pantonalit\u00e0 o atonalit\u00e0 di Schoenberg. \nIl suo brano per pianoforte \"Ludus Tonalis\" \u00e8 da molti visto come un ulteriore esempio di ci\u00f2. Esso contiene dodici fughe alla Johann Sebastian Bach, intervallate ognuna da un interludio, durante il quale la musica si sposta dalla tonalit\u00e0 della fuga precedente a quella seguente (salvo eccezioni).\nFilippo Tommaso Marinetti, autore del Manifesto del Futurismo, defin\u00ec Hindemith \"esponente del macchinismo futurista\", trovando legami nell'opera \"Neues vom Tage\" (Novit\u00e0 del giorno) con la Macchina del Cioccolato di Marcel Duchamp. Il futurismo di Hindemith si ferma per\u00f2 agli anni trenta, dove troviamo un ripensamento bachiano con un'armonia decisamente diatonica. Nelle opere teatrali invece lo stile di Hindemith mantiene quell'impegno sociale di stile espressionista che talvolta \u00e8 un teatro pensato per i giovani, ovvero un teatro pedagogico.\nOltre alla sinfonia dall'opera \"Mathis der Maler\", il lavoro pi\u00f9 famoso di Hindemith (sia su disco che dal vivo) sono forse le \"Metamorfosi sinfoniche su un tema di Carl Maria von Weber\", scritte nel 1943. In questo brano, Hindemith si serve di melodie prese da vari lavori di Weber, soprattutto duetti per pianoforte, ma anche un tema dall'ouverture alle sue musiche di scena per la \"Turandot\", che egli trasform\u00f2 e adatt\u00f2 in modo tale che ogni movimento del pezzo si basasse su uno specifico tema."}
{"id": "3566", "revid": "1516087", "url": "https://it.wikipedia.org/wiki?curid=3566", "title": "Fronte Polisario", "text": "Il Fronte Polisario, dall'abbreviazione spagnola di \"Frente Popular de Liberaci\u00f3n de Sagu\u00eda el Hamra y R\u00edo de Oro\" (in italiano: \"Fronte di Liberazione Popolare di Saguia el Hamra e del R\u00edo de Oro\"), \u00e8 una organizzazione militante e un movimento politico attivo nel Sahara Occidentale, al fine di ottenere la realizzazione del diritto all'autodeterminazione. Dal 9 luglio 2016 il segretario generale \u00e8 Brahim Ghali.\nStoria.\nIl movimento viene fondato il 10 maggio 1973 con l'intento di ottenere l'indipendenza del Sahara Occidentale dalla colonizzazione spagnola e successivamente dall'occupazione militare del Marocco e della Mauritania. Il Polisario \u00e8 il successore del Movimento di Liberazione del Sahara, fondato nel 1967 e represso militarmente dal regime franchista. Uno dei fondatori del Polisario \u00e8 El Ouali Mustapha Sayed, ex membro del Partito Comunista del Marocco.\nSin dalla fondazione, il Polisario organizza la guerriglia contro le forze di occupazione. Si tratta della prima strategia di guerriglia organizzata in un territorio desertico (cfr. Choum). A partire dal 1975 il Polisario si stabilisce a Tindouf, nell'Algeria occidentale. Nello stesso anno, l'ONU riconosce il Fronte, e la Corte internazionale di giustizia dell'Aja riconosce il diritto all'autodeterminazione del popolo sahrawi.\nIl 27 febbraio 1976 il Polisario proclama formalmente la Repubblica Democratica Araba dei Sahrawi. La Repubblica \u00e8 stata riconosciuta da 76 stati, principalmente africani e sudamericani, dall'Unione Africana ma non dall'ONU. Alcuni Paesi non hanno riconosciuto la Repubblica, ma riconoscono il Fronte come rappresentante dei separatisti; altri, non riconoscono n\u00e9 il Fronte, n\u00e9 l'annessione unilaterale del Marocco dell'area. Nessuno Stato ha riconosciuto formalmente l'annessione del Sahara Occidentale da parte del Marocco. La Repubblica ha un presidente, che \u00e8 il segretario del Fronte (dal 12 luglio 2016 Brahim Ghali, segretario dal 9 luglio precedente), e un governo in esilio, guidato da un primo ministro (dal 4 febbraio 2018 Mohamed Wali Akeik).\nIl 5 agosto 1979 il Polisario firma un trattato di pace con la Mauritania, che ritira le truppe dal territorio occupato e lo cede al Fronte. L'accordo non viene riconosciuto dal Marocco che occupa a sua volta l'area. I combattimenti con il Marocco continuano fino al cessate il fuoco firmato il 6 settembre 1991 e monitorato dalla missione dell'ONU MINURSO ( Mission des Nations unies pour l'organisation d'un r\u00e9f\u00e9rendum au Sahara occidental \u2013 Missione delle Nazioni unite per l'organizzazione di un referendum nel Sahara Occidentale).\nIl Marocco, per contrastare l'esercito del Fronte Polisario armato e finanziato dall'Algeria e da Gheddafi, edifica otto mura di sabbia e pietra, il muro marocchino, minando abbondantemente la zona circostante. Il Polisario controlla una striscia desertica del Sahara Occidentale, praticamente disabitata, a est dei muri. Si stima che i militanti siano circa 10.000 elementi. Le truppe non sono dislocate nel Sahara Occidentale ma sono concentrate a Tindouf (Tinduf). Il Fronte deteneva fino ad alcuni anni fa circa 500 prigionieri di guerra marocchini, alcuni dei quali da oltre 20 anni. Il Polisario organizza i campi profughi per la popolazione sahrawi nella provincia di Tindouf.\nL'ultimo piano di pace dell'ONU, preparato dall'inviato nel Sahara Occidentale, James Baker III, prevede la soppressione della Repubblica Democratica Araba Sahraui e la sua sostituzione con l'Autorit\u00e0 per il Sahara Occidentale. L'Autorit\u00e0 dovrebbe avere il compito di assicurare l'autonomia del territorio sotto il governo marocchino durante un periodo di transizione di cinque anni al termine del quale \u00e8 previsto un referendum per l'indipendenza del Sahara Occidentale. L'Autorit\u00e0 non si \u00e8 ancora insediata e il referendum non si \u00e8 ancora tenuto. Nel frattempo il tradizionale appoggio della Libia e dell'Algeria al Fronte Polisario \u00e8 progressivamente venuto meno.\nBanca centrale.\nIl Fronte Polisario, dagli inizi del 1975, ha coniato delle monete e stampato delle banconote della peseta sahrawi in funzione come banca centrale."}
{"id": "3570", "revid": "1652635", "url": "https://it.wikipedia.org/wiki?curid=3570", "title": "Pirenei", "text": "I Pirenei (in spagnolo \"Pirineos\", francese \"Pyr\u00e9n\u00e9es\", portoghese \"Pireneus\", occitano \"Piren\u00e8us\", catalano \"Pirineus\", aragonese \"Perin\u00e9s\", basco \"Pirinioak\") sono una catena montuosa che forma il confine fra la Spagna e la Francia. Separano la Penisola iberica dalla Francia e si estendono per circa 430\u00a0km dal Mar Cantabrico (golfo di Biscaglia) fino al Mar Mediterraneo (cap de Creus). La vetta pi\u00f9 alta dei Pirenei \u00e8 il Picco d'Aneto (3.404\u00a0m s.l.m.), situato nel versante spagnolo.\nEtimologia.\nL'origine del toponimo non \u00e8 certa, ma potrebbe derivare dal verbo greco \"peiro\" che significa infilzare, alludendo alle cime della catena montuosa che \"infilzano\" il cielo. Secondo un'altra teoria il nome deriverebbe dalla principessa Pirene che, rapita da Eracle, partor\u00ec un serpente. Pirene, spaventata, scapp\u00f2 sui monti (identificati con i Pirenei) dove mor\u00ec divorata dalle bestie selvatiche. Eracle, rattristato, dar\u00e0 a quei monti il nome della sua amata.\nGeografia.\nI Pirenei in Francia fanno parte dei seguenti dipartimenti, da ovest a est: Pirenei Atlantici (Aquitania), Alti Pirenei, Alta Garonna e Ari\u00e8ge (Midi-Pirenei), Pirenei Orientali e Aude (Linguadoca-Rossiglione).\nI pirenei spagnoli sono compresi nelle comunit\u00e0 autonome di Catalogna, Aragona, e Navarra. Il piccolo Stato di Andorra \u00e8 ubicato completamente all'interno della zona pirenaica.\nI Pirenei sono suddivisi in senso longitudinale in tre sezioni:\nI Pirenei centrali includono le cime pi\u00f9 elevate della catena: \nI Pirenei atlantici sono meno elevati e le altezze diminuiscono gradualmente da est a ovest.\nNei Pirenei orientali, l'altezza media \u00e8 abbastanza uniforme fino al declivio improvviso che si ha nella parte della catena nota come Monti Alb\u00e8res.\nGeologia.\nI sedimenti che compongono i Pirenei furono inizialmente depositati in bacini litoranei durante le ere paleozoica e mesozoica. Nel periodo cretaceo inferiore, il fondale marino sotto il Golfo di Biscaglia si \u00e8 alzato spingendo la Spagna contro la Francia e ponendo gli strati di sedimento in una sorta di stretta. La pressione e il sollevamento della crosta terrestre in primo luogo hanno interessato la parte orientale e hanno influenzato progressivamente l'intera catena, con un culmine nell'eocene. La parte orientale dei Pirenei \u00e8 costituita in gran parte da granito e da rocce di gneiss, mentre nella parte occidentale le cime composte da granito sono fiancheggiate da strati di calcare. L'aspetto voluminoso e \"nuovo\" della catena viene dalla relativa abbondanza di granito, che \u00e8 particolarmente resistente all'erosione, cos\u00ec come un'evoluzione glaciale scarsa.\nAmbiente.\nFlora.\nLe foreste dei Pirenei sono caratterizzate da una zonazione altitudinale altamente diversificata, che si fa pi\u00f9 evidente nel settore spagnolo meridionale. Nel fondo dei canyon, su terreni calcarei o dolomitici, si sviluppa una vegetazione di tipo mediterraneo, dove prevalgono specie sempreverdi (soprattutto \"Quercus ilex\") e decidue (\"Q. faginea\", \"Q. pubescens\", \"Tilia platyphyllos\", \"Acer opalus\"). Querce da sughero (\"Quercus suber\") e pini domestici (\"Pinus pinea\") formano boschetti consistenti sui substrati silicei dell'estremit\u00e0 orientale della catena, in prossimit\u00e0 del mar Mediterraneo. Le zone di media altitudine sono caratterizzate da foreste miste decidue (\"Quercus petraea\", \"Q. pubescens\" e \"Fagus sylvatica\", soprattutto ad ovest) e foreste di pino silvestre (\"Pinus sylvestris\") e di pino nero (\"P. nigra\"). Boscaglie relitte di ginepro (\"Juniperus thurifera\"), presenti in numerose aree della Spagna centrale e del Nordafrica, compaiono in poche aree dei Pirenei settentrionali. Le foreste di alta montagna sono costituite soprattutto da boschetti misti di faggio (\"Fagus sylvatica\") e abete bianco (\"Abies alba\"); il pino uncinato (\"Pinus uncinata\") compare soprattutto nelle regioni interne caratterizzate da un clima pi\u00f9 continentale. I prati alpini che si trovano al di sopra della linea degli alberi ospitano molte specie endemiche e relitte.\nFauna.\nI Pirenei rappresentano un luogo unico per l'osservazione di varie specie animali a causa del territorio aspro e selvaggio, che finora ha impedito un'alta densit\u00e0 umana. Tra le circa 200 specie animali che sopravvivono in montagna, spicca la presenza dell'orso bruno \"(Ursus arctos arctos)\". A causa della caccia eccessiva ne restavano una quindicina negli anni '80 del secolo scorso e solamente cinque a met\u00e0 degli anni '90. Il governo francese intraprese un programma per restaurare una popolazione abbastanza numerosa, introducendo nei Pirenei una decina di orsi di origine slovena. Nel 2019, se ne contavano una cinquantina di esemplari.\nNaturalmente oggi non mancano le proteste da parte di agricoltori e pastori sia francesi che spagnoli, per i danni che sono costretti a subire.\nAltra specie emblematica dei Pirenei \u00e8 il camoscio \"(Rupicapra pyrenaica pyrenaica)\", che \u00e8 passato dall'essere sull'orlo dell'estinzione all'inizio del XIX secolo, agli attuali 45.000 esemplari. Non altrettanta fortuna ha avuto lo stambecco pirenaico, il quale nonostante gli sforzi di conservazione, si \u00e8 estinto nell'anno 2000. Per\u00f2, nel 2014 sono stati \"reintrodotti\", sul versante francese, i primi esemplari di stambecchi di Gredos, provenienti dal Parco nazionale della Sierra de Guadarrama. Nel 2019, circa 160 stambecchi vivevano nei Pirenei suddivisi in due principali colonie. Nei boschi, a quote inferiori, sono diffusi cervi e caprioli, cos\u00ec come l'onnipresente cinghiale. Nei Pirenei orientali, si trovano anche daini e mufloni, introdotti nella met\u00e0 del secolo scorso, per scopi venatori.\nTra la fauna minore, da evidenziare la presenza della genetta e del desman dei Pirenei.\nDa segnalare la marmotta alpina introdotta dal 1948, nel versante francese. Oggi vive numerosa su tutte le praterie in quota. Tra i predatori si annovera la lince europea in pochissimi esemplari. All'inizio del secolo, si \u00e8 assistito al \"ritorno\" del lupo nei Pirenei orientali, prima sul versante francese e poi su quello spagnolo. Accertamenti genetici hanno confermato che si tratta di individui della sottospecie italiana \"(Canis lupus italicus)\", provenienti dalla Francia meridionale.\nNumerose sono le specie di uccelli, ma particolare importanza hanno gli uccelli rapaci. Tra questi il gipeto, estinto in quasi tutta l'Europa, \u00e8 nei Pirenei che ha trovato il suo ultimo rifugio: da qui sono venuti gli esemplari \"reintrodotti\" sulle Alpi. Altri necrofagi presenti sono l'avvoltoio grifone, l'avvoltoio monaco e il capovaccaio.\nIl grande predatore dei cieli pirenaici \u00e8 l'aquila reale seguita da altri accipitridi come il nibbio reale, il falco pellegrino, il gheppio, ecc. Tra gli uccelli tipici della montagna bisogna segnalare l'urogallo dei Pirenei \"(Tetrao urogallus aquitanicus)\" e la pernice bianca \"(Lagopus muta pirenaicus)\". I Pirenei contano un'abbondante popolazione di rettili e anfibi, tra questi la vipera, il colubro lacertino \"(Malpolon monspessulanus)\", la natrice viperina \"(Natrix maura)\", il colubro liscio \"(Coronella austriaca)\", il tritone dei Pirenei \"(Calotriton asper)\", la salamandra e la rana alpina \"(Rana temporaria)\".\nParchi nazionali e aree protette.\nI principali Parchi e Aree protette dei Pirenei sono:\nTurismo.\nRifugi.\nPer favorire l'escursionismo e la salita alle varie vette intorno alla catena dei Pirenei sorgono diversi rifugi:"}
{"id": "3571", "revid": "125157543", "url": "https://it.wikipedia.org/wiki?curid=3571", "title": "Patto anticomintern", "text": "Il Patto anticomintern fu un trattato di alleanza politica, diretto contro l'Unione Sovietica, concluso il 25 novembre 1936 a Berlino tra il governo del Terzo Reich tedesco e quello dell'Impero giapponese, cui si aggiunsero, successivamente, l'Italia ed altri Paesi.\nScopo e contenuti.\nI governi nippo-tedeschi, \"riconoscendo che l'obiettivo dell'Internazionale Comunista, nota come Comintern, \u00e8 quello di disintegrare e sottomettere gli Stati esistenti con tutti i mezzi a sua disposizione\" e \"convinti che la tolleranza delle interferenze da parte comunista negli affari interni delle nazioni mette in pericolo non solo la loro pace interiore e il benessere sociale, ma anche la pace del mondo\" firmarono questo trattato \"desiderosi di cooperare nella difesa contro le attivit\u00e0 sovversive comuniste\" o del patto bolscevico.\nEsso suggellava una cooperazione tramite scambio di informazioni, pressione sull'opinione pubblica e lotta contro gli agenti comunisti, tesa alla \u00abdifesa comune contro l'opera disgregatrice dell'internazionale Comunista\u00bb. Il patto prevedeva anche un protocollo addizionale segreto, che ne rivelava la reale intenzione. Ben pi\u00f9 che mirato ad una vaga repressione ideologica delle attivit\u00e0 propagandistiche degli attivisti comunisti, esso prevedeva una specifica alleanza militare contro l'Unione Sovietica in quanto nazione.\nPer sua natura \"coperto\", il protocollo segreto rimase un'esclusiva di Germania e Giappone, mentre gli altri Paesi, a cominciare dall'Italia, aderirono solo alle clausole pubbliche del trattato.\nL'adesione dell'Italia e altri accordi prebellici.\nIl 6 novembre 1937 vi fu l'adesione dell'Italia, che origin\u00f2 il primo embrione dell'alleanza tripartita che sarebbe poi stata formalizzata il 27 settembre 1940. L'ingresso di Roma venne annunciato dall'Agenzia Stefani con queste parole: \nIl testo del protocollo nell'occasione fu il seguente:\nSeguirono la \"datatio\" (eseguita anche in base al calendario giapponese) e le tre firme. Il 25 febbraio 1939 aderirono al Patto anche l'Ungheria e il Manchukuo (uno stato fantoccio creato dal Giappone nel 1932 a seguito di un conflitto con la Cina); il 15 aprile 1939 fu poi la volta della Spagna franchista, subito dopo la fine della propria guerra civile.\nLa sospensione ed il rilancio.\nLa conclusione del trattato di non aggressione tedesco-sovietico del 23 agosto 1939 sospese praticamente, se non ufficialmente, il Patto anticomintern per quasi due anni ed anzi cre\u00f2 delle incrinature in esso, in quanto la Germania ostacolava il passaggio delle armi che gli italiani avrebbero voluto inviare alla Finlandia impegnata nella Guerra d'inverno contro l'URSS. Ma lo scoppio delle ostilit\u00e0 tra la Germania e l'Unione Sovietica, avvenuto il 22 giugno 1941 con l'inizio dell'operazione Barbarossa, ridiede allo stesso nuovo vigore.\nNel quinto anniversario della conclusione (25 novembre 1941) il Patto anticomintern fu solennemente rilanciato mediante l'adesione degli stati satelliti della Germania (Romania, Bulgaria, Slovacchia e Danimarca, occupata militarmente dai tedeschi fin dall'aprile 1940), dell'Italia (Croazia) e del Giappone (governo cinese collaborazionista di Wang Jingwei). Entr\u00f2 nel Patto anche la Finlandia, che dal 25 giugno era impegnata nella guerra di continuazione contro il colosso stalinista); la Turchia invece, pur non essendo entrata in guerra, fece parte del Patto anticomintern in qualit\u00e0 di osservatrice fin dal 18 giugno.\nIl governo di Copenaghen pose ai tedeschi quattro condizioni per entrare nel Patto: 1) non avere obblighi civili o militari di alcun tipo; 2) l'affidamento esclusivo alle forze dell'ordine per ci\u00f2 che riguardava le azioni contro i comunisti; 3) che tali azioni sarebbero state compiute dalle forze dell'ordine solo in territorio danese; 4) il mantenimento dello status di \"paese neutrale\". Ribbentrop divenne furioso e minacci\u00f2 di arresto il ministro degli Esteri danese Erik Scavenius, ma alla fine accett\u00f2 le richieste, con piccole modifiche, a patto che esse rimanessero segrete: la segretezza era ordinata dai nazisti per motivi propagandistici. In ogni caso, questa partecipazione rovin\u00f2 la reputazione della Danimarca, tanto che diversi diplomatici danesi di stanza nei paesi alleati decisero di sconfessare pubblicamente l'operato del loro esecutivo.\nLa fine.\nI successivi armistizi degli alleati del Terzo Reich con le Nazioni Unite e, in seguito, la capitolazione della stessa Germania e del Giappone portarono dapprima allo sfaldamento e poi alla fine ufficiale del Patto anticomintern."}
{"id": "3575", "revid": "339392", "url": "https://it.wikipedia.org/wiki?curid=3575", "title": "Poacee", "text": ""}
{"id": "3576", "revid": "436907", "url": "https://it.wikipedia.org/wiki?curid=3576", "title": "Portishead (gruppo musicale)", "text": "I Portishead sono un gruppo musicale trip hop britannico, originario di Bristol, formatosi nel 1991 dall'incontro di Beth Gibbons e Geoff Barrow (precedente collaboratore dei Massive Attack e di Tricky), con la partecipazione stabile di Adrian Utley. Ai tre nei primi lavori si \u00e8 affiancato il tecnico del suono Dave McDonald.\nIl nome del gruppo proviene dall'omonima cittadina di Portishead, vicina a Bristol, in cui Geoff ha trascorso la giovinezza.\nBiografia.\nEsordi e prime produzioni.\nGeoff Barrow, giovane polistrumentista, collabora al Coach House Studio di Bristol con i Massive Attack. Produce anche il contributo di Tricky alla compilation di beneficenza \"Sickle Cell\". Si fa pian piano una reputazione come remixer, lavorando con Primal Scream, Neneh Cherry, Paul Weller e Depeche Mode. Proprio in uno studio di registrazione incontra la cantante Beth Gibbons. Nascono cos\u00ec nel 1991 i Portishead.\nPrima di iniziare l'attivit\u00e0 musicale, il duo recita nel cortometraggio in bianco e nero \"To Kill a Dead Man\" (1994), di cui firmano anche la colonna sonora. Pubblicano quindi un primo album, registrato da Dave MacDonald e realizzato con il chitarrista jazz Adrian Utley.\nSi tratta di \"Dummy\" (1994), pubblicizzato da manichini e trainato dai singoli \"Glory Box\" e \"Sour Times\" (guidata da un campionamento di Lalo Schifrin). \"Dummy\" ottenne sia un successo commerciale, con 150.000 copie vendute, che di critica affermando i Portishead nella scena trip hop. L'album per\u00f2 travalica questa etichetta di genere, in quanto al suo interno si trovano elementi darkwave, blues e techno. I componenti del gruppo, ad ogni modo, prendono molta ispirazione dall'ambiente cinematografico. Il disco si aggiudica anche il Mercury Prize.\nIn \"Glory Box\" \u00e8 presente un campionamento tratto dal brano \"Ike's rap II\" di Isaac Hayes contenuto nell'album \"Black Moses\". Lo stesso sample \u00e8 stato utilizzato anche da Tricky nella sua \"Hell is Around the Corner\" sempre del 1994. Parti del film \"To Kill a Dead Man\" appaiono nel video di \"Sour Times\".\nPassano tre anni e viene pubblicato il secondo album. Anticipato dal singolo \"All Mine\", nel 1997 esce il self-title \"Portishead\" (1997), che, seppur simile, \u00e8 pi\u00f9 sofisticato ed elaborato dell'esordio. Con Utley ormai entrato in pianta stabile nella band, i Portishead realizzano un disco abbastanza accattivante e angosciante allo stesso tempo, che per\u00f2 non bisser\u00e0 il successo del precedente \"Dummy\".\nIl gruppo sbarca poi nel Nord America per un tour. Il 24 luglio 1997 tengono un concerto memorabile al Roseland Ballroom di New York insieme ad un'orchestra di 33 elementi e a una sezione di fiati. Questa esibizione sar\u00e0 testimoniata su disco in \"Roseland NYC Live\" (1998).\nPeriodo di pausa e di silenzio.\nDopo la pubblicazione di \"Roseland NYC Live\", i membri del gruppo si concedono un periodo di silenzio. Tuttavia Beth Gibbons pubblica un album coadiuvata da Rustin Man (alias Paul Webb, bassista dei Talk Talk). Il disco, intitolato \"Out of Season\", esce nel 2002.\nRitorno con \"Third\".\nNel 2008 viene interrotto un silenzio durato dieci anni con la pubblicazione di \"Third\", uscito il 28 aprile. Prima dell'uscita, l'album \u00e8 stato preceduto da un tour live che ha visto il gruppo inglese esibirsi anche in due citt\u00e0 italiane, Milano e Firenze, ripercorrendo i brani dei precedenti due album in studio e anticipando quasi tutti i brani dell'LP \"Third\".\nStile musicale.\nIspirati prevalentemente alle atmosfere dei film noir e di spionaggio, i Portishead hanno concepito un trip hop con atmosfere jazzy e riferimenti all'hip-hop, da cui il gruppo cita la tecnica dello scratch e i ritmi, che vengono rallentati. Componente importante della musica del gruppo \u00e8 la voce sofferta e di impostazione blues di Beth Gibbons. A differenza dei contemporanei Massive Attack, con i quali hanno tentato di ridefinire il genere trip-hop, la formazione di Gibbons e Barrow si \u00e8 incentrata su sonorit\u00e0 meno dub e pi\u00f9 dance. Il loro stile \u00e8 stato paragonato pi\u00f9 volte a quello del compositore di colonne sonore John Barry. Pur non introducendo molti elementi degni di nota rispetto all'esordio \"Dummy\" (1994), il secondo \"Portishead\" (1997) si rivela essere meno fastoso e fa un uso minore di campionamenti mentre l'album dal vivo \"Roseland NYC Live\" (1998), arrangiato con un'orchestra d'archi e da una sezione di fiati, li allontana dal trip hop. Rispetto a \"Dummy\", \"Third\" (2008) rinuncia in gran parte all'orchestra ed \u00e8 stato definito \"meno immediato\"."}
{"id": "3577", "revid": "125230468", "url": "https://it.wikipedia.org/wiki?curid=3577", "title": "Paul Revere", "text": "Biografia.\nEsponente - come molti altri personaggi della rivoluzione americana - della massoneria (fu Maestro venerabile della Loggia \"St. Andrew\" di Boston nel 1770, 1777-1779 e 1780-1782, fondatore e primo Maestro venerabile della Loggia \"Rising States\" nel 1773 e Gran Maestro della Gran Loggia del Massachusetts dal 1794 al 1797).\nRevere nacque il 1\u00ba gennaio 1735 a Boston. Suo padre Apollos Rivoire era un ugonotto francese giunto all'et\u00e0 di 13 anni a Boston, dove fu istruito dall'argentiere John Coney; al tempo del suo matrimonio con Deborah Hitchborn, proveniente da una famiglia benestante di Boston, Apollos Rivoire aveva gi\u00e0 anglicizzato il suo nome in Paul Revere e l'omonimo \nPaul Revere fu il terzo dei loro dodici figli. Paul non impar\u00f2 mai il francese e a 13 anni lasci\u00f2 la scuola per entrare nella bottega del padre come apprendista.\nNel 1754 il padre mor\u00ec e Paul non era abbastanza grande da poter condurre la bottega di famiglia cos\u00ec nel 1756, per via delle sue condizioni economiche, si arruol\u00f2 nella milizia e venne assegnato a Fort William Henry come sottufficiale, senza comunque restare a lungo nell'esercito.\nTornato a Boston prese il controllo della bottega del padre e ader\u00ec ai figli della libert\u00e0 nonostante la mancata partecipazione all'assalto alla casa del governatore Hutchinson.\nRealizz\u00f2 varie incisioni anti-britanniche fra cui spicca quella del Massacro di Boston.\nIl 16 dicembre 1773 partecip\u00f2 al Boston Tea Party, dove i coloni gettarono il t\u00e8 inglese in mare in segno di protesta per l'entrata in vigore del \"Tea Act\" che permetteva alla Compagnia delle Indie Orientali di vendere il t\u00e8 a prezzi pi\u00f9 bassi rispetto a quelli dei contrabbandieri nelle colonie.\nSposato con Sarah Orne, lavor\u00f2 per quasi tutta la sua esistenza nella oreficeria del padre; molte sue stampe e incisioni in rame sono conservate tutt'oggi nei musei di Boston, Cleveland e New York. Un monumento equestre lo ricorda nella sua citt\u00e0 natale, in corrispondenza del \"Freedom Trail\", simbolico itinerario segnato da una \"linea rossa\" tracciato per ricordare il glorioso passato cittadino.\nUna storica cavalcata notturna compiuta da Revere serv\u00ec a rendere vano il tentativo degli inglesi di assaltare i depositi di armi e munizioni dei coloni insorti: il 18 aprile 1775, assieme a un altro patriota, William Dawes, cavalc\u00f2 fra le prime ore della sera fino alla mezzanotte inoltrata fra Charlestown e Lexington per avvertire i capi dei rivoltosi (Samuel Adams, Samuel Prescott e John Hancock) dell'imminente arrivo di soldati inglesi appena sbarcati a North Beach.\nRevere riusc\u00ec a fatica nel suo intento; rischi\u00f2 immediatamente di fallire quando, ancora prima di partire, si rese conto che i remi della scialuppa che sarebbe servita per la traversata della baia facevano troppo rumore e rischiava di essere individuato dalle truppe inglesi. Fu salvato da una giovane donna che passava di l\u00ec per caso, e che don\u00f2 ai ribelli la propria sottana per fasciare i remi e attutirne il rumore. Dopo aver raggiunto Lexington, a notte ormai fonda si rimise in marcia per proseguire nella sua impresa, ma fu catturato sulla strada per Concord; fu per\u00f2 lasciato libero, ma privo tuttavia del suo fedele cavallo. Rientrato a Lexington, venne posto dai compagni definitivamente al sicuro a Burlington. Questo non gli imped\u00ec di tornare a recuperare dei documenti che aveva astutamente nascosto in un tronco d'albero al momento della cattura. Ad avvisare la cittadina di Concord fu invece Samuel Prescott.\nQuando il giorno dopo le \"giubbe rosse\" guidate dal generale Thomas Gage risalirono i sentieri dell'interno l'effetto-sorpresa era svanito, cos\u00ec i patrioti poterono fronteggiarli a viso aperto. Non \u00e8 dato sapere quale dei due fronti - il manipolo di rivoltosi composto da circa settanta coloni, da una parte, e le truppe inglesi dall'altra - abbia scatenato la battaglia di Lexington: di certo gli otto civili caduti nello scontro furono le prime vittime della guerra d'indipendenza americana. A Revere negli anni immediatamente successivi venne affidato il comando della guarnigione di Fort Williams destinata al controllo del porto di Boston.\nPartecip\u00f2 alla fallimentare spedizione a Majabigwaduce nell'estate del 1779 come comandante dell'artiglieria; durante le operazioni militari si comport\u00f2 spesso da codardo, ignor\u00f2 pi\u00f9 volte gli ordini del comandante della spedizione, generale Solomon Lovell, e non seppe utilizzare la sua artiglieria per fornire un concreto appoggio alla fanteria dello Stato della Baia del Massachusetts, impegnata nell'assedio di Fort George.\nAl suo ritorno a Boston fu sollevato da qualsiasi incarico militare e si ritir\u00f2 a vita privata.\nMor\u00ec a Boston il 10 Maggio 1818, venne sepolto al Granary Burying Ground. \nNei media.\nPaul Revere viene citato nel film Lo straniero di Orson Welles, quando il giudice Adam Longstreet mostra alcune sue opere in argento a Mr. Wilson.\nA Paul Revere \u00e8 intitolato, sia pure indirettamente, un gruppo musicale rock USA, \"Paul Revere &amp; the Raiders\".\nIl suo personaggio appare nel videogame \"Assassin's Creed III\" prodotto dalla casa Ubisoft.\nRevere appare in un episodio di \"Vita da strega\".\nRevere appare anche nell'episodio de \"I Griffin\" intitolato \"Effetti collaterali\".\nLa statua di Revere a Boston appare nell'episodio dei \"Simpsons\" stag. 28 episodio 3\nIl fantasma di Revere nella serie The New-Scooby-Doo Movies appare nell'episodio 16\nRevere inoltre appare in un episodio di \"Futurama\".\nRevere fu citato in un intero episodio della seconda stagione di Tutto in Famiglia intitolato \"La gita\".\nPaul Revere nello spot della Fiat USA avvisa i villaggi che stanno arrivando gli italiani anzich\u00e9 gli inglesi.\nIn fallout 4 c'\u00e8 una casa con una targa che ricorda paul revere su una casa ormai semi distrutta dalle esplosioni atomiche."}
{"id": "3578", "revid": "466539", "url": "https://it.wikipedia.org/wiki?curid=3578", "title": "Premio Oscar", "text": "L'Academy Award, conosciuto anche come Premio Oscar o semplicemente Oscar, \u00e8 il premio cinematografico pi\u00f9 prestigioso e antico al mondo, giacch\u00e9 venne assegnato per la prima volta il 16 maggio 1929, tre anni prima che il Festival di Venezia cominciasse ad assegnare i propri premi.\nI premi vengono conferiti dall'Academy of Motion Picture Arts and Sciences (AMPAS), un'organizzazione professionale onoraria costituita da personalit\u00e0 (per lo pi\u00f9 statunitensi) che hanno portato avanti la loro carriera nel mondo del cinema quali attori, registi, produttori e tanti altri, e che nel 2007 contava circa 6.000 membri votanti.\nCaratteristiche.\nIl nome ufficiale della statuetta dorata che fa da prova concreta di ricezione del Premio \u00e8 Academy Award of Merit (dall'inglese \"premio di merito dell'accademia\"), mentre vi sono varie versioni su come venne coniato il nomignolo \"Oscar\". Secondo la pi\u00f9 accreditata, esso ebbe origine da un'esclamazione di Margaret Herrick, impiegata all'Academy of Motion Picture Arts and Sciences, la quale, vedendo la statuetta sopra un tavolo, esclam\u00f2: \u00abAssomiglia proprio a mio zio Oscar!\u00bb\nLa statuetta \u00e8 placcata in oro 24 carati (ma, durante gli anni della seconda guerra mondiale dal 1942 al 1945, fu realizzata di gesso per via della paura che qualcuno le rubasse o le vendesse, come sarebbe accaduto molte volte negli anni successivi), \u00e8 alta 34 centimetri, pesa 4 kg e ha un valore commerciale di 300 dollari; inoltre i vincitori sono invitati a non venderla ma, casomai, restituirla all'A.M.P.A.S.. Di lei disse una volta la sceneggiatrice Frances Marion:\nIl nome Oscar \u00e8, inoltre, un marchio registrato della stessa Academy of Motion Picture Arts and Sciences. \nIl soprannome \"Oscar\" nasce dal nome proprio di persona maschile. Nella lingua inglese si usa \"\"Oscar\" per il singolare e \"Oscars\"\" per il plurale, nella lingua italiana invece, come avviene di norma per le parole straniere, si usa \"Oscar\" sia per il singolare che per il plurale.\nI premi vennero consegnati per la prima volta nella \"Blossom Room\" dell\"'Hollywood Roosevelt Hotel\" di Los Angeles il 16 maggio 1929 (per la stagione 1927-28), ma i nomi dei vincitori erano gi\u00e0 stati annunciati tre mesi prima. Per qualificarsi, un film doveva uscire nella citt\u00e0 californiana nei dodici mesi terminanti il 31 luglio dell'anno precedente. Dal 1934 la candidatura \u00e8 valida se il film \u00e8 uscito nell'anno solare precedente.\nDall'edizione del 1963 la categoria Premio per i migliori effetti speciali, fu divisa in due: Premio per i migliori effetti sonori e Premio per i migliori effetti speciali visivi. Dal 1982 la categoria Premio per il miglior trucco divenne annuale.\nLa Notte degli Oscar \u00e8 una cerimonia molto elaborata che dal 2004 si tiene generalmente l'ultima domenica di febbraio o la prima di marzo. Fino ad allora, generalmente avveniva il primo luned\u00ec di primavera (in Italia nella notte tra luned\u00ec e marted\u00ec), nella quale gli invitati fanno sfoggio delle creazioni dei pi\u00f9 celebri stilisti, e viene trasmessa dalle televisioni di tutto il mondo. La cerimonia avviene di domenica dal 1999.\nProcedure di candidatura e assegnazione.\nPrima del 2004 le candidature all'Oscar venivano annunciate al pubblico agli inizi di febbraio; dal 2004, invece, le candidature vengono rese pubbliche a fine gennaio.\nI votanti.\nL'appartenenza all\"'Academy of Motion Picture Arts and Sciences\" \u00e8 suddivisa in diciassette rami, ciascuno dei quali rappresenta un settore diverso della produzione cinematografica. Ogni membro ha diritto ad essere in uno solo di quei rami. Quello degli attori \u00e8 il pi\u00f9 grosso blocco votante, e nel 2006 era costituito da 1311 membri, ovvero dal 22 per cento dell'Academy.\nTutti i membri dell'Academy vi entrano perch\u00e9 invitati dal suo Consiglio di Amministrazione (\"Board of Governors\"). Si diventa eleggibili a soci in due modi: o perch\u00e9 si \u00e8 vinto un Oscar in modo competitivo, o perch\u00e9 due membri di una determinata branca hanno sponsorizzato il candidato per un'elezione a socio della loro stessa branca, sulla base di significativi e pertinenti contributi dati nel campo del cinema.\nLe nuove proposte di adesione vengono considerate a scadenza annuale. Fino al 2007, per ciascun anno venivano annunciati i nomi di coloro che erano stati invitati a partecipare quell'anno; oggi, l'Academy non rivela pubblicamente il nome dei suoi membri. La conferenza stampa del 2007 afferm\u00f2 anche che essa aveva poco meno di 6.000 membri votanti. Delle politiche rigorose di adesione hanno conservato il loro numero pressoch\u00e9 costante da allora.\nL'appartenenza all'Academy non ha scadenze, anche se il membro ha difficolt\u00e0 a realizzare dei progetti o dei lavori.\nNel 2012, sono stati pubblicati i risultati di uno studio condotto dal \"Los Angeles Times\", che descrive la composizione demografica di circa l'88% dei membri votanti dell'AMPAS. Secondo lo studio, dei 5\u00a0100 e pi\u00f9 elettori attivi confermati, il 94% era caucasico, il 77% era di sesso maschile, il 54% era di et\u00e0 superiore ai 60 anni e il 33% era costituito da ex-candidati (14%) e vincitori (19%).\nPer le 73 premiazioni annuali degli Oscar antecedenti al 2007, i voti sono stati accertati dalla societ\u00e0 di revisione PricewaterhouseCoopers e dal suo predecessore Price Waterhouse.\nLe regole.\nPer essere candidato agli Oscar, un film statunitense deve essere stato distribuito nella Contea di Los Angeles durante il precedente anno solare, entro la mezzanotte del 1\u00ba di gennaio e la mezzanotte della fine del 31 dicembre, e deve essere stato emesso nei cinema per almeno sette giorni consecutivi (regole ufficiali 2 e 3 dell'Academy) (\"The Hurt Locker\", vincitore del premio Oscar come Miglior film nel 2010, fu distribuito nel 2008, ma non si qualific\u00f2 per gli Oscar di quell'anno in quanto fu distribuito nella Contea di Los Angeles solo nel 2009, qualificandosi cos\u00ec per i premi dell'anno successivo). La candidatura come \"Miglior film straniero\" non sottost\u00e0 a tali clausole, ma i film stranieri devono includere dei sottotitoli in inglese, e ogni paese pu\u00f2 presentare un solo film all'anno.\nLa Regola 2 dell'Academy stabilisce inoltre che il film che voglia candidarsi per altri premi, rispetto a quello come \"Miglior cortometraggio\", debba avere una lunghezza minima di 40 minuti; inoltre il film deve essere in formato da 35 o da 70 millimetri, oppure, se digitale, deve essere stato filmato in scansione progressiva con una risoluzione minima di 2048 per 1080 pixel e una velocit\u00e0 di 24 o 48 fotogrammi al secondo.\nI produttori devono compilare un modulo on-line sugli \"Official Screen Credits\" prima di una data di scadenza. Nel caso in cui il modulo non venga completato e inviato entro il termine definito, il film relativo diviene ineleggibile per qualunque anno. Ciascun modulo compilato viene poi controllato e inserito in una lista delle pubblicazioni eleggibili all'Oscar, lista chiamata ufficialmente \"Reminder List of Eligible Releases\".\nLe votazioni.\nAlla fine di dicembre vengono inviate le schede elettorali e copie della \"Reminder List of Eligible Releases\" ai circa 6.000 membri attivi dell'Academy. I membri della maggior parte delle categorie possono votare solo per determinare i candidati ai premi dedicati alle loro rispettive categorie (ad esempio i registi votano per determinare i candidati ai premi alla Miglior Regia, ma non quelli ad altri premi). In tutte le principali categorie, gli elettori votano inoltre in un sistema maggioritario in cui i potenziali candidati sono scelti per il maggior numero di voti che li piazzano come primi in un sistema a voto singolo trasferibile.\nQuesto sistema non viene utilizzato nel caso di categorie minori come quelle dei Premi al \"Miglior film straniero\", al \"Miglior documentario\" e al \"Miglior film d'animazione\". In questi casi i candidati sono selezionati da appositi comitati di selezione composti da membri provenienti da tutti i rami della produzione cinematografica. Nel caso particolare del Premio al \"Miglior film\", inoltre, tutti i membri votanti sono idonei a selezionare i candidati per la categoria.\nI vincitori vengono poi determinati da un secondo turno di votazioni in cui tutti i membri sono autorizzati a votare per la maggior parte delle categorie, tra cui quella di \"Miglior Film\".\nNel tentativo di migliorare le probabilit\u00e0 di ricevere degli Oscar e/o altri premi cinematografici conferiti nella stagione dei premi, le compagnie cinematografiche arrivano a spendere fino a diversi milioni di dollari in marketing per i loro elettori. L'Academy, per contro, applica severe regole per limitare delle aperte campagne dei suoi membri a favore di questo o quell'altro film, come pure severe regole per eliminare gli eccessi e per prevenire una diminuzione della dignit\u00e0 nella cerimonia dell'assegnazione degli Oscar. Essa ha istituito un premio \"zar\" dedicato al personale che assiste i membri sulle pratiche ammesse e contribuisce alle sanzioni dei trasgressori.\nUn produttore del vincitore del Premio al \"Miglior Film\" del 2009, \"The Hurt Locker\", \u00e8 stato squalificato dal Premio dopo aver contattato dei colleghi esortandoli a votare per il suo film e non per un altro che era visto come favorito.\nIl 24 giugno 2009 Sid Ganis, l'allora presidente dell'Academy, annunci\u00f2 che a partire dall'edizione 2010 potevano essere candidati nella categoria \"Miglior film\" fino a dieci lungometraggi.\nNel maggio 2011 l'Academy ha inviato una lettera per riferire ai suoi circa 6000 membri che sarebbe stato implementato un sistema di voto degli Oscar on-line nel 2013.\nCategorie.\nAltri premi.\nIl Premio alla memoria Irving G. Thalberg, il Premio umanitario Jean Hersholt e l'Oscar alla carriera sono stati raggruppati sotto l'etichetta di \"Testimonial Awards\" e affidati, per determinarne e discuterne l'assegnazione, al Consiglio di Amministrazione dell'AMPAS. Lo stesso organo ha il compito di designare il vincitore del Premio Gordon E. Sawyer, tramite una votazione, con maggioranza dei 2/3, relativa al candidato proposto dal comitato scientifico e tecnico dell'Academy.\nL'Irving G. Thalberg Memorial Award \u00e8 un busto, gli altri premi sono le classiche statuette dell'Oscar.\nMomenti di rilievo.\nPi\u00f9 volte ogni cerimonia si \u00e8 caratterizzata per momenti esilaranti ma anche per momenti commoventi e particolari. Memorabile \u00e8, ad esempio, la premiazione con l'Oscar alla carriera a Charlie Chaplin nel 1972, che improvvis\u00f2 sul palco la popolare scena del ballo dei panini in \"La febbre dell'oro\". Vengono comunemente ricordati anche il pianto di John Wayne per la sua vittoria ai Premi Oscar 1970, e la vittoria di Marlon Brando dell'Oscar al miglior attore protagonista nei Premi Oscar 1973; Brando prefer\u00ec infatti rinunciare alla statuetta: l'attore, che in quegli anni si era avvicinato alla causa degli amerindi, invi\u00f2 alla cerimonia una giovane squaw indiana, che tenne in sua vece un discorso di denuncia e di protesta contro l'ambiente hollywoodiano; anni dopo si seppe che in realt\u00e0 la ragazza non era una vera nativa, ma un'attrice. Un altro momento straordinario fu la vittoria a sorpresa di Ingrid Bergman nel 1975 dell'Oscar alla migliore attrice non protagonista. La Bergman, salendo sul palco, ricord\u00f2 a suo dire la meravigliosa performance di Valentina Cortese, anche lei candidata e che a dire della Bergman meritava l'Oscar.\nSi ricorda inoltre, nell'edizione del 1992, il vigore di Jack Palance, che sul palco improvvis\u00f2 un piegamento con un braccio solo. Altri momenti considerati come memorabili: il bacio tra Adrien Brody e Halle Berry nel 2003, la premiazione con l'Oscar alla carriera a Federico Fellini durante la cerimonia del 1993, che dal palco chiese a sua moglie Giulietta Masina di non piangere, e l'annuncio della vittoria e la gioia di Roberto Benigni, vincitore dell'Oscar per il miglior film straniero nel 1999, che per ricevere la statuetta pass\u00f2 sopra le teste del pubblico.\nNel 2014, durante l'86\u00aa edizione, la conduttrice Ellen DeGeneres coinvolse in un selfie di gruppo dieci attori, quali: Bradley Cooper, Angelina Jolie, Jennifer Lawrence, Jared Leto, Lupita Nyong'o, Brad Pitt, Julia Roberts, Kevin Spacey, Meryl Streep e Channing Tatum. Nello scatto compare inoltre Peter N'yongo, fratello di Lupita, l'unico non attore. La fotografia, pubblicata istantaneamente su Twitter, venne ritwittata oltre 3,4 milioni di volte, disabilitando momentaneamente il social network e superando il record di retweet per una foto. Nel 2016, l'immagine venne inclusa tra le \"100 foto che hanno cambiato il mondo\" dal periodico \"Time\".\nAltro episodio si \u00e8 verificato nell'edizione del 2017, quando viene proclamato l'Oscar al miglior film. Ad annunciare il vincitore sono Warren Beatty e Faye Dunaway. Il primo apre la busta e rimane in silenzio, confuso, per un po'. A leggere il vincitore \u00e8 la Dunaway, la quale annuncia \"La La Land\" come vincitore. L'intero cast sale sul palco e inizia il proprio discorso di ringraziamento. Quest'ultimo, per\u00f2, viene interrotto dall'annuncio che c'\u00e8 stato un errore nel proclamare il vincitore. In una situazione di imbarazzo e confusione si viene a sapere che i due attori, in realt\u00e0, hanno letto la busta contenente il nome della migliore attrice protagonista (Emma Stone in \"La La Land\"), gi\u00e0 annunciato in precedenza. Il vero vincitore \u00e8 \"Moonlight\", il cui cast sostituisce quello di \"La La Land\" sul palco per i discorsi di ringraziamento.\nOscar postumi.\nEsiste inoltre la possibilit\u00e0 di assegnare Premi Oscar postumi a un attore/attrice o ad altri collaboratori a una pellicola (registi, sceneggiatori, truccatori...) scomparsi qualche tempo prima della cerimonia di premiazione.\nAttori.\nFra gli attori che hanno ottenuto tale riconoscimento:"}
{"id": "3579", "revid": "125416499", "url": "https://it.wikipedia.org/wiki?curid=3579", "title": "PK - Paperinik New Adventures", "text": "PK - Paperinik New Adventures, accreditato talvolta anche solo come Paperinik New Adventures e abbreviato in PKNA, \u00e8 una serie a fumetti edita dalla Disney Italia dal 1996 al 2001 e incentrata sulle avventure del personaggio immaginario Paperinik che qui viene chiamato PK, alter ego supereroistico di Paperino. Diversamente dalla caratterizzazione delle origini qui il personaggio agisce in un nuovo campo d'azione ritrovandosi a fronteggiare invasioni aliene, cyborg e viaggi nel tempo e interagendo con nuovi comprimari creati per questa serie. La serie dopo la chiusura \u00e8 continuata sotto altre incarnazioni e ha avuto numerose ristampe. \u00c8 stata tradotta e pubblicata in numerosi paesi esteri: Brasile, Danimarca, Francia, Germania, Grecia, Norvegia, Svezia e dal 2016 anche negli Stati Uniti con il titolo di \"Duck Avenger\", distribuito da IDW Publishing e dalla \"Disney Comics\".\nStoria editoriale.\nLa serie venne ideata dal direttore di \"Topolino\" Paolo Cavaglione e dal responsabile artistico Ezio Sisto. Esord\u00ec il marzo 1996 e venne pubblicata fino al gennaio 2001 quando chiuse dopo aver pubblicato tre numeri zero, quarantanove numeri regolari (l'ultimo indicato come 49/50) e quattro albi speciali estivi. Il progetto editoriale fu realizzato da Ezio Sisto e Max Monteduro e coordinato da Simone Stenti.\nI primi tre volumi della serie sono numerati come Numero Zero, Numero Zero/2 e il Numero Zero/3 in quanto erano da intendersi come numeri di prova ai quali la Disney Italia avrebbe dato seguito solo se i dati di vendita fossero stati soddisfacenti. La numerazione tradizionale ebbe inizio con il quarto numero, \"PKNA\" #1 con il quale la testata assunse periodicit\u00e0 bimestrale. A partire dal quinto numero, \"PKNA\" #3, la testata divenne mensile. A parte i numeri \"zero\", l'unico numero con numerazione straordinaria \u00e8 stato l'ultimo, \"PKNA\" #49/50. Vi sono poi quattro numeri speciali pubblicati nelle estati degli anni 1997, 1998, 1999 e 2000. Questi quattro numeri sono posti fuori della normale numerazione e sono collocabili, in modo differente per ogni speciale, nella continuity della serie.\nNell'agosto 1997 sul numero 8 venne annunciato che le lettere inviate dai lettori sarebbero state pubblicate su un numero speciale in cui ci sar\u00e0 anche \u00ab\"una storia di PK che permetter\u00e0 a chi di voi non \u00e8 in possesso del mitico \"PKNA\" #0/1 di vedere da vicino la leggendaria e introvabile copertina\"\u00bb. Nel numero speciale del 1997 venne pubblicato la cronologia degli episodi nel quale la redazione inser\u00ec anche il \"Numero Zero/1\" che in realt\u00e0 non era mai esistito facendo per\u00f2 erroneamente credere il contrario. A seguito delle numerose lettere ricevute, la redazione dichiar\u00f2 nelle pagine del n\u00b010 che si trattava di uno scherzo. Ciononostante il fenomeno non accenn\u00f2 a diminuire tanto che si decise di intitolare il numero speciale del 1998 proprio \"Zero barra uno\". Le vicende narrate nello speciale si collocano fra la fine del \"Numero Zero\" e l'inizio del \"Numero Zero/2\".\nLa serie si differenzia dagli altri fumetti di scuola europea o americana anche per la composizione delle tavole disegnate che, a differenza della norma dei fumetti di autori occidentali non sono disposte secondo una rigida sequenza ordinata, ma assumono forme, dimensioni e posizioni secondo le esigenze del disegnatore.\nTrama.\nDopo la misteriosa scomparsa di Everett Ducklair, Paperon de' Paperoni acquista parte dei suoi beni obbligando Paperino a diventare il custode della \"Ducklair Tower\", un grattacielo di 150 piani. Paperino scopre l'esistenza di un 151\u00ba piano e nelle vesti del suo \"alter ego\" Paperinik riesce a introdursi nel piano segreto entrando in contatto con Uno, un'avanzata intelligenza artificiale creata da Ducklair che diverr\u00e0 suo alleato. Il pericolo maggiore che Paperinik si trover\u00e0 ad affrontare \u00e8 quello degli Evroniani, un popolo alieno che intende invadere il pianeta schiavizzandone gli abitanti attraverso la \"coolflamizzazione\". Nella lotta contro la minaccia aliena Paperinik verr\u00e0 aiutato da altri alieni come Xadhoom alla quale hanno distrutto il pianeta, dalla P.B.I., il Paperopoli Bureau of Investigation e dall'esercito.\nOltre agli Evroniani altra minaccia \u00e8 costituita dal Razziatore, pirata del XXIII secolo in grado di viaggiare nel tempo per impossessarsi di beni preziosi dalle varie epoche. Sulle sue tracce si trovano anche gli agenti della Tempolizia, corpo speciale di agenti del futuro con il compito di vigilare sul rispetto del Continuum spazio-temporale e del quale fa parte sotto mentite spoglie la giornalista Lyla Lay. Altro temibile nemico \u00e8 Due, malvagia intelligenza artificiale creata da Everett Ducklair, gemello e backup di Uno incaricato di entrare in funzione nel caso quest'ultimo si guasti; proprio per prendere il suo posto il malvagio elaboratore cercher\u00e0 in ogni modo di eliminare il suo gemello. Abbiamo poi Fenimore Cook, multimilionario neozelandese arricchitosi in maniera poco chiara e dedito a traffici non sempre leciti, scontrandosi contro il quale Paperinik trova come alleato inaspettato Angus Fangus; quest'ultimo \u00e8 un cinico e ambizioso kiwi giornalista che cerca in ogni modo di dimostrare che il papero mascherato non \u00e8 un eroe. Infine metter\u00e0 i bastoni tra le ruote a Pikappa anche Morgan Fairfaix, perfido scienziato pazzo che vorrebbe affondare la costa ovest degli Stati Uniti per provocare l'emersione di un'immensa distesa di terra nel Pacifico, uccidendo in tal modo milioni di persone.\nSequel.\nDopo la chiusura della testata, le avventure del personaggio continuarono su altre due serie:"}
{"id": "3580", "revid": "1305887", "url": "https://it.wikipedia.org/wiki?curid=3580", "title": "PKNA", "text": ""}
{"id": "3581", "revid": "123110186", "url": "https://it.wikipedia.org/wiki?curid=3581", "title": "Peseta spagnola", "text": "La peseta \u00e8 stata la valuta della Spagna e di Andorra (ad Andorra insieme al franco francese) precedente all'euro, cio\u00e8 fino al 1999. Era in origine divisa in 100 \"c\u00e9ntimos\" o, in modo informale, 4 \"reales\". Il codice ISO 4217 era ESP.\nLa peseta (\u20a7) fu introdotta nella seconda met\u00e0 del XIX secolo quando la Spagna si stava preparando ad entrare nell'Unione monetaria latina. La Spagna fu ammessa nel 1868, lo stesso anno in cui fu coniata la prima peseta. La peseta sostitu\u00ec l\"'escudo\" come principale unit\u00e0 di divisione monetaria, al cambio di 2,5 pesetas per 1 escudo.\nLa peseta corrispondeva a 4,5 grammi d'argento o 0,290322 grammi d'oro, la misura utilizzata per tutte le altre valute dell'Unione monetaria latina (incluse la lira italiana e il franco francese). A causa delle turbolenze politiche dell'inizio del XX secolo, l'unione monetaria fu revocata negli anni venti, precisamente nel 1927 l'unione si disciolse ufficialmente.\nAvvento dell'euro.\nIl 1\u00ba gennaio 1999 entr\u00f2 in vigore l'euro, il cui tasso di cambio irrevocabile con la peseta era stato fissato il giorno precedente in 166,386 ESP per un euro. Da quel momento la peseta rimase in vigore solo come \"espressione non decimale dell'euro\", anche se monete e banconote continuavano ad essere denominate in pesetas. Per tutte le forme di pagamento \"non-fisiche\" (trasferimenti elettronici, titoli, ecc.), invece, da quella data si adott\u00f2 solo l'euro.\nIl 1\u00ba gennaio 2002, con l'entrata in circolazione delle monete e banconote in euro, si apr\u00ec una fase di doppia circolazione, durata fino al 28 febbraio 2002.\nIl 1\u00ba marzo 2002 la peseta perse il valore legale in Spagna e anche ad Andorra.\nLe banconote e monete potevano essere cambiate in euro presso il Banco de Espa\u00f1a fino al 30 giugno 2021.\nMonete.\nUltime monete in circolazione:"}
{"id": "3582", "revid": "697352", "url": "https://it.wikipedia.org/wiki?curid=3582", "title": "Paolo Finoglio", "text": "Biografia.\nData e luogo di nascita non sono noti con certezza. L'ipotesi che sia nato a Orta d'Atella nel 1590 \u00e8 stata avanzata solo nel XVIII secolo da Bernardo De Dominici , il quale cita anche il secondo nome \"Domenico\" che non trova tuttavia alcun riscontro documentario. Si firmava \"Neapolitanus\" e probabilmente fece l'apprendistato a Napoli presso il pittore tardo-manierista Ippolito Borghese. L'influenza di questi non fu per\u00f2 forte come quella del Caravaggio, da lui molto ammirato. L'unica opera attribuibile al Finoglio risalente al periodo della sua formazione \u00e8 la tela \"Sant'Andrea Avellino in gloria\", conservata nella Basilica di San Paolo Maggiore di Napoli, probabilmente realizzata dal pittore insieme al Borghese. Ci sono evidenze che il Finoglio abbia alternato l'attivit\u00e0 di pittore a quella di mercante d'arte e tessuti, mai venuta meno durante tutta la sua vita.\nIntorno al 1610 \u00e8 attestata la sua presenza a Lecce, dove probabilmente ebbe una sua bottega e alcuni seguaci: in quel periodo la Terra d'Otranto stava pian piano abbandonando la moda manierista in favore del caravaggismo; l'arte del Finoglio, che le riassumeva entrambe, riscosse pertanto un buon successo in questo momento di transizione. Nella citt\u00e0 salentina il Finoglio si spos\u00f2 con una nobildonna, Rosa (o Teresa) Lolli, e qui nacquero i suoi due figli Beatrice e Giuseppe (o Giovanni). A Lecce sono conservate molte sue tele, tra cui quattro \"Storie di Abramo\" nella Chiesa di San Giovanni Battista al Rosario; una di esse, la scena del \"Sacrificio di Isacco\", \u00e8 autografa e datata a un anno successivo al 1610, cosa che la rende la pi\u00f9 risalente tra quelle sicuramente attribuibili alla sua mano. Altre sue opere leccesi sono una \"Sacra Famiglia con san Giovanni Battista e orante\" e un \"Trionfo di sant'Orsola\", entrambe provenienti da altre chiese della citt\u00e0 e oggi conservate nel Museo Diocesano . Molte altre sue tele sono conservate a Ugento, Tricase e Alessano, ma alcune di esse datano al periodo successivo: il Finoglio mantenne i contatti col Salento anche una volta tornato a Napoli e quando in seguito si stabil\u00ec a Conversano.\nNegli anni precedenti al 1626 Finoglio fece ritorno a Napoli. La sua produzione ascrivibile a quel periodo si riassume nelle dieci lunette raffiguranti i fondatori degli ordini religiosi nella Sala Capitolare (1620-1626) della Certosa di San Martino a Napoli, che mostrano un sapiente amalgama di tardo-manierismo e stile caravaggesco. La Circoncisione (del 1626), sempre nella Sala Capitolare, rivela la forte influenza di Battistello Caracciolo, come pure il primo importante ciclo di affreschi del Finoglio, la decorazione della cappella di San Martino nella stessa Certosa (databile a patire dal 1630), con scene della vita del santo, che facevano da accompagnamento all'altare di San Gennaro del Caracciolo nel medesimo edificio. L'influenza di Caracciolo resta anche in opere successive, come ad esempio il \"San Pietro che consacra vescovo San Celso\" (ca. 1635) presso la Cattedrale di Pozzuoli.\nLa preziosa resa dei dettagli di gusto tardo-manierista, combinata con gli effetti di luce caravaggeschi sono visibili anche nelle varie versioni dell\"'Immacolata Concezione\" (1629-30), conservate nella Basilica di San Lorenzo Maggiore, ad Airola presso la chiesa dell'Annunziata, e a Montesarchio presso San Francesco. Simili suggestioni sono riscontrabili nel dipinto della \"Vergine con i santi Margherita, Bernardo e Antonio da Padova e angeli musicanti\" (1634) per la chiesa dei Santi Bernardo e Margherita a Fonseca a Napoli (oggi conservata nel Museo civico di Castel Nuovo). In questi anni Finoglio realizz\u00f2 alcune tele di grandi dimensioni con scene dell'Antico Testamento e mitologiche, destinate al Palazzo del Buon Ritiro di Madrid: per questo incarico, impartitogli dal Conte Olivares, Finoglio collabor\u00f2 con importanti personalit\u00e0 artistiche di stanza a Napoli, tra cui Artemisia Gentileschi e Massimo Stanzione. Delle tele da lui realizzate ne \u00e8 sopravvissuta solo una, un \"Trionfo di Bacco\" oggi conservato al Museo del Prado.\nIntorno al 1635 il Finoglio si stabil\u00ec a Conversano presso la corte di Giangirolamo II Acquaviva d'Aragona (detto il \"Guercio delle Puglie\"), la cui politica era fortemente improntata al mecenatismo: nella Contea il pittore riscosse particolare successo, stringendo favorevoli rapporti col clero e il notabilato locale; importanti tele di sua mano sono conservate in tutta la Puglia, principalmente nella stessa Conversano e a Monopoli. A Conversano il Finoglio tenne a bottega artisti del calibro di Cesare Fracanzano e Carlo Rosa.\nPer gli Acquaviva d'Aragona affresc\u00f2 la camera nuziale del Castello di Conversano, e soprattutto realizz\u00f2 il famoso ciclo delle \"Scene della Gerusalemme liberata\" di Torquato Tasso. Si tratta del ciclo pi\u00f9 importante del Seicento italiano dedicato al famoso poema di Tasso, nel quale si mettono in primo piano i protagonisti della riconquista di Gerusalemme, i loro duelli, i loro amori.\nSempre a Conversano, nella chiesa dei Santi Medici Cosma e Damiano, cinque dei sei altari che arricchiscono le navate sono sormontati da tele di Paolo Finoglio; di dubbia paternit\u00e0 sono invece gli affreschi sulla volta, probabilmente realizzati da apprendisti su suoi cartoni, in seguito alla sua improvvisa morte avvenuta tra settembre e dicembre 1645."}
{"id": "3587", "revid": "1934238", "url": "https://it.wikipedia.org/wiki?curid=3587", "title": "Patto di Varsavia", "text": "Il Patto di Varsavia del 1955, detto anche Trattato di Varsavia () ed ufficialmente Trattato di amicizia, cooperazione e mutua assistenza (), \u00e8 stata un'alleanza militare tra gli Stati socialisti del blocco orientale nata come reazione al riarmo e all'entrata nella NATO della Repubblica Federale Tedesca nel maggio dello stesso anno.\nPer trentasei anni, la NATO e il Patto di Varsavia non si sono mai scontrati direttamente in Europa: gli USA e l'URSS, assieme ai rispettivi alleati, implementarono politiche strategiche mirate al contenimento dell'avversario sul territorio europeo, mentre lavorarono e combatterono per l'influenza sul piano internazionale, partecipando a conflitti come la guerra di Corea, la guerra del Vietnam, il conflitto arabo-israeliano, l'invasione della baia dei Porci, la guerra sporca, la guerra cambogiano-vietnamita e altri conflitti.\nStoria.\nTensioni tra Ovest ed Est per la sicurezza europea.\nDopo la Conferenza di Potsdam del 1945, il territorio della sconfitta Germania nazista venne diviso ad ovest della linea Oder-Neisse in quattro zone di occupazione amministrate da Unione Sovietica, Regno Unito, Stati Uniti e Francia.\nNell'aprile del 1949 Belgio, Canada, Danimarca, Francia, Islanda, Italia, Lussemburgo, Norvegia, Paesi Bassi e Portogallo, assieme al Regno Unito e agli USA, firmarono a Washington il Trattato del Nord Atlantico, conosciuto anche come \"Patto Atlantico\", creando cos\u00ec la NATO, con lo scopo di istituire un'alleanza militare di tipo difensivo e prevenire la formazione di militarismi di carattere nazionalista.\nNel maggio 1949 sorse sull'area occidentale della Germania la Repubblica Federale Tedesca, seguita subito dopo dalla Repubblica Democratica Tedesca nella zona di occupazione sovietica a est.\nIl 20 marzo 1952 i colloqui sulla possibile riunificazione tedesca, avviati a seguito della \"Nota di Stalin\", terminarono dopo che i rappresentanti occidentali insistettero su una Germania unita non neutrale e libera di unirsi alla Comunit\u00e0 europea di difesa (CED) e di riarmarsi.\nDurante la Conferenza di Berlino, tenutasi tra gennaio e febbraio del 1954, il ministro degli esteri sovietico Vja\u010deslav Molotov present\u00f2 alcune proposte per una possibile riunificazione tedesca ed elezioni per un governo pan-tedesco, a condizione della ritirata degli eserciti delle quattro potenze occupanti e della neutralit\u00e0 della Germania, ma queste furono rifiutate dai ministri John Foster Dulles (USA), Anthony Eden (UK) e Georges Bidault (Francia). Successivamente, Dulles incontr\u00f2 a Parigi Eden, il cancelliere tedesco Konrad Adenauer ed il francese Robert Schuman, spingendo gli alleati ad evitare discussioni con i sovietici e di insistere con la CED.\nSecondo lo storico statunitense John Lewis Gaddis, i Paesi occidentali erano inclini ad esplorare l'offerta dell'URSS. Lo storico Rolf Steininger ha affermato che la convinzione di Adenauer secondo cui \"neutralizzazione significa sovietizzazione\" era stato il principale fattore nel rifiuto delle proposte sovietiche ed il cancelliere tedesco occidentale temeva che la riunificazione avrebbe portato alla fine del predominio della sua Unione Cristiano-Democratica di Germania (CDU) nel Bundestag.\nMolotov, temendo che la CED si sarebbe messa in futuro contro l'URSS e \"cercando di prevenire la formazione di gruppi di Stati europei diretti contro altri Stati europei, propose un Trattato generale europeo sulla sicurezza collettiva in Europa \"aperto a tutti gli Stati europei senza considerare i loro sistemi sociali\", implicando l'unificazione della Germania e l'inutilit\u00e0 della CED. Tuttavia, Eden, Dulles e Bidault rifiutarono la proposta.\nUn mese dopo, il Trattato europeo fu rifiutato non solo dai sostenitori della CED, ma anche dagli oppositori occidentali di quest'ultima (come il leader francese Gaston Palewski), ritenendolo \"inaccettabile nella sua forma attuale perch\u00e9 esclude gli USA dalla partecipazione nel sistema di sicurezza collettivo in Europa\". I Sovietici proposero quindi ai governi di USA, Regno Unito e Francia di accettare la partecipazione degli Stati Uniti nel proposto Accordo generale europeo Considerando anche il fatto che le potenze occidentali ritenessero l'offerta sovietica come \"diretta contro il Patto Atlantico del Nord e favorevole alla sua liquidazione\". I Sovietici dichiararono la propria \"disponibilit\u00e0 ad esaminare la questione della partecipazione dell'URSS nel blocco atlantico del nord assieme alle altre parti interessate\", specificando che \"l'ammissione degli USA nell'Accordo generale europeo non avrebbe influito sulla decisione delle tre potenze occidentali per l'ammissione dell'URSS nel Patto atlantico del nord\".\nOgni proposta sovietica, incluso l'ingresso nella NATO, fu subito rifiutata dai governi occidentali. Emblematica fu la posizione del segretario generale della NATO Hastings Lionel Ismay, segretario generale della NATO e fervente sostenitore della sua espansione, che si oppose alla domanda sovietica di far parte del Patto Atlantico, paragonandola alla \"richiesta di un ladro impenitente di entrare nelle forze di polizia\".\nNell'aprile del 1954 Konrad Adenauer fece la sua prima visita negli Stati Uniti per incontrare il presidente Dwight D. Eisenhower, il vicepresidente Richard Nixon e il ministro degli esteri Dulles. La ratifica del Comitato europeo di difesa fu rimandata, ma gli statunitensi dichiararono che essa sarebbe diventata parte della NATO.\nIntanto, i francesi avevano ancora fresco il ricordo dell'occupazione nazista e continuarono a temere il riarmo della Germania. Il 30 agosto 1954 l'Assemblea nazionale rigett\u00f2 il progetto CED, decretandone cos\u00ec il fallimento ed ostacolando gli Stati Uniti nell'associare le forze armate tedesche con l'ovest. Il Dipartimento di Stato statunitense inizi\u00f2 ad elaborare piani alternativi: la Germania avrebbe dovuto essere invitata a far parte della NATO, altrimenti, in caso di ostruzionismo da parte dei francesi, sarebbero state implementate strategie differenti per scavalcare il veto francese e riarmare la Germania al di fuori della NATO.\nIl 23 ottobre 1954, a nove anni dalla fine della seconda guerra mondiale in Europa, fu ufficialmente annunciato l'ingresso della Repubblica Federale Tedesca nella NATO. Nel novembre del 1954 l'Unione Sovietica richiese la creazione di un nuovo trattato sulla sicurezza europea come ultimo tentativo di evitare la nascita di una Germania Occidentale militarizzata e potenzialmente ostile, ma non ebbe successo.\nFondazione.\nIl 9 maggio 1955 la Repubblica Federale Tedesca entr\u00f2 a far parte della NATO e tale evento fu descritto come \"un decisivo punto di svolta nella storia del nostro continente\" dal ministro norvegese degli affari esteri Halvard Lange. La possibilit\u00e0 di una nuova Germania riarmata gener\u00f2 timori nelle leadership della Repubblica Socialista Cecoslovacca, Repubblica Democratica Tedesca e Repubblica Popolare Polacca: i tre Stati si opposero fortemente alla ri-militarizzazione della Germania Ovest e cercarono di stipulare un patto di difesa reciproca. I leader dell'Unione Sovietica, come molti altri Paesi europei occidentali e orientali, temevano il ritorno della potenza militare tedesca e quindi di una minaccia diretta simile a quella rappresentata dai tedeschi subito prima della seconda guerra mondiale, il cui ricordo era ancora fresco nelle memorie dei Sovietici e degli Europei dell'est. Poich\u00e9 l'URSS aveva gi\u00e0 stipulato degli accordi bilaterali con gli Stati satellite, l'esigenza di un Patto venne considerata a lungo superflua.\nIl 14 maggio 1955 l'Unione Sovietica, l'Albania, la Bulgaria, l'Ungheria, la Germania Est, la Polonia, la Romania e la Cecoslovacchia firmarono a Varsavia il \"Trattato di amicizia, cooperazione e assistenza reciproca\", noto in seguito come Patto di Varsavia. Nel preambolo del trattato si affermava che:\nGli otto paesi membri del Patto di Varsavia si impegnarono nella mutua difesa nel caso di un attacco contro uno Stato membro. Formalmente, le relazioni tra i firmatari del Trattato furono basate sul non-intervento negli affari interni degli Stati membri, rispetto della sovranit\u00e0 nazionale e dell'indipendenza politica (accordi mai rispettati da parte dell'URSS). Come organo di controllo fu istituito il Comitato politico consultivo (), formato dai delegati di ogni paese membro.\nIl trattato, costituito da 11 articoli e redatto in russo, polacco, ceco e tedesco, entr\u00f2 in vigore a partire dal 4 giugno 1955, quando tutti i paesi aderenti depositarono presso il governo polacco gli attestati di partecipazione all'organizzazione. Nonostante fosse un membro effettivo, l'Albania non partecipava alle sessioni del Patto.\nIl trattato doveva essere rinnovato ogni venti anni, mentre per gli Stati contraenti che, entro un anno prima della scadenza fissata, non avessero presentato al governo della Repubblica popolare polacca la dichiarazione di rinuncia del Trattato, esso sarebbe rimasto in vigore per i successivi dieci anni. Il Patto di Varsavia non doveva essere sciolto fino a quando non fosse stato ratificato un Trattato comune europeo sulla sicurezza collettiva.\nL'URSS permise successivamente alla Repubblica Democratica Tedesca di armarsi e fu creata la \"Nationale Volksarmee\" come corpo delle forze armate tedesche orientali per contrastare il riarmo della Germania Ovest.\nTra il 27 e il 28 gennaio 1956 si riun\u00ec per la prima volta il PKK e in tale occasione gli Stati del Patto di Varsavia presentarono varie proposte, tra cui la sostituzione dei gruppi militari esistenti in Europa con un sistema di sicurezza collettiva, la creazione di zone di limitazione militare ed il controllo delle armi.\nNel Patto di Varsavia, l'Unione Sovietica aveva una preminenza sia a livello amministrativo sia decisionale. Dal punto di vista della catena di comando, la struttura militare dell'alleanza era guidata dal Comandante supremo del Patto di Varsavia, che era il responsabile dell'organizzazione, addestramento e schieramento delle forze a disposizione e che in caso di guerra avrebbe diretto operativamente le truppe. Durante tutto il periodo dell'alleanza, il comandante supremo era sempre un alto ufficiale sovietico; il primo comandante supremo del Patto fu il maresciallo Ivan Konev, uno tra i pi\u00f9 famosi e prestigiosi ufficiali sovietici della seconda guerra mondiale. Il principale collaboratore del comandante supremo era il Capo di stato maggiore del Patto di Varsavia, scelto sempre tra gli ufficiali superiori sovietici.\nGuerra fredda.\nNell'autunno del 1956 scoppi\u00f2 nella Repubblica Popolare d'Ungheria un'insurrezione anti-sovietica e il primo ministro Imre Nagy annunci\u00f2 l'uscita del Paese dal Patto di Varsavia, l'espulsione delle truppe sovietiche e l'instaurazione di un regime multipartitico. Temendo la diffusione di sentimenti antisovietici nel blocco orientale e lo sgretolarsi dello stesso, nonch\u00e9 in seguito all'annuncio da parte di Radio Free Europe di un possibile intervento dell'esercito americano, l'Unione Sovietica decise di invadere l'Ungheria, deporre il governo di Nagy e reprimere la rivolta Negli scontri, morirono circa ungheresi, pro e contro la rivoluzione, e 720 soldati sovietici.\nNel 1958 il Comitato politico del Patto di Varsavia adott\u00f2 a Mosca una dichiarazione con la quale fu proposta la firma di un patto di non aggressione con i Paesi della NATO.\nNel 1960 il Patto di Varsavia emise una dichiarazione con la quale gli Stati membri approvarono la decisione del governo sovietico di abbandonare unilateralmente i test nucleari, a condizione che anche le potenze occidentali facessero altrettanto, e chiesero la creazione di condizioni favorevoli per la redazione di un trattato per porre fine ai test sulle armi nucleari.\nNel luglio 1963 la Repubblica Popolare Mongola fece domanda per entrare nel Patto di Varsavia in base all'articolo 9 del trattato, ma, a causa dell'emergere della crisi sino-sovietica, la Mongolia rimase un membro osservatore.\nNel 1965 il Comitato politico del Patto si riun\u00ec a Varsavia per discutere sui piani riguardanti la creazione di forze nucleari multilaterali da parte della NATO e consider\u00f2 delle misure di protezione in caso di attuazione di tali progetti.\nDurante la riunione del PKK a Bucarest tra il 4 e il 6 luglio 1966, fu adottata la \"Dichiarazione sul rafforzamento della pace e della sicurezza in Europa\" (). Il programma presente nella dichiarazione prevedeva, in particolare, lo sviluppo di relazioni di buon vicinato tra tutti gli Stati europei sulla base dei principi di coesistenza pacifica tra Stati con diversi sistemi sociali, misure parziali per la distensione militare in Europa, il contrasto alla presenza di armi nucleari nella Germania Ovest e il riconoscimento di confini realmente esistenti in Europa. Il Patto di Varsavia propose inoltre la convocazione di una conferenza paneuropea sulle questioni relative alla sicurezza in Europa e alla cooperazione paneuropea. Intanto, nel 1966 il governo sovietico stipul\u00f2 un accordo per stanziare le proprie truppe sul territorio mongolo.\nTra il 6 e il 7 marzo 1968 a Sofia, il PKK discusse riguardo alla non proliferazione nucleare e alla guerra del Vietnam, condannando l'intervento militare statunitense e rinnovando il sostegno del Patto di Varsavia alla lotta di liberazione condotta dai Viet Cong comunisti e dall'Esercito Popolare del Vietnam. \nL'unica operazione congiunta e multinazionale delle forze armate socialiste \u00e8 stata l'operazione Dunaj, ovvero l'invasione della Cecoslovacchia da parte del Patto di Varsavia nell'agosto 1968, per fermare la primavera di Praga e il processo di riforme del primo segretario del Partito Comunista Cecoslovacco Alexander Dub\u010dek. Tutti i Paesi membri del Patto presero parte all'invasione, ad eccezione della Repubblica Socialista di Romania e la Repubblica Popolare d'Albania, mentre la Repubblica Democratica Tedesca forn\u00ec un supporto minimo. L'invasione sovietica dimostr\u00f2 chiaramente la politica che governava il Patto, ovvero la Dottrina Bre\u017enev, secondo cui la possibile presenza di forze ostili al socialismo che avrebbero potuto deviare lo sviluppo dei Paesi socialisti verso il capitalismo, rappresentava un problema comune a tutti gli Stati socialisti. Dopo l'invasione della Cecoslovacchia, l'Albania si ritir\u00f2 formalmente dal Patto, anche se aveva cessato di supportarlo attivamente fin dal 1961, avvicinandosi al contempo alla Cina.\nIl 17 marzo 1969, il PKK si riun\u00ec a Budapest: oltre a considerare le questioni relative al rafforzamento e al miglioramento dell'organizzazione militare del Patto di Varsavia, fu prestata grande attenzione alle questioni di sicurezza europee e venne fatto un appello a tutti i paesi europei per la preparazione e lo svolgimento di una riunione paneuropea, con lo scopo di trovare una soluzione alla divisione dell'Europa, al frazionamento degli eserciti e per creare un solido sistema di sicurezza collettiva.\nNegli anni settanta, il Patto di Varsavia si limit\u00f2 prevalentemente ad esercitazioni militari e si concentr\u00f2 in particolare sul costante coordinamento tra i servizi di intelligence dei Paesi membri: nel 1977, fu firmato il trattato sulla creazione del \"Sistema di calcolo combinato dei dati sul nemico\" SOUD () per la signal intelligence. Il SOUD fu realizzato nel 1979 alla vigilia delle Olimpiadi di Mosca del 1980 e comprendeva i mezzi di ricognizione elettronica e spaziale anche di Vietnam, Mongolia e Cuba.\nAnni ottanta e scioglimento.\nDopo l'elezione di Ronald Reagan come presidente degli Stati Uniti d'America nel 1981, la tensione con i paesi del blocco orientale aument\u00f2, in particolare dopo l'installazione di nuovi missili nell'Europa occidentale e il riaccendersi della corsa agli armamenti nucleari. Nel 1985 il Patto fu rinnovato per altri venti anni.\nL'elezione nel 1985 di Michail Gorba\u010d\u00ebv come Segretario generale del PCUS e le politiche di liberalizzazione (\"perestrojka\" e \"glasnost\"') accesero sentimenti nazionalisti e provocarono instabilit\u00e0 nei regimi socialisti dell'Europa orientale. Nel dicembre 1988, Michail Gorba\u010d\u00ebv, leader dell'Unione Sovietica, annunci\u00f2 la cosiddetta dottrina Sinatra che sanciva l'abbandono della dottrina Bre\u017enev e la libert\u00e0 di scelta per le nazioni del blocco orientale. Quando fu chiaro che l'Unione Sovietica non avrebbe ostacolato qualsiasi tentativo di indipendenza e che quindi non avrebbe usato l'intervento armato per controllare le nazioni del Patto di Varsavia, si avviarono una serie di rapidi cambiamenti socio-politici con le rivoluzioni del 1989: i governi di Polonia, Romania, Bulgaria, Ungheria e Cecoslovacchia furono tra i primi a cadere. Nello stesso anno, avvenne il crollo del muro di Berlino. Il 3 ottobre 1990 la Repubblica Democratica Tedesca viene sciolta e i suoi territori annessi alla Germania Ovest (o Repubblica Federale Tedesca), sancendo cos\u00ec la propria fuoriuscita dal Patto e dal Consiglio di mutua assistenza economica e l'ingresso nella NATO e nella Comunit\u00e0 economica europea.\nNel gennaio 1990 i vertici della NATO e del Patto di Varsavia si incontrarono per la prima volta insieme in occasione della Conferenza sulla sicurezza e la cooperazione in Europa, riunendosi successivamente per discutere sugli spazi aerei ed una possibile collaborazione. Nello stesso anno a Mosca fu discussa una possibile riforma del Patto di Varsavia e del suo ruolo nell'Europa orientale. Nello stesso anno, avvenne la riunificazione tedesca, con una Germania unita che, dopo lunghe trattative con l'Unione Sovietica e il Patto di Varsavia, pot\u00e9 entrare ufficialmente nella NATO.\nCon il Patto di Varsavia ancora in vigore, Polonia, Cecoslovacchia e Ungheria parteciparono alla guerra del Golfo al fianco della coalizione USA con l'Operazione Desert Shield e Desert Storm.\nI nuovi governi dell'Europa orientale non erano pi\u00f9 sostenitori del Patto. In seguito alla repressione militare in Lituania del gennaio 1991, Cecoslovacchia, Polonia e Ungheria annunciarono, attraverso il portavoce del presidente cecoslovacco V\u00e1clav Havel, l'intenzione di uscire dal Patto di Varsavia entro il primo di luglio. Il 1\u00ba febbraio anche il presidente bulgaro \u017delju \u017delev annunci\u00f2 l'intenzione di uscire dal Patto. Il 25 febbraio a Budapest i ministri degli Esteri e della Difesa dei sei paesi (URSS, Cecoslovacchia, Polonia, Romania, Bulgaria e Ungheria) rimasti nell'organizzazione decisero lo scioglimento per il 31 marzo dell\"'Alto Comando Unificato\" e di tutti gli organismi militari dipendenti dal Patto. I ministri firmarono anche un documento di sei pagine che annullava tutti i trattati di reciproca assistenza in caso di aggressione, Il 1\u00ba luglio 1991 venne firmato a Praga il protocollo ufficiale per lo scioglimento del Patto di Varsavia, ponendo fine a 36 anni di alleanza militare con l'URSS. Nei mesi successivi inizi\u00f2 il processo che porter\u00e0 alla dissoluzione dell'Unione Sovietica il 26 dicembre 1991.\nDopo il 1991.\nTra gli anni novanta e duemila, la maggior parte degli ex-membri del Patto di Varsavia aderirono alla NATO e all'Unione europea.\nA partire dal 1994, gli Stati membri della Comunit\u00e0 degli Stati Indipendenti hanno aderito al Partenariato per la Pace promosso dalla NATO, mentre soltanto due ex membri hanno aderito al Membership Action Plan.\nDescrizione.\nIl Patto di Varsavia stabiliva un'alleanza di carattere difensivo tra le parti contraenti: agendo in conformit\u00e0 allo Statuto delle Nazioni Unite, i membri dell'alleanza promettevano di difendersi l'un l'altro in caso di aggressione, di consultarsi sulle questioni internazionali di interesse comune, di agire secondo il principio della non ingerenza e della sovranit\u00e0 nazionale, nonch\u00e9 di cooperare in missioni internazionali assieme ad altri Stati interessati al mantenimento della pace e della riduzione di ogni genere di arma di distruzione di massa. I Paesi aderenti al Patto dovevano inoltre impegnarsi a non partecipare a coalizioni n\u00e9 stipulare accordi i cui scopi erano contrari a quelli dichiarati nel Patto.\u0422utte le nazioni aderenti contribuivano con importanti contingenti di truppe e equipaggiamenti; l'armamento in gran parte era fornito dall'Unione Sovietica e gli eserciti effettuavano regolari esercitazioni congiunte per migliorare la coesione e la collaborazione. Il principale punto di forza militare era costituito dall'Esercito sovietico, che era schierata in tutti i paesi del Patto, in particolare nella Repubblica Democratica Tedesca dove il Gruppo di forze sovietiche in Germania (GSVG) era costituito dalle formazioni pi\u00f9 preparate e moderne dell'Armata Rossa ed era stato addestrato ad effettuare rapide manovre offensive con mezzi corazzati in caso di un eventuale conflitto armato con la NATO. Negli anni settanta e ottanta, il GSVG disponeva di quasi 8 000 carri armati di ultima generazione tra T-64, T-72 e T-80.\nTra il 1980 e il 1984, le forze militari del Patto di Varsavia raggiunsero la loro maggiore potenza numerica e organizzativa costituendo un complesso bellico in apparenza minaccioso e superiore quantitativamente allo schieramento della NATO. In particolare, le forze che l'Esercito sovietico schierava nei paesi alleati erano ben addestrate ed equipaggiate e disponevano di un numero elevato di carri armati moderni; altrettanto efficienti erano le formazioni tedesco-orientali della Nationale Volksarmee.\nLa fermezza e la determinazione degli eserciti del Patto di Varsavia non fu mai messa alla prova in un conflitto reale e l'alleanza mostr\u00f2 la sua debolezza al momento del crollo dei regimi comunisti in Europa orientale nel 1989-1990 a seguito della spinta riformatrice e democratica promossa dalla dirigenza sovietica. Il patto giunse a termine il 31 marzo 1991 e fu ufficialmente sciolto durante un incontro tenutosi a Praga il 1\u00ba luglio dello stesso anno.\nNome.\nLa denominazione ufficiale era \"Trattato di amicizia, cooperazione e assistenza reciproca\" e veniva cos\u00ec tradotta nelle lingue dei vari paesi del Patto:\nMembri.\nLa struttura comprendeva otto stati socialisti:\nStruttura.\nOrgani.\nIl Patto di Varsavia prevedeva la presenza di organi interni per il controllo e la cooperazione militare tra gli Stati membri:\nQuartier generale.\nIl quartier generale dell'organizzazione si trovava inizialmente a Mosca. Il 3 ottobre 1972, la stampa occidentale pubblic\u00f2 per la prima volta la notizia che la leadership sovietica stava organizzando la costruzione di un complesso di strutture sotterranee fortificate con sistemi di comunicazioni vicino a Leopoli, RSS Ucraina. Questa misura avvicin\u00f2 gli organi di governo dell'organizzazione ai confini della Polonia, della Cecoslovacchia, dell'Ungheria e della Romania, che in futuro avrebbero dovuto accelerare lo scambio reciproco di ufficiali delle forze armate.\nNel marzo 1973, le informazioni sul trasferimento del quartier generale del Patto da Mosca a Leopoli furono confermate dalla stampa estera. All'interno dei confini della citt\u00e0 ucraina e nei sobborghi furono costruiti bunker sotterranei di cemento e rifugi antiatomici, dove dovevano essere situati gli organi di comando e controllo delle truppe del Patto di Varsavia. Secondo gli osservatori militari tedeschi occidentali, tale misura mirava a ridurre la lunghezza delle linee di comunicazione terrestri, con una risposta pi\u00f9 rapida per ogni possibile attacco ed il ritorno veloce degli ordini di combattimento ai militari di stanza nell'Europa centrale in caso di vari tipi di incidenti militari o disordini civili interni.\nLeopoli era un importante nodo dei trasporti grazie ad un'infrastruttura ferroviaria e una rete stradale sviluppate: attraverso di essa e le citt\u00e0 vicine, passavano le pi\u00f9 grandi autostrade che collegavano la parte europea dell'URSS con i paesi dell'Europa orientale. Successivamente, la decisione fu rivista e Mosca rimase il quartier generale, mentre Leopoli divenne sede di riunioni periodiche del personale di alto comando dell'organizzazione.\nComandanti supremi delle forze armate congiunte.\nDal 1955 al 1991, l'incarico di Comandante supremo del Patto di Varsavia \u00e8 sempre stato affidato ad un ufficiale di alto rango dell'Armata Sovietica.\nEsercitazioni ed operazioni militari.\nLe esercitazioni venivano svolte nei territori dei Paesi appartenenti al Patto di Varsavia, tra queste vi erano:"}
{"id": "3589", "revid": "436907", "url": "https://it.wikipedia.org/wiki?curid=3589", "title": "Porcupine Tree", "text": "I Porcupine Tree sono un gruppo musicale rock progressivo e sperimentale britannico.\nL'origine del gruppo risale ai primi anni ottanta, quando il cantante e chitarrista Steven Wilson part\u00ec con il suo progetto da solo, suonando tutti gli strumenti e cantando. Il primo periodo ha mostrato chiaramente l'influenza del rock progressivo degli anni settanta e per molti anche quella dei Pink Floyd, nonostante Wilson abbia sempre voluto precisare che tra le loro fonti primarie d'ispirazione non vi sono i Pink Floyd. Con l'evolversi del progetto, la band \u00e8 cresciuta nei suoi componenti e, fino alla pausa nel 2010, era composta da Wilson (chitarra e voce), Richard Barbieri (tastiera), Colin Edwin (basso) e Gavin Harrison (batteria), che aveva sostituito nel 2002 il batterista precedente, Chris Maitland.\nStoria del gruppo.\nPrimi anni (1987-1990).\nI Porcupine Tree hanno avuto origine nel 1987 come frutto di una collaborazione scherzosa tra Steven Wilson e Malcolm Stocks. Parzialmente ispirati alle band psichedeliche degli anni settanta, in particolare dai Pink Floyd, gruppo che domin\u00f2 la scena psichedelica della loro giovinezza, i due decisero di dare vita a una finta rock band leggendaria chiamata Porcupine Tree, per l'appunto. I due inventarono numerosi dettagli come i membri della band, i titoli dei loro album e una finta storia di background, che includeva eventi come raduni a festival anni settanta e parecchi viaggi fuori e dentro le prigioni di stato. Non appena Wilson riusc\u00ec a mettere abbastanza soldi da parte da poter comprare l'attrezzatura per la registrazione, fu obbligato a creare diverse ore di musica per provare la reale esistenza della sua band.\nSebbene i Porcupine Tree fossero nati come uno scherzo e Wilson fosse anche impegnato in un progetto parallelo dal nome No-Man, una collaborazione con il cantautore anglofono Tim Bowness, dal 1989 inizi\u00f2 a considerare alcuni dei suoi pezzi potenzialmente commerciabili. Nello stesso anno cre\u00f2 una cassetta di ottanta minuti intitolata \"Tarquin's Seaweed Farm\" sotto il nome di Porcupine Tree. Mostrando ancora una volta lo spirito scherzoso del gruppo, Wilson incluse un libretto da otto pagine che conteneva delle informazioni sugli immaginari membri della band, come Sir Tarquin Underspoon e Timothy Tadpole-Jones. Wilson invi\u00f2 qualche copia di \"Tarquin's Seaweed Farm\" ad alcune persone che pensava potessero essere interessate alle registrazioni. Il periodico britannico \"Freakbeat\" aveva appena iniziato il processo di formazione di una propria etichetta musicale quando ricevette la cassetta. Nonostante le miti recensioni del loro operato, ai Porcupine Tree venne subito chiesto di prendere parte alla stesura di una compilation di musica psichedelica, in collaborazione con altre band emergenti. Il processo di composizione fu molto lento, e impieg\u00f2 circa diciotto mesi prima del suo compimento. Nel frattempo Wilson continu\u00f2 a lavorare su nuovo materiale e, nel 1990, realizz\u00f2 il secondo demo \"The Love, Death &amp; Mussolini E.P.\", pubblicato in un'edizione molto ristretta di dieci copie; l'anno successivo fu distribuito il terzo demo \"The Nostalgia Factory\", che accrebbe la base dei fan della band, continuando ancora a coltivare la farsa che vedeva i membri del gruppo come leggendarie rock star anni settanta.\n\"On the Sunday of Life...\" e \"Up the Downstair\" (1991-1993).\nDopo la traccia \"Linton Samuel Dawson\" nella compilation \"A Psychedelic Psauna\" pubblicata dalla neonata etichetta Delerium Records, i fondatori Richard Allen e Ivor Trueman si offrirono anche di pubblicare nuovamente i demo \"Tarquin's Seaweed Farm\" e \"The Nostalgia Factory\". Duecento copie di ogni cassetta vennero vendute tramite corrispondenza del Magazine Freakbeat e presto i Porcupine Tree divennero conosciuti come un misterioso nuovo atto della scena musicale psichedelica del Regno Unito di allora. Poco dopo Wilson fu invitato dalla Delerium a firmare come uno degli artisti fondatori dell'etichetta. Il 12 maggio 1992 fu dato alle stampe l'album di debutto \"On the Sunday of Life...\", la cui lista tracce comprende una selezione del miglior materiale delle due cassette; la restante musica non pubblicata fu in seguito distribuita all'interno della raccolta \"Yellow Hedgerow Dreamscape\".\nDurante periodo di crescita dei Porcupine Tree, l'altra band di Wilson, i No-Man, ebbe successo e questo permise a Wilson di abbandonare il suo vecchio lavoro per dedicare il suo tempo completamente alla musica.\nIl 7 giugno 1993 venne pubblicato il secondo album dei Porcupine Tree, \"Up the Downstair\". L'album fu molto lodato, Melody Maker lo descrisse come \u00abun capolavoro psichedelico [...] Uno degli album dell'anno\u00bb. L'album continu\u00f2 la fusione fra musica elettronica e rock e vi fecero la loro prima apparizione il tastierista Richard Barbieri e il bassista Colin Edwin, entrati successivamente in pianta stabile nella formazione.\nIl 4 dicembre dello stesso anno si tenne il primo concerto del gruppo, composto anche dal batterista Chris Maitland.\n\"The Sky Moves Sideways\" e \"Signify\" (1995-1997).\nIl successivo album non usc\u00ec prima degli inizi del 1995. Il terzo album studio, \"The Sky Moves Sideways\", divenne un successo fra i fan del rock progressivo, tanto che furono \"eletti\" i Pink Floyd degli anni novanta. Questo fu il primo album distribuito in America e fu accolto da critiche positive.\nInsoddisfatti della natura di \"The Sky Moves Sideways\", mista fra un progetto solista ed uno di gruppo, i Porcupine Tree si imposero l'obbiettivo di far uscire un progetto collettivo e non pi\u00f9 un lavoro solista. Nel settembre 1996 venne pubblicato il quarto album in studio \"Signify\".\nNel marzo 1997 fecero tre date a Roma, tutte registrate per la successiva pubblicazione dell'album dal vivo \"Coma Divine - Recorded Live in Rome\", prodotto come saluto e ringraziamento alla Delerium Records, che non si sentiva pi\u00f9 in grado di fornire le risorse necessarie al gruppo per espandersi ancora. Alla fine del 1997 tutti gli album furono rimasterizzati e nuovamente messi in commercio.\n\"Stupid Dream\" e \"Lightbulb Sun\" (1998-2001).\nIl gruppo spese tutto il 1998 nella registrazione del loro quinto album studio. L'album fu registrato senza appartenere ad un'etichetta per\u00f2 poco prima della pubblicazione firmarono con la Snapper Music. \"Stupid Dream\", pubblicato nel marzo 1999, fu supportato da un tour che pass\u00f2 da Regno Unito, Italia, Grecia, Paesi Bassi, Belgio, Svizzera, Germania, Francia, Polonia e Stati Uniti. I tre singoli estratti dall'album, \"Piano Lessons\", \"Stranger by the Minute\" e \"Pure Narcotic\" ebbero parecchia notoriet\u00e0 e passarono per molte stazioni radio.\nAgli inizi degli anni duemila i Porcupine Tree entrarono in studio di registrazione per la realizzazione del sesto album in studio. Completato nel febbraio del 2000, \"Lightbulb Sun\" venne pubblicato nel mese di maggio dello stesso anno. Un sold-out a Londra inizia un breve tour nel Regno Unito, seguito dalla partecipazione ad alcuni festival europei e un tour facendo da supporto ai Dream Theater. Il gruppo continu\u00f2 a viaggiare anche a cavallo fra la fine del 2000 e l'inizio del 2001, includendo anche il primo grande tour della Germania.\n\"In absentia\" e \"Deadwing\" (2002-2005).\nDurante il 2001 il gruppo annunci\u00f2 la firma di un nuovo accordo internazionale con la Lava Records. Ci\u00f2 port\u00f2 numerosi vantaggi in termini economici, nonch\u00e9 una migliore promozione del nuovo disco in fase di registrazione rispetto a quelli precedenti; tuttavia l'etichetta richiese al gruppo di fare tour pi\u00f9 lunghi e strutturati, cosa che, come disse lo stesso Wilson in un'intervista, Maitand non si sentiva di fare. Venne scelto come sostituto Gavin Harrison, che aveva in precedenza collaborato con Richard Barbieri. Le tracce del disco furono registrate fra Londra e New York, ed il risultato finale fu qualcosa di molto diverso rispetto ai lavori antecedenti: se questi infatti avevano sonorit\u00e0 pi\u00f9 psichedeliche e, talvolta, pop, \"In absentia\" fu l'album che dett\u00f2 una svolta verso una direzione pi\u00f9 progressive metal. Non \u00e8 formalmente un concept album, ma molti brani hanno comunque temi molto vicini: serial killer, innocenza infantile estirpata e critiche al mondo moderno sono gli argomenti che permeano i testi di tutto l'album. L'origine del titolo \u00e8 una locuzione latina che si riferisce ad una situazione in cui un imputato \u00e8 impossibilitato a presentarsi ad un processo. Il disco ottenne un buon successo, venendo copie nel primo anno.\nNel marzo 2005 fu la volta di \"Deadwing\", album interamente costruito intorno ad un copione scritto da Wilson e Mike Bennion ed \u00e8, essenzialmente, una storia di fantasmi. Wilson espresse anche l'idea di volerlo rappresentare in un film. Furono estratti due singoli, \"Shallow\" e \"Lazarus\", e realizzati video per tre tracce: \"Lazarus\", \"The Start of Something Beautiful\" e \"Glass Arm Shattering\". Collaborarono alla realizzazione del disco anche Adrian Belew dei King Crimson e Mikael \u00c5kerfeldt degli Opeth. All'album succedette un importante tour e nell'ottobre del 2005, fu filmata la data di Chicago: \"Arriving Somewhere...\" \u00e8 il primo album video del gruppo, diretto dal danese Lasse Hoile, gi\u00e0 collaboratore del gruppo alla realizzazione delle copertine di \"In absentia\" e \"Deadwing\".\n\"Fear of a Blank Planet\" (2007).\nDopo aver firmato con la Roadrunner Records, il gruppo si mise al lavoro per la realizzazione del nono album in studio, cui venne dato il titolo di \"Fear of a Blank Planet\". Lo spunto per la stesura dei testi venne dato da un romanzo di Bret Easton Ellis, \"Lunar Park\". Principalmente i testi parlano di alcuni disturbi comportamentali che affliggono i ragazzi del ventunesimo secolo, come la bipolarit\u00e0 o il disturbo da deficit di attenzione/iperattivit\u00e0 e di come l'avvento di internet ed il sovraccarico di informazioni causato dai mass media spingono gli adolescenti descritti nell'opera a rifugiarsi nelle droghe e a rinchiudersi nelle loro camere. Non mancarono le collaborazioni importanti neanche in questo album, dall'assolo di Alex Lifeson dei Rush fino ai tappeti sonori di Robert Fripp.\nSempre nel 2007, inizialmente pensato come un'edizione limitata, venne fatto uscire anche \"Nil Recurring\", un EP contenente del materiale registrato durante le sessioni di \"Fear of a Blank Planet\", con cui condivide le tematiche. Nel 2010 usc\u00ec infine un DVD del live di Tilburg, data del tour europeo, col nome di Anesthetize.\n\"The Incident\" (2009).\nIl 14 settembre 2009 il gruppo ha pubblicato il decimo album in studio \"The Incident\", anticipato ad agosto dal singolo \"Time Flies\". L'album \u00e8 un doppio CD composto dalla title-track, una suite suddivisa in 14 atti, e da quattro brani slegati dalla tematica affrontata nel primo disco.\nReunion, \"Closure/Continuation\" (2021-presente).\nIl 1\u00ba novembre 2021 i Porcupine Tree hanno annunciato la reunion dopo undici anni di pausa in una formazione che coinvolge Wilson, Barbieri e Harrison. Contemporaneamente \u00e8 stato presentato il singolo \"Harridan\", volto ad anticipare l'album \"Closure/Continuation\", previsto per il 24 giugno 2022 attraverso la Music for Nations. Nell'autunno 2022 il gruppo intraprender\u00e0 una tourn\u00e9e europea per la promozione del disco.\nOrigine del nome.\nRifiutandosi di dare una risposta, Steven Wilson ha fatto nascere una controversia riguardo all'origine del nome della band. Esiste un certo numero di teorie, comprese le seguenti:"}
{"id": "3591", "revid": "201394", "url": "https://it.wikipedia.org/wiki?curid=3591", "title": "Pop (musica)", "text": ""}
{"id": "3592", "revid": "602676", "url": "https://it.wikipedia.org/wiki?curid=3592", "title": "Prolog", "text": "Il Prolog (contrazione del francese \"PROgrammation en LOGique\") \u00e8 un linguaggio di programmazione che adotta il paradigma di programmazione logica.\n\u00c8 stato ideato da Robert Kowalski (aspetto teorico), Marten Van Emdem (dimostrazione sperimentale) e implementato da Alain Colmerauer negli anni settanta, costituendo un tentativo di costruire un linguaggio di programmazione che consentisse l'espressione del problema in forma logica invece della traduzione di un algoritmo di soluzione in forma di istruzioni da eseguire da parte della macchina. L'attuale implementazione di Prolog \u00e8 dovuta in gran parte all'efficiente codifica di David H.D. Warren, implementata tramite la sua \"Warren Abstract Machine\" (1983).\nIl Prolog \u00e8 impiegato in molti programmi di intelligenza artificiale, la sua sintassi e la semantica sono molto semplici e chiare (lo scopo primitivo era quello di fornire uno strumento di lavoro a linguisti privi di conoscenze informatiche).\nIl Prolog si basa sul calcolo dei predicati (precisamente il calcolo di predicati del primo ordine); tuttavia la sintassi \u00e8 limitata a formule dette clausole di Horn che sono disgiunzioni di letterali del primo ordine quantificate universalmente con al pi\u00f9 un letterale positivo.\nL'esecuzione di un programma Prolog \u00e8 comparabile alla dimostrazione di un teorema mediante la regola di inferenza detta risoluzione (introdotta da Robinson nel 1965). \nI concetti fondamentali sono l'unificazione, la ricorsione in coda e il backtracking.\nMolti linguaggi, come Datalog o AnsProlog, sono basati su Prolog.\nSintassi.\nNel Prolog, la logica del programma \u00e8 espressa sotto forma di relazioni e le attivit\u00e0 di calcolo vengono attivate da un'interrogazione relativa a tali relazioni.\nTipi di dati.\nL'elemento generico del Prolog si chiama \"termine\". I termini possono essere \"costanti\" (\"atomi\" o \"numeri\"), \"variabili\" o \"termini composti\".\nCasi speciali di termini composti:\nRegole e fatti.\nUna regola ha la forma:\nTesta :- Corpo.\nche si legge: \"Testa \u00e8 vera se Corpo \u00e8 vero.\" (Si noti che la regola termina con un punto.)\nUn singolo termine (anche composto), senza il segno codice_12, viene chiamato fatto. I fatti equivalgono a regole senza corpo, che sono considerate automaticamente vere. Un esempio di fatto \u00e8:\ngatto(tommaso).\nAl di l\u00e0 dell'uso strettamente previsto dalla teoria, il Prolog offre anche dei predicati speciali che servono per input/output e altre attivit\u00e0 accessorie. P.es. codice_13 visualizza un termine sullo schermo.\nProgramma di esempio.\nHello, world!\nIl seguente esempio stampa il testo \"Hello world\".\n?- write('Hello World'), nl.\nPermutazioni.\nLa potenza di Prolog non risiede comunque nella sua gestione dell'input/output, quanto nella possibilit\u00e0 di rappresentare semplicemente concetti complessi, ad esempio algoritmi combinatori. Ecco un programma che calcola tutte le possibili permutazioni di una parola data come lista di caratteri:\npermutation([],[]).\npermutation(Xs,[Z|Zs]) :- select(Z,Xs,Ys), permutation(Ys,Zs).\nselect(X,[X|Xs],Xs).\nselect(Y,[X|Xs],[X|Ys]) :- select(Y,Xs,Ys).\nMeta-Interpretazione.\nIn Prolog \u00e8 semplice scrivere interpreti e compilatori. Ad esempio, un meta-interprete di Prolog (cio\u00e8 un interprete Prolog scritto in Prolog) \u00e8 costituito da solo 3 linee di codice:\nvanilla(true).\nvanilla((A,B)):- vanilla(A), vanilla(B).\nvanilla(X):- X\\==true, clause(X,B), vanilla(B)."}
{"id": "3593", "revid": "125818942", "url": "https://it.wikipedia.org/wiki?curid=3593", "title": "Provincia di Pistoia", "text": " \nLa provincia di Pistoia \u00e8 una provincia italiana della Toscana di abitanti. \u00c8 la sesta provincia toscana per numero di abitanti, ed \u00e8 la nona e penultima provincia toscana per superficie.\nGeografia fisica.\nConfina a nord con l'Emilia-Romagna (provincia di Modena e la citt\u00e0 metropolitana di Bologna), a est con la provincia di Prato, a sud con la citt\u00e0 metropolitana di Firenze, a ovest con la provincia di Lucca.\nGeograficamente si suddivide in tre zone:\nComuni.\nAppartengono alla provincia di Pistoia i seguenti 20 comuni:\nComuni pi\u00f9 popolosi.\nDi seguito \u00e8 riportata la lista dei cinque comuni principali della provincia di Pistoia ordinati per numero di abitanti (dati: Istat ):\nStoria.\nNell'ambito del Granducato di Toscana, la citt\u00e0 di Pistoia aveva perso tutte le sue autonomie amministrative fin dalla conquista da parte di Firenze. Nel 1848 venne istituito il compartimento di Pistoia ma fu soppresso appena tre anni dopo, per ritorsione contro la vivace partecipazione dei pistoiesi ai moti del 1848-49.\nLa ricostituzione della provincia si ebbe nel 1927, quando fu distaccato dalla provincia di Firenze il territorio del circondario di Pistoia, pi\u00f9 il comune di Tizzana del circondario di Prato.\nL'anno successivo, la neonata provincia fu notevolmente allargata con i comuni della Valdinievole (Bagni di Montecatini \u2014 oggi Montecatini Terme \u2014, Buggiano, Chiesina Uzzanese - a partire dalla sua autonomia ottenuta con il distacco dal comune di Uzzano nel 1963 - Massa e Cozzile, Monsummano Terme, Montecatini Val di Nievole \u2014 oggi Montecatini Alto, frazione di Montecatini Terme \u2014, Pescia, Ponte Buggianese, Uzzano e Vellano \u2014 oggi, quest'ultimo, frazione di Pescia) sottratti alla provincia di Lucca.\nNel 1936, in occasione della costituzione del comune di Abetone, al territorio della provincia si annesse una piccola fetta del territorio del comune di Fiumalbo, appartenente alla provincia di Modena.\nMonumenti e luoghi d'interesse.\nChiese.\nNella provincia di Pistoia sono presenti un grande numero di chiese.\nMusei.\nEcomuseo della Montagna pistoiese.\nSulla montagna pistoiese c'\u00e8 il primo ecomuseo in Italia, composto da sei diversi itinerari: \nInfrastrutture e trasporti.\nAutostrade.\n Firenze-mare: \u00e8 l'unica autostrada presente nel territorio provinciale e, da ovest verso est, ha tre uscite uscite: Chiesina Uzzanese, Montecatini Terme e Pistoia; tra le ultime due si trova inoltre la stazione di servizio di Serravalle Pistoiese.\nStrade provinciali.\nLa provincia ha 54 strade classificate come provinciali. Qui l'elenco completo.\nAssistenza sanitaria.\nL'assistenza sanitaria pubblica \u00e8 garantita dall'Azienda USL 3 Pistoia che opera nell'ambito territoriale dell'intera provincia.\nAssistenza ospedaliera.\nL'assistenza ospedaliera \u00e8 garantita da 3 presidi ospedalieri presenti nel territorio, strutture di riferimento anche per le prestazioni di pronto soccorso: \nAssistenza territoriale.\nL'assistenza territoriale \u00e8 il sistema dei distretti socio-sanitari e dei poliambulatori locali che permettono l'erogazione dei servizi assistenziali di base nelle varie aree del territorio provinciale.\nSport.\nCalcio.\nLa principale societ\u00e0 calcistica della provincia \u00e8 l'Unione Sportiva Pistoiese 1921, con sede a Pistoia, militante in Lega Pro per la stagione 2015-2016 e avente all'attivo 19 partecipazioni in Serie B ed una in Serie A nel 1980-1981, pi\u00f9 una in Divisione Nazionale nel 1928-1929. Altre societ\u00e0 di rilievo a livello dilettantistico sono l'Aglianese, il Borgo a Buggiano, la Monsummanese, il Montecatini ed il Quarrata Olimpia. Nel calcio femminile, era presente l'Agliana Calcio Femminile, campione d'Italia nel 1995.\nIn provincia di Pistoia sono nati e risiedono alcuni calciatori che hanno vantato militanza in Serie A, come Comunardo Niccolai, Giampaolo Pazzini, Fabio Galante, Francesco Valiani, nonch\u00e9, in passato, Benito Lorenzi.\nBasket.\nLa provincia di Pistoia \u00e8 rappresentata in Serie A dal Pistoia Basket 2000, erede dell'Olimpia Basket Pistoia (anch'esso con trascorsi in massima serie) e con sede nel capoluogo; in passato militava in Serie A anche il Montecatini Basket.\nCiclismo.\nCon cadenza annuale, nel mese di ottobre, viene effettuata la Firenze-Pistoia, una corsa a cronometro di ciclismo su strada che attraversa i comuni di Quarrata e Pistoia. La gara \u00e8 inserita nel calendario UCI Europe Tour, classe 1.1."}
{"id": "3597", "revid": "37594", "url": "https://it.wikipedia.org/wiki?curid=3597", "title": "Euphorbia pulcherrima", "text": "L'Euphorbia pulcherrima nota come Poinsettia o Stella di Natale \u00e8 una pianta ornamentale originaria del Messico, nazione nella quale cresce spontaneamente e dove, allo stato selvatico, pu\u00f2 raggiungere anche un'altezza fra i due e i quattro metri. Il nome \"Poinsettia\" deriva da Joel Roberts Poinsett, il primo Ambasciatore degli Stati Uniti in Messico, il quale introdusse la pianta negli Stati Uniti nel 1825.\nAppartiene alla famiglia delle Euphorbiaceae, ordine Euforbiali (\"Euphorbiales\"), classe delle Dicotiledoni (\"Magnoliopsidae\"), divisione delle Angiosperme (\"Magnoliophytae\"); all'interno del suo tronco e dei suoi rami vi \u00e8 una sostanza lattiginosa (il \"lattice\"), leggermente irritante per la pelle.\nAltri nomi comuni della poinsettia sono: \"Mexican flame leaf\", \"Christmas star\", \"Winter rose\", \"Noche Buena\", \"Lalupatae\", \"Atat\u00fcrk \u00e7i\u00e7e\u011fi\" (\"Fiore di Atat\u00fcrk\", in Turchia), \"\u0391\u03bb\u03b5\u03be\u03b1\u03bd\u03b4\u03c1\u03b9\u03bd\u03cc\" (traslitterato \"Alexandrin\u00f2\", cio\u00e8 \"Alessandrino\", in Grecia).\nDescrizione.\nLa sua bellezza \u00e8 senza dubbio la fioritura ma, al contrario di quello che si pu\u00f2 pensare, il suo fiore, detto ciazio, con petali e sepali disposti a coppa, non \u00e8 rosso ma di colore giallo e circondato da una corona di cinque brattee rosse (sebbene ve ne siano anche di colore rosa var. \"Annette Hegg Pink\"; bianco var. \"Annette Hegg White\" e rosso acceso var. \"Annette Hegg Supreme\").\n\u00c8 una pianta tipicamente \"fotoperiodica\" o \"brevidiurna\"; per questo la sua fioritura avviene in pieno inverno quando le giornate sono pi\u00f9 corte. Una buona luminosit\u00e0 favorisce una crescita rigogliosa ma per avere una buona fioritura la pianta deve stare per buona parte della giornata al buio. Andr\u00e0 quindi posta in un luogo dove non riceva luce artificiale e in un ambiente comunque illuminato da non pi\u00f9 di otto ore di luce solare.\nColtivazione.\nLa sua coltivazione \u2013 praticata specialmente nelle aree pi\u00f9 calde del Mediterraneo \u2013 richiede una temperatura tra i 14 e i 22\u00a0\u00b0C. Pu\u00f2 vivere anche a temperature pi\u00f9 basse, ma non sopporta il gelo. Va concimata, nel periodo invernale, almeno ogni quindici giorni con del potassio e del fosforo e innaffiata regolarmente quando il terreno risulta asciutto in superficie. In primavera va potata e rinvasata prestando molta attenzione al fusto e alle radici che sono molto delicati.\nLa Poinsettia \u00e8 una pianta tipicamente natalizia: spesso, quando perde le foglie, viene buttata via; invece, se ha delle buone radici e viene posta in un luogo luminoso, lasciandola vegetare per tutta l'estate, a fine settembre \u2013 quando verr\u00e0 riportata all'interno \u2013 riprender\u00e0 la sua fioritura. Durante il riposo estivo la si potr\u00e0 tenere al sole, dopo averla fatta abituare con un'esposizione graduale in modo che la pianta non si ustioni, con innaffiature regolari da effettuare quando la pianta presenta le foglie flosce ma con qualche concimazione mensile.\nLa riproduzione della Poinsettia avviene in primavera per talea (avendo cura di usare una lametta anzich\u00e9 le forbici, in modo da evitare lo schiacciamento del ramo); la parte tagliata va posta poi in un bicchiere di acqua tiepida e lasciata radicare; quindi invasata.\nLa poinsettia \u00e8 molto coltivata in Italia (nelle zone a vocazione floricola), anche se negli ultimi anni c'\u00e8 stata una sensibile diminuzione a causa del costo del riscaldamento delle serre.\nA livello mondiale \u00e8 coltivata anche nei Paesi Bassi e negli Stati Uniti."}
{"id": "3599", "revid": "339392", "url": "https://it.wikipedia.org/wiki?curid=3599", "title": "Polizieschi", "text": ""}
{"id": "3600", "revid": "1910023", "url": "https://it.wikipedia.org/wiki?curid=3600", "title": "Pero (Italia)", "text": "Pero (\"Per\" in dialetto milanese, : ) \u00e8 un comune italiano di abitanti della citt\u00e0 metropolitana di Milano in Lombardia, situato tra il capoluogo e Rho; sito lungo la statale del Sempione, \u00e8 attraversato dal fiume Olona. La chiesa di Pero si trova in piazza della Visitazione; nella zona limitrofa si trova il campo sportivo pi\u00f9 grande della zona, che comprende due campi di calcio e una pista di atletica.\nOrigini del nome.\nIl nome di Pero dovrebbe derivare dal toponimo medioevale \"Cassina del Pero:\" infatti gi\u00e0 nel X secolo \u00e8 noto sul luogo un cascinale agricolo la cui produzione principale era probabilmente la frutta ed in particolare le pere.\nUn'altra ipotesi fa derivare il nome dalla posizione geografica: in antichit\u00e0 era infatti la prima localit\u00e0 che da Milano si incontrava percorrendo la via Mediolanum-Verbannus, gi\u00e0 esistente in epoca pre-romana, quindi \"Pero\" deriverebbe da un'espressione dei Reti che aveva come significato \"per la strada\".\nNel 1894 il Comune di Cassina del Pero muta semplicemente in Pero, con delibera del Consiglio Comunale datata 29 aprile ed accolta da Re Umberto I il 23 dicembre del medesimo anno.\nStoria.\nNella zona di Pero, in epoca romana, passava la \"via Mediolanum-Verbannus\", strada romana che congiungeva \"Mediolanum\" (la moderna Milano) con il \"Verbannus Lacus\" (il Lago Verbano, ovvero il Lago Maggiore. Il primo documento finora conosciuto dove viene menzionato Pero \u00e8 una pergamena datata 12 febbraio 962, in cui si parla di un vigneto a \"Cassina del Pero\"; durante il X secolo doveva quindi sorgere soltanto un cascinale agricolo, situato ai margini dell'antica strada, in cui si producevano frutta, riso, cereali e fieno.\nNel corso dei secoli XVII e XVIII Cassina del Pero faceva parte del Feudo di Trenno, nel 1658 tale feudo venne assegnato a Camillo Melzi, nominato Conte di Trenno nel 1660 da Re Filippo IV di Spagna; dopo la morte di Camillo il feudo passa al Conte Cesare Monti, figlio di Maria Melzi; infine nel 1774 con l'estinzione del casato Monti, la Contea di Trenno fu devoluta alla Camera.\nTra i secoli XVIII, XIX e XX, il territorio di Pero sub\u00ec diverse inondazioni dalle acque del fiume Olona. In et\u00e0 napoleonica il comune venne brevemente soppresso, annesso a Figino nel 1809 e a Settimo nel 1811: gli austriaci per\u00f2 lo restaurarono nel 1816. Nel 1882 una guida turistica che descriveva il viaggio da Milano a Ginevra lungo la strada del Sempione, di Pero dice: \u201c\u2026 paese tristo e quasi spopolato, ci\u00f2 forse dipende dal suolo uliginoso, o dagli insalubri vapori delle risaie o dalle acque malsane\u2026\u201d; altre testimonianze dell'epoca ancora affermano che, lungo il Sempione presso Pero, erano parecchie croci ad indicare luoghi di uccisioni per mano di ladri e briganti, che infestavano il \"bosco della Merlata\", situato sul lato destro della strada arrivando da Milano.\nIl 13 maggio 1928 viene registrata la fusione con il comune di Cerchiate.\nL'abbondanza di corsi d'acqua e la posizione lungo la strada statale del Sempione, oltre che la notevole vicinanza a Milano, favoriranno nel XX secolo lo sviluppo di Pero come centro industriale. Per quanto la conversione del territorio comunale verso l'industria inizi gi\u00e0 nella prima met\u00e0 del secolo, sar\u00e0 soprattutto nel secondo dopoguerra, con la costruzione della raffineria, che questo processo subir\u00e0 un'accelerazione.\nSimboli.\nLo stemma del comune di Pero fu concesso da Vittorio Emanuele III il 18 gennaio 1937, su richiesta con descrizione, presentata in data 18 dicembre 1931: trinciato in argento \u00e8 attraversato da una banda ondata d'azzurro (che indica il fiume Olona), in alto a destra c'\u00e8 un albero di pero sradicato e fruttato d'oro (ad indicare il capoluogo comunale), in basso a sinistra c'\u00e8 un cerchio rosso (rappresenta le due frazioni di Cerchiarello e Cerchiate); lo scudo cimato con corona di comune, \u00e8 circondato da due rami di quercia ed alloro, annodati con un nastro tricolore.\nIl gonfalone \u00e8 stato concesso con decreto del presidente della Repubblica del 18 aprile 1973.\nMonumenti e luoghi d'interesse.\nArchitetture religiose.\nSia Pero, sia Cerchiate nel XVIII secolo erano inclusi nella Pieve di Trenno.\nIl tempio pi\u00f9 antico storicamente menzionato \u00e8 quello di Cerchiate, gi\u00e0 nel 1148 si parla di una chiesetta di propriet\u00e0 delle Monache Benedettine del Monastero di San Maurizio in Milano (attuale Monastero Maggiore)\nNel XIV secolo, sempre nella frazione, \u00e8 testimoniata la presenza di una chiesa dedicata ai Santi Filippo e Giacomo sempre di propriet\u00e0 del Monastero Maggiore, che don\u00f2 poi nel 1956 i terreni per la costruzione della nuova chiesa, con la medesima intitolazione, conseguenza della demolizione della vecchia, per la sistemazione di piazza Roma.\nIl 1553 \u00e8 l'anno in cui viene testimoniata a Pero la presenza di una Chiesa di Santa Elisabetta: situata sul Sempione all'incrocio con l'attuale via Figino, venne elevata a Parrocchia nel 1581, per poi essere demolita alla fine degli anni '60, a causa della costruzione dell'attuale chiesa della Visitazione di Maria a Elisabetta, in piazza Visitazione.\nArchitettura civile.\nIn epoca medievale il Monastero Maggiore vanta a Cerchiate, la propriet\u00e0 di un mulino con torchio ed un cascinale, dei quali alcune parti sono ancora presenti in piazza Roma, al centro della frazione.\nA Pero le uniche testimonianze di edifici rilevanti sono le cascine, di cui la pi\u00f9 antica era certamente quella che sorgeva lungo la via Via Mediolanum-Verbannus e che ha dato il nome al comune (Cassina del Pero); di essa per\u00f2 non rimane alcuna traccia. Delle altre rimangono soltanto la Cascina del Bosco situata tra la cava e l'autostrada A4, la Cascina Bergamina e la Cascina Pioltina, queste ultime entrambe nella zona industriale.\nL'unica villa di cui si ha documentazione storica \u00e8 quella di un certo Conte Keller: era situata sempre nell'attuale zona industriale e di essa non rimane alcuna traccia materiale.\nDa ricordare \u00e8 certamente il Molino Dorino, che ha dato il nome alla stazione della metropolitana sulla linea 1, ancora presente sul confine con il comune di Milano, visibile tra la vegetazione lungo la tangenzialina Pero-Settimo.\nSociet\u00e0.\nEvoluzione demografica.\nNel XVI secolo secondo i censimenti, l'abitato di Pero superava gi\u00e0 quello di Cerchiate: l'attuale frazione contava 112 abitanti compresi adulti e bambini, suddivisi in 12 famiglie, che lavoravano presso le tre monache del Monastero Maggiore (1568); Cassina del Pero e le altre cascine invece contavano 35 famiglie, con un totale di 107 adulti e ragazzi (1572), non erano conteggiati per\u00f2 i bambini.\nNel 1727 un altro censimento conteggiava 150 abitanti a Pero e 129 a Cerchiate. I successivi riguardano solo la popolazione della frazione: 156 nel 1852 e 342 nel 1921.\nNel corso del XX secolo la popolazione comunale, che nel 1950 si attesta attorno alle unit\u00e0, passer\u00e0 le nel 1961 e le nel 1971, grazie principalmente all'immigrazione dal sud.\nEtnie e minoranze straniere.\nSecondo le statistiche ISTAT al 1\u00ba gennaio 2017 la popolazione straniera residente nel comune era di persone, pari al 14,7% della popolazione.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nFrazioni.\nCerchiate.\nFrazione maggiore del comune, localizzata a nord-ovest del territorio medesimo, sulla sponda destra del fiume Olona (rispetto alla sorgente).\nCircolate, Cerziate o Serchiate sono alcuni dei nomi con cui veniva chiamato Cerchiate nei documenti medievali o dell'epoca moderna. L'origine di tali nomi \u00e8 incerta: secondo alcuni deriverebbe da \"quercula\" o \"cercula\", a causa dei boschi di quercia presenti sul territorio; altri lo associano all'espressione \"de petra cergiate\", con riferimento al torchio (pietra cerchiata) dell'antico mulino presente sul fiume.\nIn epoca medievale, fu possedimento delle Monache Benedettine del Monastero di San Maurizio in Milano. Il documento pi\u00f9 antico in cui si menziona Cerchiate, \u00e8 datato 29 luglio 1148, nel quale Papa Eugenio III conferma alla Badessa tutti i beni e i diritti del Monastero Maggiore (o di San Maurizio), su alcune chiese e corti, tra le quali \u00e8 menzionato il tempio di Circolate. Altro documento postero, sancisce il diritto di propriet\u00e0 del medesimo monastero, su un bosco di Cerchiate, oltre al diritto di usare liberamente le acque dell'Olona per l'irrigazione dei campi ed il funzionamento del mulino ivi presente.\nCerchiate e Pero furono due comuni autonomi fino al 13 maggio 1928, quando si decise l'aggregazione del primo comune al secondo, nonostante il dissenso dei cerchiatesi, che proponevano invece la sua fusione con Rho.\nCerchiarello.\nLa frazione pi\u00f9 piccola di Pero, \u00e8 situata nella parte nord-ovest del territorio comunale, di fronte all'attuale Fiera di Rho-Pero, tra il Sempione e l'Olona, sulla sponda sinistra del fiume (rispetto alla sorgente), e quindi diviso tramite il corso d'acqua dall'altra frazione.\nViene citato per la prima volta in un avviso del 31 agosto 1819, redatto dalla Regia Cancelleria Censuaria del Distretto di Bollate (all'interno della Provincia asburgica di Milano), con il quale si appaltava la costruzione di un ponte sull'Olona che lo collegasse con Cerchiate.\nEconomia.\nL'economia di Pero, in cui l'industria gioca ancora un ruolo importante, \u00e8 in via di transizione verso il terziario. La raffineria che dominava il paesaggio, a partire dalla met\u00e0 degli anni ottanta ha ridotto gradualmente la sua attivit\u00e0 fino a venire smantellata. Sul suo terreno e sul territorio adiacente del comune di Rho, dopo un enorme lavoro di bonifica \u00e8 sorto il nuovo polo della Fiera di Milano, progettata dall'architetto Massimiliano Fuksas. L'indotto della fiera dovrebbe contribuire a modificare sostanzialmente l'assetto imprenditoriale del territorio, favorendo imprese di servizi, logistica, commercio e ricettivit\u00e0 alberghiera.\nInfrastrutture e trasporti.\nPero \u00e8 attraversata dalla statale del Sempione e si trova a ridosso di un importante snodo viario composto dall'Autostrada Torino-Milano-Venezia, dalla Tangenziale Ovest di Milano e dalle autostrade che da Milano vanno verso Varese e Como.\nLa stazione di Rho Fieramilano, comune alle ferrovie Milano-Torino e del Sempione, \u00e8 servita da collegamenti suburbani e a regionali svolti da Trenord nell'ambito del contratto di servizio stipulato con la Regione Lombardia, nonch\u00e9 corse a lunga percorrenza in occasione degli eventi fieristici.\nI collegamenti verso Milano si avvalgono della linea 1 della Metropolitana di Milano, che ha una fermata nel centro del paese e una presso la fiera.\nLa mobilit\u00e0 urbana \u00e8 inoltre integrata con autocorse suburbane e interurbane operate da STIE e Movibus.\nFra il 1880 e il 1966 la citt\u00e0 era servita dalla tranvia Milano-Gallarate, gestita dalla STIE."}
{"id": "3601", "revid": "1745361", "url": "https://it.wikipedia.org/wiki?curid=3601", "title": "Qu\u00e9bec", "text": ""}
{"id": "3605", "revid": "881896", "url": "https://it.wikipedia.org/wiki?curid=3605", "title": "Cabala ebraica", "text": "La cabala, cabbala, qabbal\u00e1h o kabbalah (, letteralmente 'ricevuta', 'tradizione') \u00e8 l'insieme degli insegnamenti esoterici propri dell'ebraismo rabbinico, gi\u00e0 diffusi a partire dal XII-XIII secolo; in un suo significato pi\u00f9 ampio, il termine intende quei movimenti esoterici sorti in ambito ebraico con la fine del periodo del Secondo Tempio.\nLa definizione di Cabala varia a seconda della relativa tradizione e dei fini di coloro che la seguono, a partire dalla sua origine religiosa come parte integrale dell'ebraismo, fino ai suoi adattamenti successivi cristiani, New Age e occultisti. La Cabala ebraica comprende una serie di insegnamenti esoterici che intendono spiegare il rapporto tra un misterioso Ein Sof (infinit\u00e0) e l'universo mortale e finito (creazione di Dio). Mentre \u00e8 molto utilizzato da alcune correnti ebraiche, non \u00e8 una confessione religiosa in s\u00e9. Costituisce le fondamenta di interpretazione religiosa mistica. La Cabala cerca di definire la natura dell'universo e dell'essere umano, la natura e lo scopo dell'esistenza e varie altre questioni ontologiche. Presenta anche metodi per aiutare a comprendere i relativi concetti e raggiungere cos\u00ec una realizzazione spirituale.\nLa Cabala si svilupp\u00f2 nell'ambito della tradizione ebraica e i cabalisti tradizionali, che nell'ebraismo sono chiamati \"Mekubbal\" (), spesso usano fonti ebraiche classiche per spiegare e dimostrare i suoi insegnamenti esoterici. I seguaci ebrei di tali insegnamenti sostengono che essa definisca il significato interiore della Bibbia ebraica (\"Tanakh\") e della letteratura rabbinica tradizionale nella dimensione trasmessa precedentemente nascosta, come anche l'importanza delle pratiche religiose ebraiche.\nI praticanti tradizionali credono che le prime origini formino un modello primordiale delle filosofie, religioni, scienze, arti e sistemi politici della Creazione. Storicamente, la Cabala emerse, dopo le prime forme di misticismo ebraico, nella Francia meridionale e Spagna dei secoli XII e XIII, venendo reinterpretata durante il rinascimento mistico ebraico del XVI secolo a Safed. Fu resa popolare in forma di ebraismo chassidico dal XVIII secolo in poi.\nL'interesse del ventesimo secolo nella Cabala ha ispirato un rinnovamento tra le confessioni religiose e ha contribuito ad una pi\u00f9 ampia spiritualit\u00e0 contemporanea tra non ebrei, generando inoltre una fiorente rinascita e importanza storica grazie alla ricerca accademica di recente costituzione.\nLe tradizioni della cabala.\nIn ebraico \"Qabbal\u00e1h\" significa \u00abricevere\u00bb, ma anche \u00abtradizione\u00bb (la parola ebraica designa anche la ricevuta, ad esempio in una transazione commerciale, e la funzione di ingresso del sabato, la maggiore festa ebraica); secondo questi insegnamenti essa rappresenta il livello pi\u00f9 elevato e profondo dell'ebreo poi manifesto nel metodo d'interpretazione esegetico della \"Torah\", definito in ebraico \"Sod\", \u00absegreto\u00bb. Le differenti traslitterazioni della parola oggigiorno tendono a denotare tradizioni alternative: la cabala ebraica non va quindi confusa con le cabale di tradizione occidentale, anche se queste sono ad essa direttamente ispirate.\nLa definizione di Cabala varia a seconda delle tradizioni e fini di coloro che la seguono, dalle sue origini religiose quale parte integrante dell'ebraismo, ai suoi pi\u00f9 tardi adattamenti occidentali, New Age e sincretici occultisti. La Cabala \u00e8 un insieme di insegnamenti esoterici intesi a spiegare il rapporto tra un immutabile, eterno e misterioso Ein Sof (\"senza fine\") e l'universo mortale e finito (creazione di Dio). Sebbene sia molto utilizzata da alcune correnti ebraiche, non \u00e8 una confessione religiosa in s\u00e9 e di per s\u00e9. Essa costituisce le fondamenta dell'interpretazione religiosa mistica. La Cabala mira a definire la natura dell'universo e dell'essere umano, la natura e lo scopo dell'esistenza e varie altre questioni ontologiche. Presenta inoltre i metodi per aiutare la comprensione di questi concetti e raggiungere quindi la realizzazione spirituale.\nLa Cabala in origine si svilupp\u00f2 interamente all'interno del pensiero ebraico e i cabalisti spesso utilizzano fonti ebraiche classiche per spiegare e dimostrare i loro insegnamenti esoterici. Questi insegnamenti sono ritenuti, dai praticanti dell'ebraismo rabbinico, a definire il significato interiore sia del \"Tanakh\" che della letteratura rabbinica tradizionale, e la rispettiva dimensione tramandata precedentemente nascosta, nonch\u00e9 a spiegare il significato delle osservanze religiose.\n\u00c8 difficile quindi chiarire con certezza i concetti esatti contenuti nella Cabala ebraica. Esistono varie scuole di pensiero con prospettive molto diverse, tuttavia sono tutte accettate come corrette. Le autorit\u00e0 halakhiche moderne hanno cercato di restringere il campo di applicazione e la diversit\u00e0 all'interno della Cabala, limitandone lo studio ad alcuni testi, in particolare lo \"Zohar\" e gli insegnamenti di Isaac Luria come tramandati tramite Hayim Vital. Ci\u00f2 nonostante anche tale proposizione fa ben poco per limitare l'ambito di comprensione e di espressione, poich\u00e9 inclusi in quelle opere sono i commentari degli scritti di Abulafia, lo \"Sefer Yetzirah\", gli scritti albotoniani e il \"Berit Menuhah\", noto agli eletti e che, come ha descritto pi\u00f9 recentemente Gershom Scholem, combina il misticismo estatico con quello teosofico. \u00c8 quindi importante tener in mente, quando si discute di argomenti come le \"Sefirot\" e le loro interazioni, che si tratta di concetti altamente \"astratti\" e che, nella migliore delle ipotesi, possono essere compresi \"solo intuitivamente\".\nLe origini remote.\nAlcuni praticanti tradizionali credono che le prime origini della cabala precedano le religioni del mondo e formino la struttura primordiale delle filosofie, religioni, scienze, arti e sistemi politici.\nLa Cabala, secondo i suoi \"cultori\", venne trasmessa da Dio direttamente ad Adamo e ad Abramo. La prima conoscenza cabalistica fu poi trasmessa oralmente dai patriarchi, dai profeti e dai saggi ( \"\u1e25a\u1e35am\" sing., \"\u1e25a\u1e35amim\" e/o \"chakhamim\" plur.), successivamente \"intrecciata\" in cultura e scritti religiosi ebraici. Secondo questa visione, la prima Cabala verso il X secolo p.e.v., fu una conoscenza aperta praticata da oltre un milione di persone nell'antico Israele. Conquiste straniere portarono i capi spirituali ebraici del tempo (il Sinedrio) a nascondere la conoscenza e renderla segreta, temendo che potesse essere usata impropriamente se fosse caduta nelle mani sbagliate. I capi del Sinedrio erano inoltre preoccupati che la pratica della Cabala da parte degli ebrei della diaspora ebraica, senza supervisione e senza la guida dei maestri, potesse condurli a pratiche errate e metodi proibiti. Di conseguenza, la Cabala nell'ambito dell'ebraismo rabbinico divenne segreta, proibita ed esoterica (\"Torat Ha`Sod\" ) per un millennio e mezzo.\nSecondo l'assiriologo finlandese Simo Parpola, il concetto di En Sof, o En Sof Or, deriva dal mesopotamico A\u0161\u0161ur (Dio trascendente), cos\u00ec come l'intero sistema della Cabala deriva dall'albero sacro della religione mesopotamica.\nStoricamente, la Cabala \u00e8 emersa, dopo le prime forme di misticismo ebraico, nella Provenza del XII e XIII secolo e in Spagna, venendo reinterpretata nella rinascita mistica ebraica della Palestina ottomana del XVI secolo. Si diffuse insieme all'ebraismo chassidico dal XVIII secolo in poi. L'interesse per la cabala nel Novecento ha ispirato un rinnovamento ebraico intraconfessionale e ha contribuito ad una pi\u00f9 ampia spiritualit\u00e0 contemporanea non ebraica, nonch\u00e9 a coinvolgere la sfera accademica e storica con la recente costituzione di studi ebraici specialistici.\nAspetti del pensiero cabalistico ebraico.\nLa Cabala non si discosta dagli insegnamenti tradizionali ebraici e dalla pratica della Torah, di cui sarebbe l'espressione \"interna\" come l'anima in rapporto al corpo e lo studio della Torah rispetto alle Mitzvot: essa \u00e8 quindi parte integrante della religione ebraica. Gershom Scholem pur sottolineandone la tipicit\u00e0 ebraica ha notato gli elementi comuni e le connessioni storiche tra questo misticismo e quello greco e cristiano.\nBase del pensiero cabalistico \u00e8 la Bibbia ebraica o \"Tanakh\" (acronimo per \"Torah, Profeti, Scritti\"). La secolare esegesi ebraica del \"Tanakh\", gi\u00e0 contenuta nell'halakh\u00e1h (Mizvot e presentazione della casistica giuridica), nell'haggad\u00e1h (sotto forma narrativa), nei due Talmud\u00edm, il babilonese e il gerosolimitano, e nei molti midrash\u00edm, ormai da secoli posta l'interpretazione del testo sacro al centro della vita dell'ebreoSi fa risalire l'inizio della diffusione della visione cabalistica al libro Zohar (splendore), pubblicato intorno al XIII secolo ma, secondo la tradizione ebraica, scritto da Rabbi Shimon bar Yohai nel II secolo, o al precedente S\u00e9pher Yetzir\u00e0h (Libro della formazione) attribuito ad Abramo che per\u00f2 \u00e8, secondo alcuni, un'opera pi\u00f9 esegetica che filosofica; la pi\u00f9 importante diffusione del pensiero della Cabala anche tra la gente, sorge con il Chassidismo, inizialmente grazie al Besht.Nell'ambito dell'era corrente (reputata dall'Ebraismo come \"era messianica\") la Cabala \u00e8 facilmente a disposizione di tutto il popolo d'Israele, secondo i Nevi\u00ecm pervaso dallo spirito profetico, come previsto anche nei testi Nevi\u00ecm del canone ebraico della Torah.\nVisione complessiva.\nSecondo lo Zohar, testo fondamentale del pensiero cabalistico, lo studio della Torah pu\u00f2 procedere lungo quattro livelli di interpretazione (esegesi). Tali quattro livelli sono chiamati \"Pardes\" dalle rispettive lettere iniziali (PRDS , frutteto).\nLa Cabala \u00e8 considerata dai suoi seguaci come una parte necessaria dello studio della Torah \u2013 tale studio biblico (del \"Tanakh\" e della letteratura rabbinica) essendo un dovere inerente per gli ebrei osservanti. La Cabala insegna dottrine che sono accettate da alcuni ebrei come vero significato dell'Ebraismo, mentre altri ebrei hanno rifiutato queste dottrine come eretiche e antitetiche all'Ebraismo stesso. Dopo la Cabala medievale, e specialmente dopo il suo sviluppo e sintesi nel XVI secolo, la cabala sostitu\u00ec la filosofia ebraica (\"hakira\") quale teologia ebraica tradizionale, sia nei circoli accademici che nell'immaginario popolare. Con l'arrivo del modernismo, tramite l'influenza dell\u2018\"haskalah\", ci\u00f2 \u00e8 cambiato tra le correnti ebraiche non ortodosse, sebbene lo studio accademico e le applicazioni spirituali intraconfessionali del XX secolo (in particolare quelle del neochassidismo) abbiano risvegliato un seguito oltre l'ortodossia.\nGli studiosi dibattono se il termine \"cabala\" sia nato col filosofo ebreo Solomon ibn Gabirol (1021-1058) o con il cabalista spagnolo del XIII secolo Bahya ben Asher. Mentre altri termini sono stati utilizzati in molti documenti religiosi dal II secolo fino ad oggi, il termine \"cabala\" \u00e8 diventato il descrittivo principale delle conoscenze e pratiche esoteriche ebraiche. La letteratura mistica ebraica, che \u00e8 servita come base per lo sviluppo del pensiero cabalistico, si \u00e8 sviluppata attraverso una tradizione teologica insita nell'Ebraismo sin dall'antichit\u00e0, come parte di una pi\u00f9 ampia letteratura rabbinica. Il suo sviluppo teorico pu\u00f2 essere caratterizzato da scuole alternative e fasi successive. Dopo l'esperienza profetica della Bibbia ebraica (Tanakh), le prime scuole documentate di teoria e metodo specificamente mistici nell'Ebraismo si trovano nel I e II secolo, descritti nei testi delle \"Heikhalot\" (\"palazzi\" superni) e nel primo libro esistente sull'esoterismo ebraico, lo \"Sefer Yetzirah\". Il loro metodo, noto come misticismo \"Merkabah\" (contemplazione del \"Carro\" Divino) dur\u00f2 fino al X secolo, dove \u00e8 venne sussunto dalla comparsa dottrinale della Kabbalah nel Medioevo nell'Europa sud-occidentale dei secoli XII e XIII. I suoi insegnamenti, incorporati nello \"Zohar\", che divenne il fondamento del successivo misticismo ebraico, venendo reinterpretato nei primi sviluppi moderni della Safed del XVI secolo, in Galilea, mediante il nuovo sistema di Isaac Luria. La Cabala lurianica venne diffusa popolarmente come una mistica sociale per l'intera comunit\u00e0 ebraica in tutto il XVIII secolo tra gli ebrei chassidici dell'Europa orientale, insieme alle sue nuove nozioni di leadership mistica.\nStudi storico-accademici del misticismo ebraico riservano il termine \"cabala\" a designare le dottrine particolari e distintive che emersero testualmente e furono pienamente espresse nel Medioevo, diversificate dai precedenti concetti e metodi mistici \"Merkabah\". Secondo questa classificazione descrittiva, entrambe le versioni di teoria cabalistica, la zoharica-medievale e la lurianica della prima et\u00e0 moderna, insieme costituiscono la tradizione teosofica della Cabala, mentre la Cabala meditativa-estatica incorpora una tradizione medievale parallela correlata. Una terza tradizione, collegata ma pi\u00f9 schivata, tratta delle argomentazioni magiche della Cabala pratica. Lo studioso Moshe Idel, per esempio, scrive che questi tre modelli basilari possono essere individuati come operanti in tutta la storia della mistica ebraica al di l\u00e0 del particolare contesto cabalistico dell'et\u00e0 medievale. tali modelli possono essere facilmente distinti per il loro intento primario rispetto a Dio:\nDifferenze tra la Cabala ebraica e le altre.\nDal Rinascimento in poi i testi cabalistici ebraici entrarono nella cultura non ebraica, dove furono studiati e tradotti da ebraisti cristiani e occultisti ermetici. Le tradizioni sincretiche della Cabala cristiana ed ermetica si svilupparono indipendentemente della Cabala ebraica, interpretando i testi ebraici come saggezza antica universale. Entrambe hanno adattato liberamente i concetti ebraici, scorporandoli dalla loro esegesi ebraica, in modo da fonderli con altre teologie, tradizioni religiose e associazioni magiche. Col declino della Cabala cristiana nell'Et\u00e0 della Ragione, la Cabala ermetica ha continuato come tradizione centrale sotterranea dell'esoterismo occidentale. Attraverso queste associazioni non ebraiche con il magico, l'alchimia e la divinazione, la Cabala ha acquisito alcune connotazioni popolari occulte vietate all'interno dell'Ebraismo, dove la Cabala pratica teurgica ebraica \u00e8 una tradizione minore consentita solo ad una ristretta \u00e9lite. Oggigiorno, molte pubblicazioni sulla Cabala appartengono al New Age non ebraico e alle tradizioni occulte, non dando quindi un quadro preciso della Cabala ebraica. Pubblicazioni accademiche e tradizionali invece traducono e studiano la Cabala ebraica, presentandola ad un pi\u00f9 vasto pubblico di lettori.\nOrigini del misticismo giudaico.\nSecondo l'interpretazione tradizionale, la Cabala risale all'Eden. \u00c8 pervenuta da un passato remoto come rivelazione a tzadikim (giusti) eletti, e, per la maggior parte, \u00e8 stata preservata solo da pochi privilegiati. Il Giudaismo talmudico registra la sua visione del corretto protocollo per insegnare questa saggezza, cos\u00ec come molti dei rispettivi concetti, nel \"Talmud\", Trattato \"Hagigah\", Capitolo 2.\nStudi contemporanei asseriscono che varie scuole di esoterismo ebraico nacquero in differenti periodi della storia ebraica, ognuno a riflettere non solo forme precedenti di misticismo, ma anche l'ambiente intellettuale e culturale di quel periodo storico. Risposte a domande di trasmissione, lignaggio, influenza e innovazione variano molto e non possono essere facilmente riassunti.\nOrigine dei termini.\nIn origine, la conoscenza cabalistica era reputata parte integrante della Torah orale, data da Dio a Mos\u00e8 su Monte Sinai verso il XIII secolo p.e.v., anche se c'\u00e8 un'opinione che la Cabala sia iniziata con Adamo. Quando gli Israeliti arrivarono a destinazione e si stabilirono a Canaan, per alcuni secoli la conoscenza esoterica venne conosciuta per il suo aspetto di meditazione pratica, nota come \"Hitbonenut\" (), \u2013 l\u2018\"Hitbodedut\" () di Rebbe Nachman di Breslov, tradotto con \"star solo\" o \"isolarsi\" \u2013 o con un termine differente che descrive il fine desiderato di profezia pratica (\"NeVu'a\" ).\nDurante il V secolo p.e.v., quando le scritture del Tanakh vennero redatte e canonizzate, e la conoscenza segreta cifrata all'interno dei vari scritti e delle pergamene (\"Megilot\"), tale conoscenza venne indicata come \"Ma'aseh Merkavah\" () e \"Ma'aseh B'reshit\" (), rispettivamente \"l'atto del Carro\" e \"l'atto della Creazione\". Il misticismo Merkavah allude alla conoscenza criptata dentro il libro del profeta Ezechiele che descrive la sua visione del \"Carro Divino\". Misticismo \"B'reshit\" si riferisce al primo capitolo del Libro della Genesi () nella Torah, che si crede contenga segreti sulla creazione dell'universo e sulle forze della natura. Questi termini vengono anche citati nel secondo capitolo del trattato talmudico \"Hagigah\".\nElementi mistici della Torah.\nSecondo i seguaci della Cabala, la sua origine inizia con segreti che Dio rivel\u00f2 ad Adamo. Letta da successive generazioni di cabalisti, la descrizione biblica della creazione nel Libro della Genesi svela i misteri circa la divinit\u00e0 stessa, la vera natura di Adamo ed Eva, il Giardino dell'Eden, l'Albero della conoscenza del Bene e del Male e l'Albero della vita, nonch\u00e9 l'interazione di queste entit\u00e0 con il Serpente che porta al disastro quando mangiano il frutto proibito, come riportato in .\nLa Bibbia offre ampio materiale aggiuntivo di speculazione mitica e mistica. Le visioni del profeta Ezechiele, in particolare, hanno causato molta speculazione mistica, come anche la visione del Tempio di Isaia (). La visione di Giacobbe che sogn\u00f2 la scala verso il cielo, ha fornito un altro esempio di esperienza esoterica. Gli incontri di Mos\u00e8 con il Roveto ardente e con Dio sul Monte Sinai, sono evidenze di eventi mistici nella Torah che costituiscono l'origine delle credenze mistiche ebraiche.\nLe 72 lettere del Nome di Dio (\"Shemhamphorasch\") che vengono utilizzate nel misticismo ebraico per scopi di meditazione, derivano dall'espressione verbale ebraica con cui Mos\u00e8 parl\u00f2 in presenza di un angelo, mentre il Mare di Giunco si apriva, permettendo agli ebrei di sfuggire ai loro aggressori che si avvicinavano. Il miracolo dell'Esodo, che port\u00f2 Mos\u00e8 a ricevere i Dieci Comandamenti, e l'interpretazione ortodossa dell'accettazione della Torah sul Monte Sinai, ha preceduto la creazione della prima nazione ebraica di circa 300 anni prima di Re Saul.\nDottrine mistiche dell'Era Talmudica.\nNei primi mesi del giudaismo rabbinico (primi secoli del primo millennio e.v.), i termini \"Ma'aseh Bereshit\" (\"Opere della Creazione\") e \"Ma'aseh Merkabah\" (\"Opere del Trono/Carro Divino\") indicano chiaramente la natura midrashica di queste speculazioni: sono in realt\u00e0 basate su e , mentre i nomi \"Sitrei Torah\" (aspetti nascosti della Torah) e \"Razei Torah\" (i segreti della Torah) indicano il loro carattere di tradizione segreta. Un termine supplementare ha inoltre ampliato la conoscenza esoterica ebraica, cio\u00e8 \"Chokmah Nistara\" (saggezza nascosta).\nLa dottrina talmudica proib\u00ec l'insegnamento pubblico di dottrine esoteriche e ammon\u00ec sui relativi pericoli. Nella Mishnah (\"Hagigah\" 2:1), i rabbini venivano avvertiti di insegnare le dottrine mistiche della creazione solo ad uno studente alla volta. Per evidenziare il pericolo, in un aneddoto aggadico (\"leggendario\"), quattro importanti rabbini del periodo della mishnaico (I secolo e.v.) si dice avessero visitato il Frutteto (cio\u00e8, il Paradiso, \"pardes\", ebraico: , lett. \"frutteto\"):\nIn ragguardevoli letture di questa leggenda, solo Rabbi Akivaa era adatto a gestire lo studio delle dottrine mistiche. I \"Tosafot\", commentari medievali del Talmud, dicono che i quattro saggi \"non ascesero letteralmente al luogo, ma sembravano ascendere\". D'altra parte, Rabbi Louis Ginzberg (1873-1953) scrive nella \"Jewish Encyclopedia\" (1901\u20131906), che il trasporto in paradiso \"deve essere preso letteralmente e non allegoricamente\". Per un'ulteriore analisi, si veda la voce \"I quattro Rabbini nel Pardes\".\nMaimonide interpreta \"pardes\" come fisica e non come misticismo.\nScuole precabalistiche.\nI metodi e le dottrine mistiche dei testi degli Hekhalot (\"Camere/Palazzi\" celesti) e Merkavah (\"Carro/Trono\" divino), denominati dagli studiosi moderni in base a questi motivi ripetuti, durarono dal I secolo p.e.v. fino al X secolo e.v., prima di lasciare il posto a documentati manoscritti della Cabala. Gli iniziati si diceva \"scendessero dal carro\", forse un riferimento all'introspezione del viaggio celeste attraverso i reami spirituali. L'obiettivo finale era quello di arrivare davanti allo stupore del trascendente, piuttosto che alla vicinanza del Divino. Dall'VIII all'XI secolo, i testi Hekhalot e il protocabalistico \"Sefer Yetzirah\" (\"Libro della Creazione\") si fecero strada negli ambienti ebraici dell'Europa.\nUn altro movimento mistico influente separato, poco prima dell'arrivo della teoria cabalistica, \u00e8 stato quello dei \"Chassidei Ashkenaz\" (\u05d7\u05e1\u05d9\u05d3\u05d9 \u05d0\u05e9\u05db\u05e0\u05d6) o pietisti tedeschi medievali nel periodo 1150-1250. Questo movimento etico-ascetico sorse soprattutto presso una sola famiglia di studiosi, la famiglia Kalonymus della Renania francese e tedesca.\nCabala medievale.\nStudiosi moderni hanno identificato diverse confraternite mistiche attive in Europa a partire dal XII secolo. Alcune, come il \"Circolo Iyyun\" e la \"Circolo Cherubino Unico\", erano veramente esoteriche, la maggioranza per\u00f2 rimanendo in gran parte anonime.\nCi sono stati alcuni Rishonim (\"Saggi Anziani\") dell'Ebraismo che sono rinomati per essere stati esperti di Cabala. Uno dei pi\u00f9 noti \u00e8 Nachmanide (detto il \"Ramban\") (1194-1270), il cui commentario alla Torah \u00e8 considerato esser basato sulla conoscenza cabalistica. Anche Bahya ben Asher (detto il \"Rabbeinu Behaye\") (m. 1340), combinava il commentario della Torah con la Cabala. Un altro era Isacco il Cieco (1160-1235), il maestro di Nachmanide, del quale si afferma abbia scritto la prima opera di Cabala classica, il \"Bahir\" (Libro della \"Luminosit\u00e0\" ).\n\"Sefer haBahir\" e un'altra opera, il \"Trattato dell'Emanazione Sinistra\", probabilmente composta in Spagna da Isaac ben Isaac ha-Kohen, mise le basi per la composizione del \"Sefer Zohar\" (\"Libro dello Splendore\"), scritto da Moses de Le\u00f3n e il suo circolo mistico alla fine del XIII secolo, ma attribuito al saggio talmudista Shimon bar Yohai. Lo Zohar dimostr\u00f2 d'essere il primo vero scritto cabalistico \"popolare\", e il pi\u00f9 influente. Dal XIII secolo in poi, la Cabala inizi\u00f2 a venir diffusa largamente e si ramific\u00f2 in molteplici opere letterarie. Gli storici del XIX secolo, per esempio Heinrich Graetz, hanno sostenuto che l'emergere pubblicamente dell'esoterismo ebraico in questo momento coincida e rappresenti una risposta alla crescente influenza della filosofia razionalista di Maimonide e dei suoi seguaci. Gershom Scholem ha cercato di refutare questo punto di vista come parte della sua resistenza al vedere la Cabala come una semplice reazione al razionalismo ebraico medievale. Sostenere un ascendente gnostico deve essere reputato come parte di questa strategia. Pi\u00f9 di recente, Moshe Idel e l'ebraista Elliot Wolfson hanno sostenuto autonomamente che l'impatto di Maimonide pu\u00f2 essere visto nel passaggio dall'oralit\u00e0 alla scrittura nel XIII secolo. Cio\u00e8, i cabalisti si impegnarono a registrare per iscritto molte delle loro tradizioni orali, in parte come risposta al tentativo di Maimonide di spiegare filosoficamente gli antichi argomenti esoterici.\nMolti ebrei ortodossi respingono l'idea che la Cabala abbia subito un notevole sviluppo storico o cambiamenti come sopra descritti. Dopo che la composizione nota col titolo di Zohar fu presentata al pubblico nel XIII secolo, il termine \"Cabala\" cominci\u00f2 a riferirsi pi\u00f9 specificamente agli insegnamenti derivati e relativi allo \"Zohar\". In un tempo successivo, il termine inizi\u00f2 ad essere generalmente applicato a insegnamenti zoharici come sviluppati da Isaac Luria (detto l'Arizal). Gli storici generalmente fanno risalire l'inizio della Cabala come sostanziale influenza nel pensiero e pratica ebraici con la pubblicazione dello Zohar e culminante con la diffusione degli insegnamenti dell'Arizal. La maggior parte degli ebrei haredi accettano lo Zohar come rappresentante del \"Ma`aseh Merkavah\" e \"Ma'aseh B`reshit\" ai quali si fa riferimento nei testi talmudici.\nPrima era moderna: Cabala lurianica.\nDopo gli sconvolgimenti e le spaccature nel mondo ebraico quale risultato dell'antisemitismo durante il Medioevo, l'Inquisizione spagnola e il trauma nazionale dell'espulsione dalla Spagna nel 1492 (\"Decreto di Alhambra\"), che posero termine allo sviluppo ebraico spagnolo, gli ebrei iniziarono a cercare segni di quando il tanto atteso Messia sarebbe venuto a confortarli nel loro esilio doloroso. Negli anni 1500 la comunit\u00e0 di Safed in Galilea divenne il centro di mistica ebraica, di studi esegetici, giuridici e liturgici. I mistici di Safed reagirono all'espulsione spagnola inserendo un fuoco messianico nella dottrina e pratica cabalistiche. Moses Cordovero e la sua scuola popolarizz\u00f2 gli insegnamenti dello Zohar, che fino ad allora era stato solo un lavoro limitato a pochi adepti. Le opere profonde di Cordovero diedero una sistematizzazione alla Cabala precedente. Anche l'autore dello \"Shulkhan Arukh\" (il \"Codice della Legge\" della normativa ebraica), Rabbi Yosef Karo (1488-1575), fu uno studioso della Cabala, tenendo un diario mistico personale. Moshe Alshich scrisse un commentario mistico sulla Torah e Shlomo Halevi Alkabetz scrisse commentari cabalistici e poesie esoteriche.\nIl messianismo dei mistici di Safed culmin\u00f2 nel mondo ebraico con la pi\u00f9 grande trasformazione della Cabala tramite la spiegazione della sua nuova interpretazione da parte di Rabbi Isaac Luria (1534-1572), proposta dai suoi discepoli Hayim Vital e Israel Sarug. Entrambi trascrissero gli insegnamenti di Luria (in forme varianti), provocandone una grande popolarit\u00e0, con Sarug che diffuse la Cabala lurianica in tutta l'Europa, e Vital che redasse la versione infine diventata canonica. Gli insegnamenti di Luria vennero a rivaleggiare l'influenza dello Zohar e oggigiorno Luria, insieme a Mos\u00e8 de Leon, rimane il mistico pi\u00f9 influente della storia ebraica.\nProibizioni di studio cabalistico.\nLa proibizione di studiare la Cabala fu tolta grazie agli sforzi del cabalista del XVI secolo Abraham Azulai (1570\u20131643).\nLa questione, tuttavia, \u00e8 se il divieto sia mai esistito in primo luogo. Per quanto riguarda la citazione di Avraham Azulai di cui sopra, ci sono molte versioni in traduzione \u2013 eccone un'altra:\nLe frasi riguardanti l'anno 1490 sono mancanti anche dall'edizione ebraica di \"Hesed L'Avraham\", la fonte primaria da cui citano entrambi. Inoltre, secondo Azulai il divieto fu revocato 30 anni prima della sua nascita, un periodo di tempo che sarebbe coinciso con la pubblicazione da parte di Hayim Vital dell'insegnamento di Isaac Luria. Moshe Isserles interpret\u00f2 che ci fosse solo una restrizione minore, affermando: \"La propria pancia deve essere piena di carne e vino, per discernere tra il proibito e il permesso.\" Anche il Gaon di Vilna afferma: \"Non c'\u00e8 mai stato alcun divieto o promulgazione che limiti lo studio della saggezza della Cabala. Chiunque dice che ci sia stato [tale divieto], non ha mai studiato la Cabala, non ha mai visto il Pardes e parla come un ignorante.\"\nSefarditi e Mizrahi.\nLa Cabala degli studiosi biblici sefarditi e mizrah\u00ec (Medio Oriente, Maghreb e Caucaso) ha una lunga storia. La Cabala in varie forme \u00e8 stata ampiamente studiata, commentata e ampliata dagli studiosi maghrebini, turchi, yemeniti e asiatici del XVI secolo in poi. Fior\u00ec tra gli ebrei sefarditi a Tzfat (Safed), anche prima dell'arrivo di Isaac Luria. Yosef Karo, autore dello \"Shulchan Arukh\", faceva parte della scuola cabalista di Tzfat. Shlomo Halevi Alkabetz, autore dell'inno \"Lekhah Dodi\", insegn\u00f2 l\u00ec.\nIl suo discepolo Moses Cordovero scrisse il \"Pardes Rimonim\", un'esaustiva compilazione di insegnamenti cabalistici su una variet\u00e0 di argomenti fino al suo tempo. Cordovero diresse inoltre l'Accademia di Tzfat fino alla sua morte, quando Isaac Luria sal\u00ec alla ribalta. Il discepolo del Rabbi Moses, Eliyahu de Vidas redasse l'opera classica \"Reishit Chochma\", combinando insegnamenti cabalistici e \"mussar\" (morali). Anche Hayim Vital studi\u00f2 sotto Cordovero, ma con l'arrivo di Luria divenne il suo principale discepolo. Vital afferm\u00f2 di essere l'unico autorizzato a trasmettere gli insegnamenti dell'Arizal, sebbene anche altri discepoli pubblicarono libri che presentano gli insegnamenti di Luria.\nLa tradizione cabalista orientale continua fino ad oggi tra i saggi sefarditi e mizrahi, e rispettivi circoli di \"hakhamim\". Tra le principali personalit\u00e0 si annoverano lo yemenita Shalom Sharabi (1720\u20131777) della Sinagoga Beit El, il gerosolimitano Chaim Joseph David Azulai (1724\u20131806), il capo spirituale di Baghdad Ben Ish Chai (1832\u20131909), e la dinastia Abuhatzeira.\n\"Maharal\".\nUno dei teologi pi\u00f9 innovativi del primo ebraismo moderno fu Judah Loew (1525-1609) noto come \"il Maharal di Praga\". Molte delle sue opere scritte sopravvivono e sono studiate per la loro insolita combinazione di misticismo ebraico e filosofia. Sebbene avesse grande dimestichezza nell'apprendimento cabalistico, il Marahal esprime il pensiero mistico ebraico con un suo approccio individuale, senza alcun riferimento a termini cabalistici. Judah Loew \u00e8 pi\u00f9 noto nella cultura popolare per la leggenda del golem di Praga, associata a lui nel folklore. Tuttavia, il suo pensiero ha molto influenzato lo Chassidismo, per esempio nello studio introspettivo insegnato dalla scuola chassidica di Przysucha. Nel corso del XX secolo, il rabbino ortodosso Isaac Hutner (1906-1980) continu\u00f2 a diffondere le opere del Maharal indirettamente tramite propri insegnamenti e pubblicazioni all'interno delle yeshivah lituane non chassidiche.\nMisticismo sabbatiano e dunmeh.\nLe aspirazioni spirituali e mistiche di molti ebrei rimasero frustrate dopo la morte di Isaac Luria e dei suoi discepoli e colleghi. Per molti non si prospettava nessuna speranza dopo le devastazioni e uccisioni di massa dei pogrom che seguirono sulla scia della strage di Chmielnicki (1648-1654), il pi\u00f9 grande singolo massacro di ebrei fino all'Olocausto, e fu in questo periodo che uno studioso controverso dal nome di Sabbatai Zevi (1626-1676) cattur\u00f2 i cuori e le menti delle masse ebraiche di quel tempo, con la promessa di un nuovo millenarismo messianico sotto forma della sua stessa persona.\nIl suo carisma, gli insegnamenti mistici che includevano ripetuti pronunciamenti della santo Tetragramma in pubblico, legati ad una personalit\u00e0 instabile e con l'aiuto del suo pi\u00f9 grande e appassionato discepolo, Nathan di Gaza, convinse le masse ebraiche che il Messia ebreo era finalmente arrivato. Sembr\u00f2 che gli insegnamenti esoterici della Cabala avessero trovato il loro \"campione\" e trionfassero, ma questa era della storia ebraica capitol\u00f2 quando Zevi divenne un apostata dell'Ebraismo, convertendosi all'Islam dopo essere stato arrestato dal sultano ottomano e minacciato di morte per esecuzione, accusato di aver tentato un piano per conquistare il mondo e ricostruire il Tempio di Gerusalemme. Non volendo rinunciare alle loro aspettative messianiche, una minoranza di seguaci ebrei di Zevi si convert\u00ec all'Islam insieme a lui.\nMolti dei suoi seguaci, noti come \"sabbatiani\", continuarono ad adorarlo in segreto, spiegando la sua conversione non come un tentativo di salvarsi la vita, ma di recuperare le scintille della santit\u00e0 in ogni religione \u2013 di conseguenza molti dei rabbini a guida delle comunit\u00e0 ebraiche stettero sempre in guardia per sradicare tali seguaci dalle loro file. Il movimento Dunmeh (\"convertiti\" in turco) nella Turchia moderna \u00e8 un residuo superstite dello scisma sabbatiano. Il movimento sabbatiano infatti venne seguito da quello dei frankisti che furono discepoli di Jacob Frank (1726-1791), anch'egli un apostata dell'Ebraismo, apparentemente convertendosi al Cattolicesimo.\nA causa del caos provocato nel mondo ebraico, il divieto rabbinico contro lo studio della Cabala si afferm\u00f2 saldamente all'interno della religione ebraica. Una delle condizioni che consentiva lo studio e l'impegno nella Cabala fu quello di aver oltrepassato i quarant'anni. Tale requisito di et\u00e0 sorse proprio in questo periodo e non \u00e8 di origine talmudica, bens\u00ec rabbinica. Molti ebrei hanno familiarit\u00e0 con questa sentenza, ma non sono a conoscenza delle sue origini. Inoltre, il divieto non \u00e8 di natura halakhica: secondo Moses Cordovero, in base alla Halakhah uno deve avere vent'anni per potersi impegnare nello studio della Cabala. Molti cabalisti illustri, come Isaac Luria, Rabbi Nachman di Breslov, e Yehuda Ashlag, avevano meno di vent'anni quando iniziarono il loro studio cabalistico.\nCabala tradizionale dell'era moderna.\nRabbi Mos\u00e8 Luzzatto (1707\u20131746), basato in Italia, fu un precoce studioso del Talmud, che arriv\u00f2 alla conclusione che ci fosse la necessit\u00e0 di un insegnamento e studio pubblico della Cabala. Stabil\u00ec una yeshivah di studi cabalistii e reclut\u00f2 attivamente gli studenti e, in aggiunta, redasse abbondanti manoscritti in uno stile ebraico chiaro e avvincente, che si guadagn\u00f2 l'attenzione sia di ammiratori che di critici rabbinici timorosi del possibile avvento di un altro \"potenziale Shabbetai Zevi (falso messia)\". Fu costretto da questi avversari rabbinici a chiudere la sua scuola, consegnare e distruggere molti dei suoi pi\u00f9 preziosi scritti cabalistici inediti, e ad andare in esilio nei Paesi Bassi. Infine si trasfer\u00ec in Terra d'Israele. Alcune delle sue opere pi\u00f9 importanti, come \"Derekh Hashem\", sopravvivono e sono utilizzate come testi di base nel mondo della mistica ebraica.\nRabbi Elijah di Vilna (il Gaon di Vilna) (1720-1797), residente in Lituania, ebbe i suoi insegnamenti codificati e diffusi dai suoi discepoli, tra cui Rabbi Chaim Ickovits che pubblic\u00f2 l'opera etico-mistica \"Nefesh HaChaim\". Tuttavia, egli era fermamente opposto al nuovo movimento chassidico e aveva messo in guardia contro le loro manifestazioni pubbliche di fervore religioso ispirate dagli insegnamenti mistici del loro rabbini. Sebbene il Gaon non fosse favorevole al movimento chassidico, non vietava per\u00f2 lo studio e l'impegno nella Cabala. Ci\u00f2 \u00e8 evidente dai suoi scritti nel \"Even Shlema\": \"Colui che \u00e8 in grado di capire i segreti della Torah e non cerca di capirli sar\u00e0 giudicato severamente, possa Dio aver misericordia\" (Gaon di Vilna, \"Even Shlema\" 8:24); \"La Redenzione si realizzer\u00e0 solo attraverso l'apprendimento della Torah, e l'essenza della Redenzione dipende dall'apprendimento della Cabala\" (Gaon di Vilna, \"Even Shlema\" 11:3).\nNella tradizione orientale cabalistica Mizrah\u00ec, Shalom Sharabi (1720\u20131777) dello Yemen fu uno dei maggiori interpreti delle opere dell'Arizal. La Sinagoga Beit El, \"yeshivah dei cabalisti\" che venne a dirigere, fu una delle poche comunit\u00e0 che introdusse la meditazione lurianica nella preghiera comunitaria.\nNel XX secolo, Yehuda Ashlag (1885\u20141954) nel Mandato della Palestina, fu il cabalista esoterico principale secondo il metodo tradizionale, e tradusse lo Zohar in ebraico con un nuovo approccio basato sulla Cabala lurianica.\nEbraismo chassidico.\nRabbi Israel ben Eliezer, detto il Baal Shem Tov (1698\u20131760), fondatore dello chassidismo nella zona dell'Ucraina, diffuse degli insegnamenti basati sulla Cabala lurianica, ma adattati ad uno scopo diverso di immediata percezione psicologica dell'Onnipresenza divina nel mondano. Il fervore emotivo, estatico del primo chassidismo si era sviluppato da precedenti circoli \"Nistarim\" di attivit\u00e0 mistica, ma ora cercavano una rinascita comunitaria della gente comune ridefinendo l'Ebraismo attorno al principio centrale di \"deveikuth\" (congiunzione mistica con Dio) per tutti. Questo nuovo approccio trasform\u00f2 per la prima volta la teoria cabalistica precedentemente esoterica ed elitista, in un movimento popolare di misticismo sociale, con le sue dottrine, i suoi testi classici, i suoi insegnamenti e pratiche. Dal Baal Shem Tov si originarono le vaste correnti di scuole chassidiche, ciascuna con interpretazioni e filosofie diverse. Lo Chassidismo istitu\u00ec un nuovo concetto di leadership \"Tzadik\" nel misticismo ebraico, dove i privilegiati studiosi di testi mistici assumevano ora un ruolo sociale come attuatori e intercessori della Divinit\u00e0 a favore delle masse. Con il consolidamento del movimento nel XIX secolo, la sua guida divenne dinastica. Tra le scuole chassidiche successive si annoverano:\nInfluenze del XX secolo.\nIl misticismo ebraico ha influenzato il pensiero di alcuni dei pi\u00f9 grandi teologi ebrei del XX secolo, al di l\u00e0 di possibili tradizioni cabalistiche o chassidiche. Il primo rabbino capo della Palestina mandataria, Abraham Isaac Kook, era un pensatore mistico che attinse pesantemente da concetti cabalistici nella propria terminologia poetica. I suoi scritti riguardano la fusione delle false divisioni tra sacro e profano, razionale e mistico, giuridico e fantasioso. Gli studenti di Joseph Soloveitchik, figura di spicco dell'Ebraismo ortodosso moderno apprendono l'influenza dei simboli cabalistici grazie alle sue opere filosofiche. Il Neochassidismo, piuttosto che la Cabala, ha formato la filosofia del dialogo di Martin Buber e l'Ebraismo conservatore di Abraham Joshua Heschel. I simboli lurianici di Tzimtzum e Shevirah hanno influenzato i teologi dell'Olocausto.\nConcetti.\nDio nascosto e rivelato.\nLa natura del Divino spinse i cabalisti a distinguere due aspetti di Dio: \nI cabalisti parlano del primo come \"Ein/Ayn Sof\" (\u05d0\u05d9\u05df \u05e1\u05d5\u05e3 \"l'infinito/senza fine\", letteralmente \"ci\u00f2 che non ha limiti\"). Dell'impersonale Ein Sof nulla pu\u00f2 essere afferrato. Il secondo aspetto delle emanazioni divine invece \u00e8 accessibile alla percezione umana, interagendo dinamicamente in tutta l'esistenza fisica e spirituale, rivelando immanentemente il Divino e vincolandolo alla vita dell'uomo. I cabalisti ritengono che questi due aspetti non siano in contraddizione, ma si completino a vicenda, con le emanazioni che rivelano il mistero nascosto all'interno della Divinit\u00e0.\nLo Zohar interpreta le prime parole del Libro della Genesi \"BeReishit Bara Elohim \u2013 In principio Dio cre\u00f2\" come \"Con il livello di \"Reishit-Beginning\" l'Ein Sof cre\u00f2 \"Elohim\"-la manifestazione di Dio nella Creazione:\nLa struttura delle emanazioni \u00e8 stato caratterizzato in vari modi: Sefirot (attributi divini) e Partzufim (\"facce\" divine), Ohr (luce e flusso spirituale), Nomi di Dio e la Torah superna, Olamot (mondi spirituali), Albero divino e Uomo archetipale, Carro angelico e Palazzi, maschio e femmina, strati investiti di realt\u00e0, santa vitalit\u00e0 interiore e gusci esteriori Qelipot, 613 incanalazioni (\"membra\" del Re) e anime divine dell'uomo. I cabalisti vedono tutti gli aspetti come unificati mediante la loro dipendenza assoluta dalla loro origine nell'Ein Sof.\nLe Sefirot e il Femminile divino.\nLe \"Sefirot\" (termine scritto anche \"sephirot\" o \"sephiroth\" - \"sefirah\" al singolare) sono le dieci emanazioni e gli attributi di Dio con cui Egli sostiene continuamente l'universo in esistenza. Lo Zohar e altri testi formativi elaborano il loro emergere dal nascondimento e dal potenziale infinito nell'unit\u00e0 dell'Ein Sof. Cordovero li organizza come una luce versata in dieci vasi (\"kli\") creati. Un confronto del suo conteggio con quello di Luria, li descrive il duplice aspetto razionali e inconscio della Cabala. Due metafore vengono utilizzate per descrivere le \"Sefirot\", la loro manifestazione teocentrica come Albero della Vita e Albero della conoscenza del bene e del male, e la loro corrispondenza antropocentrica nell'uomo, esemplificato come Adam Kadmon. Questa prospettiva bidirezionale incarna la natura inclusiva ciclica del flusso divino, dove hanno validit\u00e0 le prospettive alternative divine e umane. La metafora centrale dell'uomo permette la comprensione umana delle Sefirot, poich\u00e9 corrispondono alle facolt\u00e0 psicologiche dell'anima e incorporano gli aspetti maschili e femminili secondo (\"Dio cre\u00f2 l'uomo a sua immagine; a immagine di Dio lo cre\u00f2; maschio e femmina li cre\u00f2\"). Corrispondente all'ultima \"sefirah\" della Creazione \u00e8 la Shekhinah immanente (Presenza divina femminile). All'inizio del XIV secolo si cominciarono a diffondere le teorie dei Quattro Mondi ( Olamot/Olamos, sing. Olam \u05e2\u05d5\u05dc\u05dd) del creato: il flusso discendente della Luce divina nella Creazione forma i Quattro Mondi superni \u2013 Atziluth (mondo dell'emanazione), Beri'ah (mondo della creazione), Yetzirah (mondo delle forme) e Assiah (mondo della produzione o della fabbricazione), che manifestano la dominanza di successive Sefirot in azione in questo mondo. Si conoscono ora anche come i Cinque Mondi dato che si conta la fase precedente, \"Adam Kadmon\", che viene aggiunta alle quattro categorie, descritte come regni spirituali della Cabala, nella catena discendente dell'Esistenza, della Creazione e dell'atto creativo di Dio: il Seder hishtalshelus (ebraico: \u05e1\u05d3\u05e8 \u05d4\u05e9\u05ea\u05dc\u05e9\u05dc\u05d5\u05ea) che implica \"l'ordine di sviluppo\" o \"ordine evolutivo\" della Creazione Universale, quindi nel significato letterale \"il processo di concatenamento\". Gli atti dell'uomo uniscono o dividono gli aspetti celesti maschili e femminili delle Sefirot, e con la loro armonia antropomorfa completano la Creazione. I cinque nomi indicano il variare del tipo di influsso delle Sephiroth - il quinto mondo primordiale, Adam Kadmon, \u00e8 spesso escluso a causa della sua trascendenza e ci si riferisce quindi solo ai Quattro Mondi successivi. La componente materiale aumenta man mano che ci si allontana dall'Emanatore. Come fondamento spirituale della Creazione, le Sefirot corrispondono ai nomi di Dio nella Bibbia e alla particolare natura di qualsiasi entit\u00e0.\nLe dieci Sefirot quale processo creativo.\nSecondo la cosmologia lurianica, le \"Sefirot\" corrispondono ai vari livelli della creazione (dieci \"Sefirot\" in ciascuno dei Quattro Mondi, e quattro mondi all'interno di ognuno dei pi\u00f9 grandi quattro mondi, ognuno contenente dieci \"Sefirot\", che a loro volta contengono dieci \"Sefirot\", con un numero infinito di possibilit\u00e0), e sono emanate dal Creatore allo scopo di creare l'universo. Le \"Sefirot\" sono considerate rivelazioni della volont\u00e0 del Creatore (\"ratzon\"), e non devono essere intese come dieci \"d\u00e8i\" differenti, ma come dieci modi diversi in cui il Dio Unico rivela la Sua volont\u00e0 attraverso le Emanazioni. Non \u00e8 Dio che cambia, ma la capacit\u00e0 di percepire Dio.\nLe dieci Sefirot quale processo etico.\nLa Creazione divina mediante le dieci Sefirot \u00e8 un processo etico: rappresentano i diversi aspetti della moralit\u00e0. \"Benevolenza amorevole\" \u00e8 una possibile giustificazione morale presente in Chessed e Gevurah \u00e8 la giustificazione morale di \"Giustizia\" ed entrambe sono mediate dalla \"Misericordia\" che \u00e8 Rachamim. Tuttavia, questi pilastri della morale diventano immorali quando portati agli estremi. Quando Benevolenza diventa estrema pu\u00f2 portare alla depravazione sessuale e alla mancanza di Giustizia ai malvagi. Quando la Giustizia diventa estrema, pu\u00f2 portare alla tortura e all'assassinio di innocenti e ad ingiusta punizione.\nUomini \"giusti\" (\"tzadikim\") ascendono a queste qualit\u00e0 etiche delle dieci Sefirot facendo azioni giuste. Se non ci fossero uomini giusti, le benedizioni di Dio verrebbero completamente celate e la creazione cesserebbe di esistere. Mentre le azioni umane reali sono la \"Fondazione\" (\"Yesod\") di questo universo (\"Malchut\"), tali azioni devono accompagnare l'intenzione consapevole della compassione. Azioni compassionevoli sono spesso impossibili senza la fede (\"Emunah\"), il che significa avere fiducia che Dio sostiene sempre le azioni compassionevoli, anche quando Egli sembra nascosto. In definitiva, \u00e8 necessario mostrare compassione anche verso se stessi per poter condividere la compassione verso gli altri. Questo godimento \"egoistico\" della benedizione di Dio, ma solo al fine di spingere se stessi ad aiutare gli altri, \u00e8 un aspetto importante della \"Restrizione\" e nella Cabala \u00e8 considerato una sorta di \"giusto mezzo\", corrispondente alla Sefirah di Bellezza (Tiferet) facente parte della \"Colonna Centrale\".\nMoses Cordovero nel suo \"Tomer Devorah\" (\"La Palma di Deborah\") presenta un insegnamento etico dell'Ebraismo nel contesto cabalistico delle dieci Sefirot. \"Tomer Devorah\" \u00e8 diventato anche un testo fondamentale della letteratura mussar.\nEmanazioni e discesa nei mondi spirituali.\nI cabalisti medievali credevano che tutte le cose fossero collegate a Dio attraverso queste emanazioni, rendendo tutti i livelli della creazione parte di una grande \"scala naturae\", gradualmente discendente. Tramite questa, qualsiasi creazione pi\u00f9 in basso rispecchia le sue caratteristiche particolari dalla Divinit\u00e0 Superna.\nIl pensiero chassidico estende l'immanenza divina della Cabala ritenendo che Dio sia tutto ci\u00f2 che esiste realmente, con tutto il resto completamente indifferenziato dalla prospettiva divina. Questo punto di vista pu\u00f2 essere definito come panenteismo monistico. Secondo questa filosofia, l'esistenza di Dio \u00e8 superiore a qualsiasi cosa che questo mondo possa esprimere, pur tuttavia comprende tutte le cose di questo mondo nella Sua realt\u00e0 divina in perfetta unit\u00e0, cosicch\u00e9 la Creazione non ha effettuato nessun cambiamento in Lui. Questo paradosso \u00e8 trattato a lungo nei testi Chabad\nOrigine del male.\nTra i problemi considerati nella Cabala ebraica vi \u00e8 la questione teologica della natura e origine del male. Secondo le opinioni di alcuni cabalisti tale questione viene a considerare il 'male' come una 'qualit\u00e0 di Dio', affermando che nella essenza dell'Assoluto entra la negativit\u00e0. In questa ottica si concepisce che l'Assoluto abbia bisogno del male per 'essere quello che \u00e8', cio\u00e8, esistere. Testi fondamentali del cabalismo medievale concepivano il male come un parallelo demoniaco del sacro, chiamato \"Sitra Achra\" (l'\"altro lato\"), e i \"Qelipot/Qliphoth\" (\"Gusci\") che coprono e nascondono il sacro, si nutrono di esso, ma lo proteggono anche limitandone la rivelazione. Scholem ha definito questo elemento della Cabala spagnola un motivo \"gnostico ebraico\", nel senso di duplici poteri nel reame divino della manifestazione. Come concetto basilare, la radice del male si trova all'interno delle 10 Sefirot sante, a causa di uno squilibrio di Ghevurah, il potere della \"Forza/Giustizia/Rigore\".\nGevurah \u00e8 necessaria affinch\u00e9 la Creazione esista, in quanto si contrappone a Chesed (\"benevolenza\"), costringendo l'illimitata bont\u00e0 divina all'interno di vasi adatti, in modo da formare i Mondi. Tuttavia, se l'uomo pecca (attualizzando un giudizio impuro nella sua anima), il Giudizio superno \u00e8 reciprocamente potenziato al di sopra della Bont\u00e0, introducendo disarmonia tra le Sefirot nel reame divino e l'esilio da Dio in tutta la creazione. Il reame demoniaco, sebbene illusorio nella sua origine santa, diventa il vero regno apparente di impurit\u00e0 nella Creazione inferiore.\nRuolo umano.\nLa dottrina cabalistica d\u00e0 all'uomo un ruolo centrale nella Creazione, poich\u00e9 la sua anima e il suo corpo corrispondono alle superne manifestazioni divine. Nella Cabala cristiana questo schema \u00e8 stato universalizzato per descrivere \"harmonia mundi\", l'armonia della Creazione all'interno dell'uomo. Nell'Ebraismo, ha dato una profonda ispirazione alla pratica e osservanza ebraiche. Sebbene il sistema cabalistico abbia dato uno sviluppo radicalmente innovativo, anche se concettualmente continuo, alle nozioni rabbiniche tradizionali midrashiche e talmudiche, il pensiero cabalistico sottolinea e rinvigorisce l'osservanza ebraica conservatrice. Gli insegnamenti esoterici della Cabala danno un ruolo centrale ai tradizionali precetti \"mitzvot\" nella creazione spirituale, anche qualora il praticante sia erudito in tale conoscenza o meno. L'accompagnamento dell'osservanza normativa e del culto con speciali intenzioni mistiche \"kavanot\" hanno assegnato loro poteri teurgici ma il rispetto sincero da parte della gente comune, in particolare nella diffusione popolare della Cabala effettuata dall'ebraismo chassidico, pu\u00f2 sostituire le abilit\u00e0 esoteriche. Molti cabalisti sono stati anche esponenti giuridici dell'Ebraismo, si vedano per esempio Nachmanide e Joseph Karo.\nLa Cabala medievale elabora motivi particolari per ogni \"mitzvah\" biblica, e il loro ruolo nell'armonizzare il superno flusso divino, unendo nell'Alto forze maschili e femminili. Con ci\u00f2, la presenza divina femminile in questo mondo \u00e8 ritratta dall'esilio verso il Santo Altissimo. Le 613 mitzvot sono incorporate negli organi e nell'anima dell'uomo. La Cabala lurianica integra questo nel sistema pi\u00f9 inclusivo della rettifica messianica della divinit\u00e0 esiliata. Il misticismo ebraico, a differenza delle ragioni umane razionaliste di trascendenza divina per l'osservanza ebraica, ha dato un significato cosmico divino immanente e provvidenziale agli avvenimenti quotidiani della vita mondana dell'uomo in generale, e al ruolo spirituale di osservanza ebraica in particolare.\nLivelli dell'anima.\nLa Cabala postula che l'anima umana abbia tre elementi: \"nefesh\", \"ru`ach\" e \"neshamah\". \"Nefesh\" si trova in tutti gli esseri umani ed entra nel corpo fisico al momento della nascita. \u00c8 la fonte della propria natura fisica e psicologica. Le altre due parti dell'anima non vengono impiantate al momento della nascita, ma possono essere sviluppate nel tempo: il loro sviluppo dipende dalle azioni e convinzioni della persona. Si dice che esistano pienamente solo nelle persone rivitalizzate spiritualmente. Un modo comune di spiegare le tre parti dell'anima \u00e8 il seguente:\nIl \"Raaya Meheimna\", una sezione di insegnamenti affini diffusi in tutta l'opera dello Zohar, discute la quarta e quinta parte dell'anima umana, la \"chayyah\" e \"yehidah\" (per la prima volta citata nel \"Midrash Rabbah\"). Gershom Scholem scrive che questi \"si considerava rappresentassero i livelli pi\u00f9 sublimi della conoscenza intuitiva, e fossero alla portata di pochi individui scelti\". Il \"Chayyah\" e lo \"Yechidah\" non entrano nel corpo come gli altri tre \u2013 quindi ricevono meno attenzione nelle altre sezioni dello Zohar.\nSia le opere rabbiniche che quelle cabalistiche ipotizzano che ci siano alcuni altri stati temporanei dell'anima, che le persone possono sviluppare in certe occasioni. Queste ulteriori anime, o stati ulteriori dell'anima, non hanno alcun ruolo in schemi di vita ultraterrena, ma sono menzionati per completezza:\nReincarnazione.\nLa reincarnazione, la trasmigrazione dell'anima dopo la morte, \u00e8 stata introdotta nell'Ebraismo come principio esoterico centrale della Cabala dal Medioevo in poi, ed era chiamata \"Gilgul neshamot\" (\"Cicli dell'anima\"). Il concetto non compare apertamente nella Bibbia ebraica o nella letteratura rabbinica classica, e fu respinta da vari filosofi ebrei medievali. Tuttavia, i cabalisti spiegano un certo numero di passi delle Scritture con riferimento ai \"Gilgulim\". Il concetto \u00e8 diventato centrale per la Cabala successiva di Isaac Luria, che la sistematizz\u00f2 come parallelo personale al processo cosmico di rettifica (\"Tohu e Tikun\"). Mediante la Cabala lurianica e l'Ebraismo chassidico, la reincarnazione \u00e8 entrata nella cultura ebraica popolare come motivo letterario.\nTzimtzum, Shevirah e Tiqqun.\nDopo la pubblicazione dello Zohar alla fine del XIII secolo, si \u00e8 cercato di interpretare e sistematizzare le dottrine nell'ambito del suo immaginario. Ci\u00f2 \u00e8 culminato nelle successive esposizioni complete di Cordovero e di Luria nella Safed del XVI secolo. Sebbene Cordovero organizzasse la Cabala medievale in uno schema lineare influenzato razionalmente, ci\u00f2 venne successivamente sostituito dallo schema mitologico dinamico di Isaac Luria, redatto da Hayim Vital e dagli altri suoi discepoli. La teosofia lurianica divenne il fondamento della Cabala moderna, incorporando la teosofia medievale nella sua esegesi pi\u00f9 ampia. Le dottrine lurianiche sovrarazionali di \"Tzimtzum, Shevirat HaKeilim\" e \"Tiqqun\" riorganizzarono il cabalismo concentrandosi sulla crisi-catarsi dell'esilio divino e della redenzione, spiegando il messianismo ebraico della Cabala.\n\"Tzimtzum\" (Costrizione/Concentrazione) \u00e8 l'atto cosmico primordiale in cui Dio ha \"contratto\" la Sua luce infinita, lasciando un \"vuoto\" in cui \u00e8 stata versata la luce dell'esistenza. Questo ha permesso l'emergere dell'esistenza indipendente, non annullata dalla Luce Infinita incontaminata, conciliando l'unit\u00e0 dell'Ein Sof con la pluralit\u00e0 della creazione. Ci\u00f2 ha cambiato il primo atto creativo in uno di recesso/esilio, l'antitesi della Divina Volont\u00e0 ultima. In contrasto, una nuova emanazione dopo il Tzimtzum ha brillato nel vuoto per iniziare la creazione, ma ha portato ad un'instabilit\u00e0 iniziale chiamata \"Tohu\" (Caos), provocando una nuova crisi di \"Shevirah\" (Frantumazione) dei vasi delle Sefirot. I frammenti dei vasi frantumati caddero nei regni inferiori, animati dai resti della loro luce divina e provocando l'esilio primordiale della Divina Persona prima della creazione dell'uomo. L'esilio e l'investitura del divino nei reami inferiori durante tutta l'esistenza richiede all'uomo di completare il processo di \"Tiqqun 'Olam\" (\"Rettifica\"). La Rettifica Superna corrisponde alla riorganizzazione delle Sefirot indipendenti nei relativi \"Partzufim\" (Espressioni Divine), precedentemente citati obliquamente dallo Zohar. Dalla catastrofe deriva la possibilit\u00e0 della Creazione consapevole di se stessa, come anche il i \"Qelipot\" (gusci impuri) della precedente Cabala medievale. L'antropomorfismo metaforico dei \"Partzufim\" accentua le unificazioni metaforiche del processo redentivo, mentre la reincarnazione \"Gilgul\" emerge dallo schema. Il lurianismo, esclusivamente, fornisce ad un precedente misticismo privato l'urgenza di un coinvolgimento sociale messianico.\nSecondo le interpretazioni di Luria, la catastrofe deriva dalla \"mancanza di volont\u00e0\" dell'impronta residua dopo lo Tzimtzum di relazionarsi con la nuova vitalit\u00e0 che ha iniziato la creazione. Il processo fu organizzato per armonizzare l'Infinit\u00e0 Divina con il potenziale latente del male. La creazione di Adamo avrebbe redento l'esistenza, ma il suo peccato caus\u00f2 nuova \"shevirah\" di vitalit\u00e0 divina, necessitando quindi il Dono della Torah per iniziare la rettifica messianica. La storia e l'individuo diventano quindi la narrazione del risanamento delle scintille divine in esilio.\nMisticismo linguistico dell'ebraico.\nIl pensiero cabalistico amplific\u00f2 le nozioni bibliche e midrashiche secondo cui Dio ha attuato la Creazione mediante la lingua ebraica e tramite la Torah, in un misticismo linguistico completo. In ci\u00f2, ogni lettera ebraica, parola, numero, anche accento sulle parole della Bibbia ebraica contiene significati esoterici, che descrivono le dimensioni spirituali all'interno di idee exoteriche, e insegna i metodi ermeneutici di interpretazione per accertare questi significati. I Nomi di Dio nella Bibbia hanno ulteriore risalto, sebbene la fluidit\u00e0 del significato trasformi l'intera Torah in un nome divino. Come il nome ebraico delle cose \u00e8 il canale della loro forza vitale, parallela alle Sefirot, cos\u00ec concetti come \"santit\u00e0\" e \"mitzvot\" incarnano l'immanenza divina ontologica, poich\u00e9 Dio pu\u00f2 essere conosciuto in manifestazione cos\u00ec come in trascendenza. Il potenziale infinito del significato della Torah, come dell'Ein Sof, si riflette nel simbolo dei due alberi del Giardino dell'Eden: la Torah della Albero della Conoscenza \u00e8 la Torah halakhica esterna, attraverso cui i mistici possono percepire la Torah illimitata dell'Albero della Vita. Nell'espressione lurianica, ciascuna delle 600000 anime di Israele trovano la loro propria interpretazione nella Torah:\nGi\u00e0 nel I secolo e.v. gli ebrei credevano che la Torah (i primi cinque libri della Bibbia ebraica, il Pentateuco) e i testi canonici pi\u00f9 estesi contenessero messaggi codificati e significati nascosti. La \"Ghematria\" \u00e8 uno dei metodi per scoprire tali significati nascosti. Ogni lettera in ebraico rappresenta anche un numero; l'ebraico, a differenza di molte altre lingue, non ha mai sviluppato un alfabeto numerico separato. Convertendo le lettere in numeri, i cabalisti sono stati in grado di trovare un significato nascosto in ogni parola. Questo metodo di interpretazione \u00e8 stato utilizzato estensivamente da varie scuole.\nEsempi e interpretazioni.\nGli esegeti ebrei, abituati a permutare le lettere del Tanakh, possono quindi avere la possibilit\u00e0 di scoprire significati reconditi e pi\u00f9 profondi.\nTesti primari.\nCome il resto della letteratura rabbinica, i testi della Cabala una volta facevano parte di una tradizione orale continuativa, sebbene nel corso dei secoli gran parte di tale tradizione orale sia stata messa per iscritto.\nForme ebraiche di esoterismo esistevano pi\u00f9 di 2000 anni fa. Ben Sira (nato veso il 170 p.e.v.) mette in guardia contro tali forme, dicendo: \"Tu non devi occuparti delle cose misteriose.\" Ci\u00f2 nonostante furono intrapresi studi mistici che hanno generato una letteratura mistica, tra cui la prima \u00e8 la letteratura apocalittica degli ultimi due secoli precristiani, che contenevano elementi poi trasposti nella Cabala successiva.\nNel corso dei secoli successivi, molti testi furono prodotti, tra i quali le antiche descrizioni dello \"Sefer Yetzirah\", la letteratura mistica ascensionale degli \"Heikhalot\", il \"Bahir\", lo \"Sefer Raziel HaMalakh\" e lo \"Zohar\", il testo principale dell'esegesi cabalistica. Commentari biblici mistici classici sono inclusi nelle versioni pi\u00f9 complete del \"Mikraot Gedolot\" (commentatori principali). La sistematizzazione cordoveriana \u00e8 presentata nel suo \"Pardes Rimonim\", l'articolazione filosofica nelle opere del Maharal, e la \"rettificazione\" luriana nel rispettivo \"Etz Chayim\". Un'interpretazione successiva della Cabala lurianica venne fatta negli scritti di Shalom Sharabi, in \"Nefesh HaChaim\" e nel XX secolo da Yehuda Ashlag. Lo Chassidismo ha interpretato le strutture cabalistiche secondo la loro corrispondenza nella percezione interiore. Lo sviluppo chassidico della Cabala incorpora una fase susseguente del misticismo ebraico dalla metafisica cabalistica storica.\nEsegeti.\nI primi storici accademici moderni dell'Ebraismo, la scuola \"Wissenschaft des Judentums\" XIX secolo, lo struttur\u00f2 solo nei in termini razionali della Haskalah emancipatrice nello spirito del loro tempo. Si opponevano alla Cabala e limitavano il suo significato nell'ambito della storiografia ebraica. Nella met\u00e0 del XX secolo, fu lasciato a Gershom Scholem il compito di ribaltare la loro posizione, istituendo un'attuale e fiorente indagine accademica della mistica ebraica, e rendendo i testi cabalistici e chassidici oggetto di profondo studio critico-storico. Secondo l'opinione di Scholem, i componenti mitici e mistici dell'Ebraismo sono almeno tanto importanti quanto quelli razionali, e reputa questi, piuttosto che l'Halakhah exoterica, siano la corrente viva dello sviluppo storico ebraico.\nL'Universit\u00e0 Ebraica di Gerusalemme \u00e8 stato uno dei fulcri di tale ricerca, con Scholem e Isaiah Tishby, e pi\u00f9 recentemente Joseph Dan, Yehuda Liebes, Rachel Elior e Moshe Idel. Studiosi che spaziano le varie ere dell'misticismo ebraico in America e Gran Bretagna includono Arthur Green, Lawrence Fine, Elliot Wolfson, Daniel Matt e Ada Rapoport-Albert; in Italia si annoverano Abramo Alberto Piattelli e Giulio Busi.\nGli studiosi della generazione corrente hanno riesaminato le prime teorie, tra cui quelle di Scholem, specialmente su questioni come il misticismo Heikhalot e lo \"gnosticismo\" ebraico, le origini della Cabala e le fonti dello Chassidismo. Moshe Idel ha aperto la ricerca sulla Cabala estatica lungo le linee del teosofico e ha stimolato nuovi approcci multidisciplinari, al di l\u00e0 del filologico e dello storico fino ad ora dominanti, esortando ad includere studi di fenomenologia, psicologia, antropologia e studi comparativi.\nAsserzioni di autorit\u00e0.\nGli storici hanno notato che la maggior parte delle asserzioni d'autorit\u00e0 sulla Cabala comportano un'argomentazione circa l'antichit\u00e0 della sua autorit\u00e0.. Come risultato, in pratica tutte le prime opere fondamentali affermano pseudepigraficamente un'antica paternit\u00e0, o sono loro attribuite. Ad esempio, \"Sefer Raziel HaMalakh\", un testo astromagico in parte basato su un manuale magico della tarda antichit\u00e0 \u2013 \"Sefer ha-Razim\" \u2013 \u00e8 stato trasmesso, secondo i cabalisti, dall'angelo Raziel ad Adamo dopo essere stato cacciato dall'Eden.\nUn altro testo famoso, il primo \"Sefer Yetzirah\" presumibilmente risalirebbe al patriarca Abramo. Questa tendenza verso la pseudoepigrafia ha le sue radici nella letteratura apocalittica, che sostiene che la conoscenza esoterica come la magia, la divinazione e l'astrologia sia stata trasmessa agli esseri umani in un passato mitico dai due angeli, Aza e Azaz'el (in altri testi, Azaz'el e Uzaz'el), che caddero dal cielo (cfr. ).\nLa Cabala nella letteratura contemporanea.\nIl romanzo \"Il Golem\" (1915) di Gustav Meyrink contiene numerosi riferimenti a tradizioni cabalistiche, in particolare al mito della creazione di un essere d'argilla (come fece Dio con Adamo) al quale, secondo una leggenda risalente al Medioevo, pu\u00f2 essere conferita la vita scrivendogli sulla fronte la parola ebraica \"emeth\" (verit\u00e0), mentre per toglierli la vita \u00e8 sufficiente cancellare la \"e\" iniziale, in modo che rimanga \"meth\" (morte).\nGiungiamo in questo modo ai nostri giorni e alla diffusione di questa dimensione magica a livello della cultura popolare per effetto della musica rock che tanto ha celebrato Aleister Crowley, ultimo esponente della tradizione della Golden Dawn, che ha pubblicato tutti i rituali di questo ordine e che ha dato un'interpretazione della Cabala cos\u00ec libera e potente da costringere i maestri della dottrina ebraica (come nel caso di Gershom Scholem) a dover fuoriuscire dal loro perimetro interno e spiegare il punto di vista ebraico su cosa debba intendersi per \u05e7\u05d1\u05dc\u05d4 rivelando una tensione tra la Cabala come corrente esoterica del pensiero e del misticismo ebraico e una Cabala moderna, secolarizzata, come quella che proviene dalla controtradizione della Golden Dawn.\nDa qui in avanti i riferimenti diventano interminabili.\nAnche la favola \"I Tarocchi degli Gnomi\" (1990) di Giordano Berti si ispira alla Cabala: i nomi delle ventidue lettere ebraiche sono distorti in modo da formare i nomi di altrettanti personaggi, mentre le 10 \"sephiroth\" sono i luoghi in cui si svolge la vicenda. In pratica, sotto il velo di un racconto per l'infanzia si nasconde un vero e proprio percorso iniziatico lungo l'Albero della Kabala.\nIl racconto \"sette luned\u00ec\" contenuto nella raccolta \"La prima indagine di Montalbano\", scritta da Andrea Camilleri ha come motivo portante della storia l'interpretazione distorta (dalla follia) della cabala da parte di uno dei personaggi. In particolare tale personaggio distorce l'interpretazione della cabala di Mos\u00e8 Cordovero e Isaac Luria.\nIl romanzo \"Pendolo di Foucault\" di Umberto Eco utilizza, come artificio narrativo, la simbologia cabalistica e alchemica; curiosit\u00e0: il nome attribuito al computer che custodisce \"il Piano\" \u00e8 Abulafia.\nIl romanzo \"Il Cabalista di Lisbona\" (1998) di Richard Zimler contiene numerosi riferimenti a tradizioni cabalistiche.\nLa trama della serie animata giapponese Neon Genesis Evangelion fonde diversi elementi di escatologia e misticismo appartenenti alla cabala ebraica, e si basa in genere su quest'ultima; in particolare, nella sigla di apertura compare lo schema dell'Albero della vita e un testo con una callagrafia simile al Sefer Raziel HaMalakh. I mecha della serie inoltre, gli Evangelion, sembrano essere collegati alla figura del Golem.\nTeorie storico-fenomenologiche sulla Cabala in Occidente.\nLa Tradizione della Qabbalah riverbera nel genere letterario dell'apocalittica. Prima di giungere in et\u00e0 neo-testamentaria e trovare il famoso Libro dell'Apocalisse (che chiude la Bibbia nella forma in cui la conoscono i moderni), si dovranno ricordare testi fondamentali di questa tradizione tra cui i libri apocrifi (non inclusi nel canone biblico) di Enoch e il canonico Libro del profeta Ezechiele (il cui primo capitolo \u00e8 la base della dottrina della Merkavah), scritto al tempo dell'uscita dalla cattivit\u00e0 in Babilonia e la ricostruzione del Tempio di Gerusalemme.\nGli scavi archeologici di Qumran e Nag Hammadi hanno rivelato quanto fosse viva questa tradizione e quanti altri scritti l'abbiano arricchita prima di svanire con la distruzione del secondo Tempio e la Diaspora.\nNel Medioevo, questa tradizione torn\u00f2 visibile mediante la pubblicazione (soprattutto in Spagna, ad opera degli Ebrei Sefarditi) di scritti come il Bahir (Libro della Chiarezza) e lo Zohar (Libro dello Splendore), che furono le basi della penetrazione della Qabbalah nel pensiero occidentale.\nTuttavia, l'espulsione degli ebrei dalla Spagna ad opera di re Ferdinando il Cattolico ecliss\u00f2 nuovamente questa tradizione, che ripar\u00f2 a Saf\u00e9d, in Galilea. Qui attecchirono nuove importantissime opere, tra le quali svetta Etz Chaim \"L'Albero della Vita\", in cui sono riportati gli insegnamenti di Isaac Luria, che apr\u00ec la Qabbalah al pensiero moderno.\nDagli insegnamenti di Isaac Luria deriv\u00f2 la dottrina di Nathan di Gaza, che individu\u00f2 in Shabbatai Tzevi, un ebreo di Izmir, il nuovo Messia che avrebbe dovuto riportare gli ebrei della diaspora in Israele.\nSu questa operazione investirono ingenti risorse molti ebrei europei, soprattutto i banchieri d'Olanda e Germania; tuttavia non and\u00f2 a buon fine e, addirittura, Shabbetai Tzevi si convert\u00ec all'Islam.\nQuesto paradosso fu accolto come necessit\u00e0 di comprendere la Diaspora. La conversione forzata al cattolicesimo che avevano dovuto subire gli ebrei d'Europa si apriva adesso anche all'Islam (trovando nella dottrina Sufi l'equivalente analogo della Qabbalah).\nIn ogni caso, la dottrina di Isaac Luria (che contiene elementi di interpretazione della trasmigrazione delle anime e del significato profondo della vita), venne importata in Europa \u2013 soprattutto da Jakob Frank \u2013 e in Germania, dove divenne riferimento dottrinale di alcuni ambienti massonici presso i quali l'Ordine degli Illuminati aveva influenza.\nSoprattutto a questa connessione si deve il distacco di alcune ruote massoniche dall'alveo tradizionale occidentale del cristianesimo esoterico per entrare nella dimensione pienamente cabalistica.\nPer via dei contatti tra ambienti tedeschi e inglesi (precisamente: tra Theodor Reuss e William Wynn Westcott), dobbiamo considerare come la dottrina della Cabal abbia fatto il suo ingresso nel moderno mondo occidentale per mezzo della controtradizione della Golden Dawn.\nCritica.\nCritiche alla Cabala.\nFra i problemi, direttamente o indirettamente presenti nella speculazione della Cabala ebraica, sta anche quello sull'origine del male, in cui si concepisce il male come una \"qualit\u00e0 di Dio\" o, come avviene nell'idealismo di Hegel, che il negativo entra nella costituzione stessa dell'Assoluto e che l'Assoluto ne ha quindi bisogno per essere quello che \u00e8.\nCosmologia dualistica.\nSebbene la Cabala proponga l'Unit\u00e0 di Dio, una delle critiche pi\u00f9 gravi e prolungate \u00e8 che pu\u00f2 far allontanare dal monoteismo e promuovere invece il dualismo, la convinzione che ci sia una controparte soprannaturale a Dio. Il sistema dualistico sostiene che ci sia una potenza buona contro una potenza cattiva. Ci sono due modelli principali di cosmologia gnostico-dualista: il primo, che risale al zoroastrismo, ritiene che la creazione sia ontologicamente divisa tra forze del bene e del male; il secondo, riscontrato in gran parte nella metafisica greco-romana come il neoplatonismo, sostiene che l'universo abbia conosciuto un'armonia primordiale, ma che una perturbazione cosmica abbia prodotto una seconda dimensione maligna della realt\u00e0. Questo secondo modello ha influenzato la cosmologia della Cabala.\nSecondo la cosmologia cabalistica, le dieci Sefirot corrispondono a dieci livelli della creazione. Questi livelli di creazione non devono essere intesi come dieci diverse \"divinit\u00e0\", ma come \"dieci modi diversi di rivelare Dio\", uno per ogni livello. Non \u00e8 Dio che cambia, ma la capacit\u00e0 di percepirLo.\nMentre Dio pu\u00f2 sembrare che esibisca una duplice natura (maschile-femminile, compassionevole-giudicante, creatore-creazione), tutti i seguaci della Cabala hanno sempre sottolineato l'unit\u00e0 ultima di Dio. Ad esempio, in tutte le discussioni di \"maschile e femminile\", la natura nascosta di Dio esiste sopra il tutto, senza limiti, essendo chiamato l'Infinito o il \"Senza Fine\" (Ein Sof) \u2013 n\u00e9 l'uno n\u00e9 l'altro, trascendente qualsiasi definizione. La capacit\u00e0 di Dio di occultarsi alla percezione si chiama \"restrizione\" (Tzimtzum). Il nascondimento rende la creazione possibile perch\u00e9 Dio pu\u00f2 diventare \"rivelato\" in una variet\u00e0 di modi limitati, che poi costituiscono gli elementi fondamentali della creazione.\nI testi cabalistici, incluso lo Zohar, sembrano affermare il dualismo, poich\u00e9 attribuiscono tutto il male alla separazione dalla santit\u00e0, situazione nota come \"Sitra Achra\" (\"l'Altro Lato\") che \u00e8 l'opposto di \"Sitra D'Kedushah\", o Lato della Santit\u00e0. Il \"lato sinistro\" dell'emanazione divina \u00e8 un'immagine riflessa negativa del \"lato della santit\u00e0\" con cui \u00e8 in perenne conflitto. Sebbene questo aspetto del male esista all'interno della struttura divina delle Sefirot, lo Zohar indica che il \"Sitra Ahra\" non ha alcun potere su Ein Sof, ed esiste soltanto come un aspetto necessario della creazione di Dio per concedere all'uomo il libero arbitrio, e tale male \u00e8 la conseguenza di questa scelta. Non \u00e8 una forza soprannaturale che si oppone a Dio, ma un riflesso della lotta morale interiore agli esseri umani tra i dettami della morale e l'arresa ai propri istinti basilari.\nRabbi David Gottlieb nota che molti cabalisti sostengono che i concetti, ad esempio, di una Corte Celeste o del \"Sitra Ahra\" vengono dati all'umanit\u00e0 da Dio solo come un modello pratico per capire le Sue vie all'interno dei nostri limiti epistemologici. Rifiutano l'idea che esistano in realt\u00e0 un satana o degli angeli. Altri ritengono che le entit\u00e0 spirituali non divine siano effettivamente create da Dio come un mezzo per compiere la Sua volont\u00e0.\nSecondo i cabalisti, gli esseri umani non possono ancora capire l'infinit\u00e0 di Dio. Piuttosto, conosciamo quel Dio rivelato all'uomo (corrispondente a \"Zeir Anpin\", Volto Minore), e il resto dell'infinit\u00e0 di Dio rimane nascosta all'esperienza umana (corrispondente a \"Arich Anpin\"). Una lettura di questo teologia \u00e8 monoteista, simile al panenteismo; un'altra lettura della stessa teologia \u00e8 che sia dualistica. Gershom Scholem scrive:\nDistinzione tra ebrei e non ebrei.\nUn certo numero di fonti cabalistiche medievali contiene dichiarazioni secondo le quali l'anima ebraica \u00e8 ontologicamente diversa dall'anima dei gentili (i non ebrei); ad esempio, \u00e8 ritenuto da alcuni che gli ebrei abbiano tre livelli di anima, \"nefesh\", \"ruach\" e \"neshamah\", mentre i non ebrei hanno solo \"nefesh\" (si veda anche \"supra\" \"Livelli dell'anima\"). Lo Zohar commenta il versetto biblico che afferma: \"Le acque brulichino di creature con anima viva\" come segue: \"Il versetto 'creature che hanno un'anima viva' si riferisce agli ebrei, perch\u00e9 sono i figli di Dio, e da Dio provengono le loro anime sante... E le anime delle altre nazioni, da dove vengono? Rabbi Elazar dice che hanno anime impure del lato sinistro e quindi sono tutte impure, contaminando chiunque ci si avvicini.\" (Commentario dello Zohar a Genesi).\nTale ostilit\u00e0 incorniciata teologicamente potrebbe essere stata una risposta ad alcune demonizzazioni medievali contro gli ebrei, che si erano sviluppate in parti della societ\u00e0 e del pensiero occidentale cristiani, iniziando con gli scritti patristici. Secondo Isaac Luria (1534-1572) e altri commentatori dello Zohar, i gentili giusti non hanno questo aspetto demoniaco e sono per molti versi simili alle anime ebraiche. Un certo numero di eminenti cabbalisti, tra cui il rabbino Pinchas Eliyahu di Vilna, autore di \"Sefer ha-Brit\", ha dichiarato che solo alcuni elementi marginali dell'umanit\u00e0 rappresentano queste forze demoniache. D'altra parte, le anime degli eretici ebrei hanno molta pi\u00f9 energia satanica rispetto ai peggiori idolatri; questo punto di vista \u00e8 popolare in alcuni circoli chassidici, soprattutto tra gli chassidim Satmar.\nAlcune opere cabalistiche successive si fondano su queste idee e le elaborano. Un punto di vista \u00e8 rappresentato dall'opera chassidica \"Tanya\" (1797), che sostiene che gli ebrei hanno un carattere d'anima diverso: mentre un non ebreo, secondo l'autore Rabbi Shneur Zalman di Liadi (n. 1745), \u00e8 in grado di raggiungere un elevato livello di spiritualit\u00e0, simile ad un angelo, la sua anima \u00e8 ancora fondamentalmente diversa in carattere, ma non in valore, da quella ebraica. Un'opinioni simile la si ritrova nel libro filosofico medievale \"Kuzari\" di Yehuda Halevi (1075-1141).\nD'altra parte, molti cabalisti importanti respinsero questa idea e credettero nell'uguaglianza essenziale di tutte le anime umane. Menahem Azariah da Fano (1548-1620), nel suo libro \"Reincarnazioni di anime\", fornisce molti esempi di figure bibliche non ebree che si rincarnano in ebrei e viceversa; il contemporaneo rabbino e mistico Chabad Dov Ber Pinson insegna che le distinzioni tra ebrei e non ebrei in opere come il \"Tanya\" non sono da intendersi come se si riferissero letteralmente alle propriet\u00e0 esterne di una persona (in quale comunit\u00e0 religiosa siano nati), ma piuttosto come un riferimento alle propriet\u00e0 di anime in quanto possono rincarnarsi in qualsiasi comunit\u00e0 religiosa.\nUn altro eminente rabbino Chabad, Abraham Yehudah Khein (n. 1878), ritiene che quei gentili spiritualmente elevati abbiano un'anima essenzialmente ebraica, \"che manca solo della conversione formale all'Ebraismo\", e che gli ebrei non spirituali sono \"ebrei semplicemente secondo i loro certificati di nascita\". Il grande cabalista del XX secolo, Yehuda Ashlag, reputava i termini \"ebrei\" e \"gentili\" come diversi livelli di percezione, a disposizione di ogni anima umana.\nDavid Halperin asserisce che il crollo dell'influenza della Cabala tra gli ebrei dell'Europa occidentale nel corso del XVII e XVIII secolo fu il risultato della dissonanza cognitiva che alcuni esponenti della Cabala provarono a causa della percezione negativa dei gentili, e le proprie relazioni positive con non ebrei, che erano in rapida espansione e miglioravano in questo periodo grazie all'influenza dell'Illuminismo.\nTuttavia, un certo numero di rinomati cabalisti sostenevano l'esatto contrario. A loro avviso, la Cabala trascende i confini dell'Ebraismo e pu\u00f2 servire come base di teosofia interreligiosa e religione universale. Rabbi Pinchas Elijah Hurwitz, un importante cabalista lituano-galiziano del XVIII secolo e sostenitore moderato della Haskalah, esort\u00f2 per un amore fraterno e solidariet\u00e0 tra tutte le nazioni, credendo che la Cabala potesse dotare tutti, ebrei e gentili, di capacit\u00e0 profetiche.\nLe opere di Abraham Cohen de Herrera (1570\u20131635) sono colme di riferimenti di filosifi mistici gentili. Tale approccio era particolarmente comune tra gli ebrei italiani del Rinascimento e postrinascimento. Cabalisti italiani medievali e rinascimentali, come Yohanan Alemanno, David Messer Leon e Abraham Yagel, aderirono agli ideali umanistici e incorporarono gli insegnamenti di vari mistici cristiani e pagani.\nUn rappresentante principale di questa corrente umanista nella Cabala fu Rabbi Elia Benamozegh, che esplicitamente lod\u00f2 il Cristianesimo, l'Islam, lo Zoroastrismo, l'Induismo, cos\u00ec come tutta una serie di antichi sistemi mistici pagani. Credeva infatti che la Cabala potesse riconciliare le differenze tra le religioni del mondo, che rappresentano diverse sfaccettature e fasi della spiritualit\u00e0 umana universale. Nei suoi scritti, Benamozegh interpreta Nuovo Testamento, \u1e25ad\u012bth, Veda, Avest\u0101 e misteri pagani secondo la teosofia cabalistica.\nPer una prospettiva differente, si veda Elliot Wolfson. Fornisce numerosi esempi tratti dal XVII e XX secolo, che contestano la succitata visione di Halperin, cos\u00ec come l'idea che \"l'Ebraismo moderno\" abbia rifiutato o respinto questo \"aspetto non pi\u00f9 attuale\" della religione e, sostiene, ci sono cabalisti ancora oggi che nutrono questo punto di vista. Wolfson afferma che, mentre \u00e8 esatto dire che molti ebrei trovino e/o potrebbero trovare questa distinzione offensiva, \u00e8 inesatto dire che l'idea \u00e8 stata totalmente respinta in tutti gli ambienti. Come ha sostenuto Wolfson, si tratta di una richiesta etica da parte degli studiosi che si continui ad essere vigili riguardo a questa materia e in questo modo la tradizione pu\u00f2 essere raffinato dall'interno.\nTuttavia, come spiegato in precedenza, molti cabalisti di fama hanno respinto l'interpretazione letterale di questi punti di vista apparentemente discriminatori. Hanno affermato che il termine \"ebreo\" debba essere interpretato metaforicamente, come riferito allo sviluppo spirituale dell'anima, piuttosto che la denominazione superficiale dell'individuo, e hanno aggiunto una catena di stati intermedi tra \"ebrei\" e adoratori di idoli, o spiritualizzato la definizione stessa di \"ebrei\" e \"non ebrei\", asserendo che un'anima si possa rincarnare in diverse comunit\u00e0 (che siano ebree o non) quanto all'interno di una sola.\nOpinioni medievali.\nL'idea che ci siano dieci \"Sefirot\" divine si sarebbe potuta evolvere nel corso del tempo nell'idea che \"Dio \u00e8 Uno, ma in quell'Uno ci sono Dieci\", che apre un difficile dibattito su quale debbano essere le \"credenze corrette\" in Dio secondo l'Ebraismo.\nRabbi Saadia Gaon insegna nel suo libro \"Emunoth ve-Deoth|Emunot v'Deot\" (933) che quegli ebrei che credono nella reincarnazione hanno adottato una credenza non ebraica.\nMaimonide (XII secolo) rifiuta molti dei testi degli Heikhalot, particolarmente lo \"Shi'ur Qomah\" la cui visione crudamente antropomorfica di Dio considera eretica.\nNachmanide (XIII secolo) fornisce la base di molte idee cabalistiche. Le sue opere sulla Torah offrono approfondimenti di vari concetti. Un intero libro, intitolato \"Gevuras Aryeh\" e scritto da Rabbi Yaakov Yehuda Aryeh Leib Frenkel (m. 1940) e pubblicato inizialmente nel 1915, spiega specificamente ed elabora i concetti esaminati da Nachmanide nel suo commentario ai cinque libri di Mos\u00e8.\nRabbi Abraham ben Maimon (figlio di Maimonide), seguendo lo spirito interpretativo di suo padre, di Rabbi Saadia Gaon e di altri predecessori, spiega a lungo nel suo libro \"Milhhamot HaShem\" che l'Altissimo non \u00e8 in alcun modo letteralmente nei limiti di tempo o di spazio, n\u00e9 fisicamente al di fuori del tempo o dello spazio, dal momento che il tempo e lo spazio semplicemente non si applicano assolutamente al Suo Essere. Ci\u00f2 \u00e8 in contrasto con certe concezioni popolari della Cabala moderna che insegnano una forma di panenteismo, che la Sua 'essenza' \u00e8 dentro tutto.\nVerso il 1230, Rabbi Meir ben Simon di Narbona scrisse un'epistola (inclusa nel suo \"Milhhemet Mitzvah\") contro i suoi contemporanei, i primi cabalisti, caratterizzandoli come bestemmiatori, vicini all'eresia. In particolare, indicava il \"Sefer Bahir\", respingendo l a rispettiva attribuzione al \"Tanna\" Nehunya ben HaKanah e descrivendo alcuni dei suoi contenuti come veramente eretici.\nIsaac ben Sheshet (detto il \"Rivash\") (1326\u20131408) era scettico di alcune interpretazioni della Cabala popolari al suo tempo, ma in generale accettava la Cabala come sapienza ebraica tramandata e tent\u00f2 di difenderla dai contestatori. A tal fine cita e respinge un certo filosofo che sosteneva che la Cabala fosse \"peggio del Cristianesimo\" poich\u00e9 divideva Dio per 10, e non solo per 3. La maggior parte dei seguaci della Cabala non seguirono mai questa interpretazione, sulla base del fatto che il concetto della Trinit\u00e0 cristiana presuppone che ci siano tre persone esistenti all'interno della divinit\u00e0 unica, una delle quali \u00e8 diventato un essere umano. Al contrario, la comprensione convenzionale delle Sefirot cabalistiche sostiene che non hanno nessuna mente o intelligenza; inoltre non vengono invocate nella preghiera e non possono diventare un essere umano. Sono canali per l'interazione, non persone o esseri. Tuttavia, molti importanti poskim, come Maimonidie nella sua importante opera \"Mishneh Torah\", vieta qualsiasi uso di mediatori tra se stessi e il Creatore ritenendola una forma di idolatria.\nRabbi Leone Modena (1571\u20131648), un critico veneziano della Cabala, scrisse che, se proprio si doveva accettare la Cabala, allora anche la Trinit\u00e0 cristiana era in verit\u00e0 compatibile con l'Ebraismo, dato che la Trinit\u00e0 assomiglia molto alla dottrina cabalistica della \"Sefirot\". Tale critica era una reazione alla conoscenza che alcuni ebrei europei del tempo invocavano le Sefirot individuali in certe loro preghiere, sebbene la pratica fosse apparentemente rara. Gli apologeti spiegano che tali ebrei potevano star pregando \"per\" e non necessariamente \"agli\" aspetti della Divinit\u00e0 rappresentata dalle \"Sefirot\".\nYaakov Emden (1697\u20131776), scrisse il libro \"Mitpahhath Sfarim\" (\"Velo dei Libri\"), una critica dettagliata dello Zohar nel quale conclude che certe parti dello Zohar contengono insegnamenti eretici e quindi non potevano essere stati scritti da Shimon bar Yochai.\nEbraismo ortodosso.\nYihhyah Qafahh, un preminente ebreo yemenita del primo XX secolo, ha scritto un libro intitolato \"Milhamoth haShem\" (\"Guerre del Nome\") contro quelli che percepiva come falsi insegnamenti dello Zohar e della falsa Cabala di Isaac Luria. Gli si attribuisce la fondazione del movimento \"Dor Daim\" che vuole salvaguardare l'antica tradizione ebraica yemenita e mantenere un approccio razionale dell'Ebraismo alle fonti classiche del rabbinismo.\nYeshayahu Leibowitz (1903\u20131994), sebbene ortodosso moderno nella sua visione del mondo, ha condiviso pubblicamente le opinioni espresse dal libro di Rabbi Yihhyah Qafahh \"Milhhamoth haShem\" e ne ha esaminato i punti principali in numerosi suoi scritti.\nEsiste un forte dibattito tra gli Haredi moderni sugli insegnamenti cabalistici di Isaac Luria, l'Arizal. Mentre una parte dei rabbini ortodossi moderni, Dor Daim e molti studenti del Rambam, rifiutano completamente gli insegnamenti cabalistici dell'Arizal, cos\u00ec come negano che lo \"Zohar\" sia autorevole, o proveniente da Shimon bar Yochai, tutti e tre questi gruppi accettano completamente l'esistenza e la validit\u00e0 del misticismo \"Ma\u2018aseh Merkavah\" e \"Ma\u2018aseh B\u2018resheet misticismo\". Il loro unico disaccordo ruota intorno al dubbio se gli insegnamenti cabalistici promulgati oggigiorno siano accurate rappresentazioni di quegli insegnamenti esoterici a cui si riferisce il Talmud. All'interno della comunit\u00e0 ebraica Haredi si possono trovare sia quei rabbini che simpatizzano con questo punto di vista, anche se non sono necessariamente d'accordo con i particolari specifici, sia rabbini che considerano tale visione un'assoluta eresia.\nEbraismo conservatore, riformato e ricostruzionista.\nLa Cabala in generale veniva respinta dalla maggior parte degli ebrei conservatori e dalle correnti riformate, anche se le sue influenze non sono state completamente eliminate. Sebbene non fosse di solito studiata come disciplina, il servizio cabalistico \"Kabbalat Shabbat\" \u00e8 rimasto parte della liturgia liberale, come \u00e8 successo per la preghiera \"Yedid Nefesh\". Tuttavia, nel 1960 Rabbi Saul Lieberman del Jewish Theological Seminary d'America ha introdotto una lezione di Scholem sulla Cabala, con una dichiarazione che la Cabala per se stessa \u00e8 un \"controsenso\", ma lo studio accademico della Cabala \u00e8 invece un'\"attivit\u00e0 seria di apprendimento\". Tale punto di vista \u00e8 diventato popolare tra molti ebrei, che ora reputano la materia come degna di studio, ma che non accettano la Cabala come insegnamento le verit\u00e0 letterali.\nIl rabbino Bradley Shavit Artson (decano della Scuola conservatrice \"Ziegler School of Rabbinic Studies\" presso la American Jewish University) afferma:\nTuttavia, nel tardo XX e all'inizio del XXI secolo c'\u00e8 stato un rinnovato interesse nella Cabala in tutti i rami dell'Ebraismo liberale. La preghiera cabalistica del XII secolo \"An\u2018im Zemirot\" \u00e8 stata ripristinata nel nuovo Siddur (libro di preghiere) conservatore \"Sim Shalom\", come anche il passo \"B`rikh Shmeh\" dallo Zohar e il servizio mistico \"Ushpizin\" che d\u00e0 il benvenuto agli spiriti degli antenati durante \"Sukkah\". \"Anim Zemirot \" e la poesia mistica del XVI secolo \"Lekhah Dodi\" sono riapparse nel Siddur riformato \"Gates of Prayer (Porte della Preghiera)\" nel 1975. Tutti i seminari rabbinici ora insegnano diversi corsi di Cabala - nell'Ebraismo conservatore, sia lo \"Jewish Theological Seminary\" e la \"Ziegler School of Rabbinical Studies\" dell'Universit\u00e0 di Ebraismo a Los Angeles hanno istruttori a tempo pieno di Cabala e \"Chassidut\". Nel movimento di riforma, Sharon Koren insegna cabalistica allo Hebrew Union College. I rabbini riformati, come Herbert Weiner e Lawrence Kushner hanno dimostrato un rinnovato interesse per la Cabala e il Collegio Rabbinico Ricostruzionista, l'unico seminario accreditato con materie cabalistiche nel programma di studi, ha l'insegnante Joel Hecker a tempo pieno in corsi di istruzione su Cabala e Chassidut.\nSecondo Artson: \nIl movimento ricostruzionista, sotto la guida di Arthur Green negli anni 1980 e 1990, e con l'influenza di Zalman Schachter Shalomi, ha portato ad una forte apertura verso la Cabala e gli elementi chassidici, che poi hanno giocato un ruolo di primo piano nel serie siddur \"Kol ha-Neshamah\".\nStudi correnti.\nL'insegnamento dei testi classici esoterici e pratici della Cabala \u00e8 rimasto tradizionale fino a tempi recenti, tramandato nell'Ebraismo da maestro a discepolo, o approfondito da importanti studiosi rabbinici. La situazione \u00e8 per\u00f2 cambiata nel XX secolo, attraverso una riforma cosciente e un'apertura secolare della conoscenza. In epoca contemporanea la Cabala \u00e8 studiata in quattro modi molto diversi, anche se talvolta sovrapposti:\nOrganizzazioni ebraiche universaliste.\nLe due organizzazioni indipendenti che traducono gli insegnamenti di Rabbi Yehuda Ashlag in un messaggio universalista moderno, hanno dato alla Cabala un profilo interreligioso pubblico:\nAltre rinomate organizzazioni ebraiche universaliste sono:\nNeochassidismo.\nA partire dal XX secolo, il Neochassidismo ha espresso un interesse non ortodosso per il misticismo ebraico, diventando organizzato tra conservatori, riformati e ricostruzionisti dal 1960, tramite i movimenti del \"Rinnovamento giudaico\" e del Chavurah. Gli scritti e gli insegnamenti di Zalman Schachter-Shalomi, Arthur Green, Lawrence Kushner, Herbert Weiner e altri, hanno promosso studio e spiritualit\u00e0 cabalistica e chassidica tra gli ebrei modernisti.\nChassidismo.\nDal XVIII secolo, lo sviluppo mistico ebraico ha continuato nello Chassidismo, trasformando la Cabala in una rinascita sociale, con testi che internalizzano il pensiero mistico. Tra le diverse scuole, Chabad Lubavitch e Breslov con le organizzazioni collegate, poffrono risorse spirituali e testuali di apprendimento per gli ebrei laici. Il chassidismo intellettuale di Chabad enfatizza maggiormente la diffusione e la comprensione della Cabala tramite la sua spiegazione nel pensiero chassidico, articolando il significato divino all'interno della Cabala con analogie razionali umane e unendo lo spirituale e il materiale, l'esoterico e l'exoterico nella loro origine divina:\nRav Kook.\nGli scritti di Rav Abraham Isaac Kook (1864-1935), primo rabbino capo della Palestina del Mandato e visionario, incorporano temi cabalistici mediante un suo proprio linguaggio poetico e la preoccupazione per l'unit\u00e0 umana e divina. La sua influenza si riscontra tra le comunit\u00e0 del Sionismo Religioso, che seguono il suo ammonimento che gli aspetti normativi e narrativi dell'Ebraismo debbano fondersi:"}
{"id": "3606", "revid": "919135", "url": "https://it.wikipedia.org/wiki?curid=3606", "title": "Quartile", "text": "In statistica, in particolare in statistica descrittiva, data una distribuzione di un carattere quantitativo oppure qualitativo ordinabile (ovvero le cui modalit\u00e0 possano essere ordinate in base a qualche criterio), i quartili sono quei valori/modalit\u00e0 che ripartiscono la popolazione in quattro parti di uguale numerosit\u00e0.\nI quartili sono indici di posizione e rientrano nell'insieme delle statistiche d'ordine.\nLa differenza tra il terzo ed il primo quartile \u00e8 un indice di dispersione ed \u00e8 detto scarto interquartile; i quartili vengono inoltre utilizzati per rappresentare un Box-plot.\nDefinizione.\nIl quartile zero, il primo, il secondo, il terzo e il quarto quartile corrispondono con le prime modalit\u00e0 la cui frequenza cumulata percentuale \u00e8 almeno 0, 25, 50, 75 e 100 rispettivamente. Cio\u00e8, ad esempio, il primo quartile corrisponde con la modalit\u00e0 \"i\"-esima se la frequenza cumulata percentuale formula_1 e formula_2.\nIl primo, il secondo e il terzo quartile in una distribuzione ordinata sono \"vicini\" ai valori di posizione \"[n/4]\", \"[n/2]\" e \"[3n/4]\".\nLegami con altre statistiche d'ordine.\nIl secondo quartile coincide con la mediana, e divide la popolazione in due parti di uguale numerosit\u00e0, delle quali il primo ed il terzo quartile sono le mediane.\nIl quartile zero coincide con il valore minimo della distribuzione. Il quarto quartile coincide con il valore massimo della distribuzione.\nI quartili equivalgono ai quantili \"q0\" (quartile zero), \"q1/4\" (primo quartile), \"q2/4=q1/2\" (secondo quartile), \"q3/4\" (terzo quartile) e \"q1\" (quarto quartile).\nEsempio.\nIn un sondaggio fatto all'interno di una facolt\u00e0 composta da 250 studenti (la popolazione statistica), si intende rilevare il carattere \"Gradimento dei professori\", secondo le cinque modalit\u00e0 \"molto deluso\", \"insoddisfatto\", \"parzialmente soddisfatto\", \"soddisfatto\", \"entusiasta\". Risulta che 10 studenti si dicono entusiasti dell'operato dei professori, 51 si dicono soddisfatti, 63 mediamente soddisfatti, 90 insoddisfatti, 36 molto delusi.\nLa distribuzione di frequenza viene rappresentata con una tabella come la seguente:\nNel caso ipotizzato, il primo quartile e la mediana sono rappresentati dalla modalit\u00e0 \"insoddisfatto\", mentre il terzo quartile \u00e8 rappresentato dalla modalit\u00e0 \"parzialmente soddisfatto\". Questo significa che \"almeno\" la met\u00e0 degli studenti non \u00e8 soddisfatto dei professori e \"almeno\" tre quarti degli studenti non \u00e8 pienamente soddisfatto."}
{"id": "3607", "revid": "287204", "url": "https://it.wikipedia.org/wiki?curid=3607", "title": "Quantit\u00e0 di moto", "text": "In meccanica classica, la quantit\u00e0 di moto di un oggetto \u00e8 una grandezza vettoriale definita come il prodotto della massa dell'oggetto per la sua velocit\u00e0.\nTalvolta il vettore quantit\u00e0 di moto viene denominato momento lineare, per distinguerlo dal momento angolare. Tuttavia, a rigore questa quantit\u00e0 non rappresenta il momento di alcun vettore.\nGeneralmente viene indicato con la lettera p o con la lettera q.\nIl secondo principio della dinamica stabilisce che la derivata temporale della quantit\u00e0 di moto di un corpo \u00e8 eguale alla forza agente. La quantit\u00e0 di moto dipende dal sistema di riferimento, ma in un qualsiasi sistema di riferimento inerziale \u00e8 una grandezza fisica conservativa, questo significa che\nse ho un sistema chiuso non soggetto a forze esterne, la quantit\u00e0 di moto non cambia nel tempo. La quantit\u00e0 di moto\nsi conserva anche in relativit\u00e0 ristretta ma l'espressione matematica \u00e8 diversa, come anche \u00e8 diversa la formulazione in elettromagnetismo, meccanica quantistica, teoria quantistica dei campi e in relativit\u00e0 generale. \nLa conservazione della quantit\u00e0 di moto dipende dalla omogeneit\u00e0 dello spazio ovvero dalla simmetria traslazionale.\nNella formulazione della meccanica lagrangiana \u00e8 possibile scegliere un sistema di coordinate che unisce simmetrie e vincoli. In questa formulazione la grandezza conservata \u00e8 la quantit\u00e0 di moto generalizzata che in generale \u00e8 diversa dalla quantit\u00e0 di moto definita prima.\nIl concetto di momento generalizzato viene importato in meccanica quantistica, in cui diviene un operatore che agisce sulla funzione d'onda. Gli operatori quantit\u00e0 di moto e posizione sono legati tra loro dal principio di indeterminazione di Heisenberg.\nNei mezzi continui come sono i campi elettromagnetici, la dinamica dei fluidi e i corpi deformabili\nsi definisce la densit\u00e0 di quantit\u00e0 di moto. La formulazione nel continuo della legge di conservazione della quantit\u00e0 di moto diviene una equazione differenziale ed ad esempio per i fluidi si ha\nl'equazione di Navier\u2013Stokes.\nDefinizione.\nUn punto materiale di massa formula_1 che si sposta con velocit\u00e0 formula_2 ha una quantit\u00e0 di moto formula_3 pari al prodotto della sua massa per la sua velocit\u00e0:\nIl vettore risultante ha, quindi, modulo pari al prodotto di massa per il modulo del vettore velocit\u00e0 e direzione e verso del vettore velocit\u00e0.\nL'unit\u00e0 di misura si ricava dall'analisi dimensionale: formula_5 dunque si misura in formula_6\ne pertanto quantifica la forza necessaria per fermare l'oggetto in un'unit\u00e0 di tempo, risultando quindi utile quando vengono trattati urti e reazioni.\nNel caso di un sistema di n punti materiali, la quantit\u00e0 di moto del sistema \u00e8 data dalla somma vettoriale delle singole quantit\u00e0 di moto dei vari punti:\nNel caso di un corpo rigido di massa totale formula_1 che si sposta con velocit\u00e0 del centro di massa formula_9, la quantit\u00e0 di moto \u00e8:\nUn'utile relazione tra il modulo della quantit\u00e0 di moto formula_11 e l'energia cinetica formula_12 di un punto materiale \u00e8 data dalla seguente equazione:\nLa dimostrazione \u00e8 immediata, sostituendo nell'espressione di formula_14 quella di formula_11.\nL'importanza della quantit\u00e0 di moto \u00e8 espressa dal secondo principio della dinamica, dal quale si evince che la forza applicata ad un punto materiale \u00e8 pari alla derivata della quantit\u00e0 di moto del punto stesso rispetto al tempo.\nInfatti, supponendo la massa costante:\nLa quantit\u00e0 di moto assume un importante ruolo sia in meccanica classica che in quella quantistica, poich\u00e9 per la legge di conservazione della quantit\u00e0 di moto il suo valore per un sistema isolato resta costante. \u00c8 utile in particolare per la descrizione di urti, sia classici che quantistici, e decadimenti.\nImpulso.\nViene definito impulso la variazione della quantit\u00e0 di moto di un corpo che viene sottoposto ad un urto con un altro corpo. In altre parole, \u00e8 l'effettiva quantit\u00e0 di moto trasmessa al corpo urtato al momento dell'urto. Le quantit\u00e0 di moto iniziale e finale, utili per calcolare l'impulso, consistono nel prodotto della massa del corpo per la velocit\u00e0 finale e per la velocit\u00e0 iniziale. Dunque, per calcolare l'impulso, in genere si usa misurare massa e velocit\u00e0 del corpo prima del contatto e trarre i dati iniziali e ripetere l'operazione dopo il contatto. Sfruttando la seconda legge della dinamica di Newton e la legge della cinematica di un moto rettilineo uniforme, si ha che:\nIntegrando rispetto al tempo entrambi i membri, si ottiene l'impulso:\nQuantit\u00e0 di moto nella fisica moderna.\nQuantit\u00e0 di moto in meccanica relativistica.\nNella meccanica relativistica, la quantit\u00e0 di moto \u00e8 definita come:\ndove formula_20 \u00e8 la massa a riposo del corpo in movimento, formula_21 \u00e8 la velocit\u00e0 totale relativa tra l'oggetto e l'osservatore e:\n\u00e8 il fattore di Lorentz, con formula_23 velocit\u00e0 della luce. Come si nota la quantit\u00e0 di moto relativistica tende alla quantit\u00e0 di moto classica: formula_24 a velocit\u00e0 basse (formula_25).\nQuadrimpulso.\nIl quadrimpulso \u00e8 la quantit\u00e0 di moto relativistica quadrivettoriale proposto da Albert Einstein invariante in modulo sotto traslazione di Lorentz. Questi quadrivettori compaiono spontaneamente nella funzione di Green dalla teoria quantistica dei campi. Il quadrimpulso \u00e8 definito come:\ndove formula_27 \u00e8 la componente x della quantit\u00e0 di moto \"relativisitica\" e formula_28 \u00e8 l'energia totale del sistema:\nUsando il prodotto scalare quadrivettoriale si ha che:\nquesta quantit\u00e0 \u00e8 un invariante relativistico, cio\u00e8 sotto trasformazioni di Lorentz.\nQuantit\u00e0 di moto di un oggetto senza massa.\nParticelle senza massa come il fotone trasportano una quantit\u00e0 di moto. La formula \u00e8:\nformula_31\ndove formula_32 \u00e8 l'energia che trasporta il fotone, formula_33 \u00e8 la velocit\u00e0 della luce, formula_34 \u00e8 la costante di Planck e formula_35 \u00e8 la lunghezza d'onda del fotone.\nQuantit\u00e0 di moto in meccanica quantistica.\nIn meccanica quantistica, la quantit\u00e0 di moto \u00e8 definita come un operatore sulle funzioni d'onda. Il principio di indeterminazione di Heisenberg definisce un limite su quanto accuratamente la quantit\u00e0 di moto e la posizione di un singolo sistema osservabile possono essere osservate insieme. In meccanica quantistica, la posizione e la quantit\u00e0 di moto sono variabili coniugate.\nPer una singola particella senza carica elettrica e senza spin, l'operatore quantit\u00e0 di moto pu\u00f2 essere scritto nella base della posizione come\ndove formula_37 \u00e8 l'operatore nabla."}
{"id": "3609", "revid": "1005847", "url": "https://it.wikipedia.org/wiki?curid=3609", "title": "Quintino Sella", "text": "Per tre volte \u00e8 stato Ministro delle finanze del Regno d'Italia.\nBiografia.\nQuintino Sella nato nel 1827 nella frazione Sella di Valle Superiore del comune di Mosso, in provincia di Biella, era l'ottavo dei venti figli di Maurizio e di Rosa Sella. La famiglia era attiva nel settore della lavorazione della lana fin dal Seicento, ma non mancavano professioni liberali e vocazioni religiose.\nA partire dal 1835 suo padre Maurizio acquisisce gli immobili sulla riva sinistra del torrente Cervo a Biella dalla Congregazione del Santuario di Oropa. Qui all'inizio del Settecento la Congregazione aveva impiantato un albergo di virt\u00f9 con annessi un filatoio di seta e un lanificio che davano lavoro a ragazze in condizioni difficili. Maurizio vi fonda il suo lanificio, utilizzando i nuovi filatoi meccanici che erano stati importati da oltralpe nel 1817 dal cugino Pietro Sella. Tutta la famiglia si stabilisce in fabbrica, come era d'uso all'epoca.\nDopo la morte di Maurizio nel 1844, la ditta passa ai figli maschi: Gaudenzio, Francesco, Giuseppe Venanzio e Quintino. Dopo la morte di Gaudenzio e la fuoriuscita di Francesco, sar\u00e0 gestita da Giuseppe Venanzio, coadiuvato dal fratello Quintino sebbene professionalmente impegnato come scienziato e statista. \nIl 29 luglio 1853 Quintino sposa la cugina Clotilde Rey, con la quale avr\u00e0 sette figli.\nMuore il 14 marzo 1884 nella sua abitazione all'interno del lanificio e viene sepolto nel cimitero monumentale di Oropa, a 1.200 metri di altitudine, in una monumentale tomba di famiglia a forma di piramide di pietra di sienite, posta in mezzo a una faggeta.\nAttivit\u00e0 scientifica.\nIl padre, con lo scopo di farne il futuro responsabile della forza motrice e del settore meccanico dell\u2019azienda, indirizz\u00f2 Quintino agli studi di ingegneria idraulica che segu\u00ec all\u2019Universit\u00e0 di Torino ottenendo la laurea il 3 agosto 1847. Conseguita la laurea, Quintino accetta la proposta del Regno Sabaudo di frequentare la prestigiosa \u00c9cole des Mines di Parigi per approfondire gli studi in campo minerario.\nDurante i tre anni di perfezionamento, che concluder\u00e0 nel 1851, Quintino fa l'apprendistato visitando le officine dell\u2019Auvergne, le miniere di Pontgibaud in Francia e la regione mineraria dello Harz in Prussia. In seguito effettua numerosi viaggi di studio in Francia, Regno Unito, Germania che avranno un ruolo fondamentale nella sua formazione.\nUna lettera del dicembre 1851 mandata da Quintino alla madre da Clausthal, testimonia il suo amore per la mineralogia: \u201cUna passione sola mi cagiona talvolta qualche conforto ed \u00e8 quella delle pietre. Ho qua occasione di studiare delle bellissime pietre, e ci\u00f2 mi fa passare qualche ora felice. Non avrei mai creduto che lo studio della natura fosse cos\u00ec allettevole\u201d.\nNel dicembre del 1852 viene nominato professore di Geometria applicata alle Arti presso il Regio Istituto Tecnico di Torino che, grazie al suo attivo interessamento, diventer\u00e0 Scuola di Applicazione per gli ingegneri nel 1859 (dal 1906 Politecnico di Torino).\nNel 1853 si reca in Savoia come reggente temporaneo di quel distretto minerario e, nel giugno dello stesso anno, riceve dal Ministro della Pubblica Istruzione Luigi Cibrario l'incarico di ordinare la collezione di minerali conservata presso il museo mineralogico dell'Istituto Tecnico di Torino.\nPur mantenendo l\u2019insegnamento della geometria applicata presso l\u2019Istituto Tecnico, alla fine del 1853, Quintino \u00e8 nominato professore sostituto di Matematica presso l\u2019Universit\u00e0 di Torino.\nLa sua competenza in campo minerario e il suo spirito pratico lo portano a studiare - aderendo all\u2019incarico avuto nel 1854 da Ernesto Ricardi di Netro, uno dei proprietari delle miniere di Traversella - il modo di ottenere in economia la separazione della magnetite dalla pirite cuprifera. In breve tempo Sella progetta e realizza la \u201ccernitrice elettro magnetica\u201d, basata sul principio delle elettrocalamite. Nel 1855 per questa invenzione ottiene un brevetto di privativa per la durata di quindici anni e nel 1862 il modello di questa cernitrice viene premiato con una medaglia d\u2019oro all\u2019Esposizione Universale di Londra.\nNel 1856 \u00e8 nominato direttore del museo e, in questa veste, dona la sua importante collezione privata di minerali, composta da oltre settemila esemplari, andando cos\u00ec ad incrementare la raccolta del museo che raggiunger\u00e0 i 18.000 pezzi complessivi.\nDal 1854 al 1861 si concentrano quasi tutti i suoi lavori scientifici nel campo della cristallografia teorica e di quella morfologica. A riconoscimento dei suoi importanti studi di cristallografia il mineralogista tedesco Johann Str\u00fcver nel 1868 d\u00e0 il suo nome a un nuovo minerale ritrovato in una morena di un ghiacciaio della Savoia, a base di fluoruro di magnesio: la sellaite, da lui descritta per la prima volta nel 1868.\nIl primo a riconoscere l\u2019originalit\u00e0 scientifica del suo pensiero nel campo della cristallografia matematica \u00e8 William H. Miller, docente di Mineralogia presso l'Universit\u00e0 di Cambridge. Miller, entusiasta per l\u2019applicazione fatta da Sella dei determinanti al fine di sistematizzare le propriet\u00e0 della cristallografia geometrica, fa pubblicare il metodo sul Philosophical Magazine nel 1857 e lo riprende successivamente in altre pubblicazioni.\nNel 1865 vengono tradotte in tedesco anche le lezioni di Sella sul disegno assonometrico dei cristalli, le quali, utilizzando solo la geometria elementare, inaugurano un metodo esatto di disegno prospettico dei cristalli utilizzato ancor oggi. Gi\u00e0 nel 1861 era stato eletto membro dell'Accademia delle Scienze di Gottinga.\nIl ruolo internazionale di Sella tra i padri della cristallografia \u00e8 definitivamente sancito nel 1906, anno in cui Ferruccio Zambonini cura la pubblicazione in tedesco dei suoi pi\u00f9 importanti contributi cristallografici. Il 26 settembre del 1881 pronuncia a Bologna il discorso di apertura della seconda sessione del 1\u00ba Congresso internazionale geologico e il 28 settembre fonda con Giovanni Capellini la Societ\u00e0 Geologica Italiana. Nel 1882 diviene socio della Societ\u00e0 dei Naturalisti in Napoli.\nNelle scienze matematiche apporta perfezionamenti teorici e pratici e diffonde l\u2019uso del regolo calcolatore; contribuisce in Italia alla diffusione del disegno assonometrico.\nQuintino Sella \u00e8 anche appassionato cultore di arte, storia, e antichit\u00e0 in generale. Effettua ricerche paleografiche su importanti documenti. \nNel 1870 trascrive e pubblica la \"Pandetta delle Gabelle e dei Diritti della Curia di Messina\" e nel 1875 trascrive e inizia la stampa di una parte degli \"Statuta Comunis Bugellae\", opera successivamente proseguita e portata a termine dal nipote Pietro Sella. \nTrascrive e pubblica anche il manoscritto trecentesco conosciuto come Codex Astensis: rinvenuto a Mantova nel 1842 e passato agli Archivi Imperiali Austriaci di Vienna, il \"Codex\" gli fu donato dall\u2019Imperatore austriaco Francesco Giuseppe nel 1876, a seguito del proficuo esito delle trattative per il riscatto delle ferrovie dell\u2019Alta Italia (condotte da Sella in qualit\u00e0 di rappresentante del Regno d\u2019Italia a Vienna). Successivamente Quintino Sella lo presenta alla Accademia dei Lincei e, considerata l\u2019importanza del manoscritto, ne ottiene la pubblicazione.\nSi occupa personalmente della trascrizione paleografica con l\u2019aiuto dell\u2019amico Pietro Vayra; pubblica il IV volume nel 1880, mentre i rimanenti tre, oltre all\u2019indice, saranno pubblicati postumi.\nAttivit\u00e0 politica.\nRientrato a Torino, nel 1859 fu nominato membro della Commissione per il riordino degli studi universitari (Legge Casati) e, qualche mese dopo, l\u201911 dicembre, fu nominato membro ordinario del consiglio superiore di Pubblica Istruzione.\nNel marzo del 1860 Camillo Benso lo informa che la sua elezione a deputato del collegio di Cossato sarebbe ben vista dal Governo: da questo momento ha inizio il suo impegno in ambito politico. Si impone subito come uno dei pi\u00f9 autorevoli rappresentanti della Destra storica: nel 1861 \u00e8 segretario generale al Ministero della pubblica istruzione e il 3 marzo 1862 assume il Ministero delle finanze nel Governo Rattazzi che cade l\u20198 dicembre di quello stesso anno.\nIl 27 settembre del 1864 Quintino viene rieletto Ministro delle finanze sotto il nuovo Governo La Marmora. Da qui in avanti, in una fase assai critica gravata dai costi dell\u2019unificazione che rischiano di mandare il nuovo Stato Italiano in \"default\", si dedica al pareggio del bilancio statale, attuando quella necessaria politica di economie e di inasprimenti fiscali sui consumi e sui redditi, ricorrendo talvolta a provvedimenti impopolari. Uno di questi \u00e8 l\u2019imposta sul macinato che, presentata il 13 dicembre 1865, viene respinta provocando la caduta dello governo stesso.\nNel 1866, quale Commissario straordinario del Re a Udine appena liberata dagli austriaci, impedisce il ritorno degli occupanti dopo la firma dell\u2019armistizio. \nTra le diverse iniziative di cui \u00e8 promotore, istituisce a Biella nel 1869 la prima scuola professionale pubblica, l\u2019attuale ITIS Q. Sella, e nel 1870 il progetto di legge sottoposto alla Camera e volto all\u2019istituzione delle costituzione delle casse di risparmio postali, da lui ripresentato pi\u00f9 volte, che verr\u00e0 approvato nel maggio del 1875.\nNel 1869 soggiorna due volte in Sardegna in qualit\u00e0 di componente della Commissione Parlamentare d\u2019Inchiesta sulle condizioni dell\u2019isola; a Quintino Sella verr\u00e0 affidato, come parlamentare di rilievo e studioso di mineralogia d\u2019indiscussa competenza, lo studio sulle condizioni dell\u2019industria mineraria. La sua relazione, l\u2019unica a stampa della Commissione, verr\u00e0 pubblicata nel 1871. A Quintino Sella \u00e8 intitolata la piazza principale della citt\u00e0 sarda di Iglesias e in essa \u00e8 ubicata anche una statua che lo rappresenta realizzata da Giuseppe Sartorio.\nDal dicembre del 1869 al luglio del 1873 \u00e8 di nuovo Ministro delle finanze nel Governo Lanza. Nel 1870 si oppone tenacemente alla volont\u00e0 del re Vittorio Emanuele II, prima da solo e poi con altri ministri, all\u2019intervento dell\u2019Italia a fianco della Francia nella guerra franco-prussiana. Dopo la sconfitta di Napoleone III, \u00e8 tra i pi\u00f9 accesi sostenitori della presa di Roma e nel 1871 ispira anche la legge delle Guarentigie.\nNel 1872, in una serie di interventi alla Camera, il Sella delinea il grande piano delle opere edilizie di Roma e, nell\u2019agosto del 1873, anno in cui cade il Governo Lanza, viene eletto presidente del consiglio provinciale di Novara, carica che gli verr\u00e0 riconfermata fino alla fine dei suoi giorni.\nNel 1875 elabora un progetto di convenzione, stipulato lo stesso anno a Basilea, per l\u2019acquisto delle ferrovie austriache nei territorio annessi al Regno d\u2019Italia dopo la terza guerra d\u2019Indipendenza.\nDal 1876, caduto il ministero Minghetti, ultimo della Destra storica, al potere dalla costituzione del Regno d\u2019Italia, Sella viene nominato capo della Destra, da cui si dimetter\u00e0 nel 1878 per potersi opporre alla proposta di abolizione della tassa sul macinato.\nNel 1881 Sella riceve dal Re Umberto l\u2019incarico di formare un nuovo esecutivo, ma non riuscendo a costituire una maggioranza di moderati, il tentativo fallisce.\nQuintino Sella e l'alpinismo.\nNel discorso pronunciato agli elettori del paese di Mosso Santa Maria nel 1867, Quintino Sella cos\u00ec ricorda le sue origini pedemontane: \u201cSignori! Si dice che i montanari spiccano per una singolare pertinacia nel loro affetto al luogo natio. Ed io vi confesso che, anche negli anni passati fuori d'Italia, in citt\u00e0 popolose ed in studii, fra cui potenti distrazioni non mancavano, oh! quante volte si presentavano alla mia mente le cime della Rovella e del S. Bernardo, note a chi \u00e8 cresciuto in mezzo a esse, direbbe il Manzoni, come l'aspetto dei suoi famigliari. E pi\u00f9 tardi, malgrado che l'andar degli anni e le lotte politiche rintuzzassero la vivacit\u00e0 del sentire, io non seppi mai tornare in questi luoghi con indifferenza\u201d.\nDa queste parole si evince l'amore di Quintino Sella per le montagne che ha origine dal luogo in cui \u00e8 nato, ubicato ai piedi delle cosiddette \u201cprealpi biellesi\u201d: all'et\u00e0 di undici anni aveva compiuto la sua prima ascensione, al Monte Mucrone (), la cima pi\u00f9 rappresentativa dell'area.\nNel 1850, durante il viaggio di istruzione nelle miniere di piombo argentifero di Pontgibaud, presso Clermond Ferrand coglie l'occasione per effettuare l'ascensione al Puy de Dome. Dopo il suo ritorno nel Regno di Sardegna, come ingegnere delle miniere, Quintino visita le miniere dell'arco alpino del Piemonte e della Valle d'Aosta.\nNel 1854 compie una delle prime ascensioni al Breithorn () nel gruppo del Monte Rosa, in compagnia del conte Paar, rappresentante austriaco negli Stati Sardi. Durante la discesa, evita la tragedia di tutta la spedizione. Nel suo diario cos\u00ec descrive l'accaduto: \u201cVi fu un momento in cui scapp\u00f2 un piede al Conte Paar, esso cadde, trascin\u00f2 la guida che gli stava retro, lasci\u00f2 scappare il bastone e se io e l'ultima guida non avessimo tenuto saldo poteva succedere una disgrazia\u201d.\nEletto deputato, nell'agosto del 1861, Quintino compie una visita nelle province meridionali, per conto del ministro della Pubblica Istruzione Francesco De Sanctis, al fine di riferirgli sulle condizioni dell'istruzione in quelle zone; da Napoli, il 19 agosto, racconta alla madre Rosa Sella di aver salito il Vesuvio il giorno precedente e ne descrive lo \u201cspettacolo veramente singolare che vale la pena di essere visto [\u2026].\u201d\nNell'agosto del 1863 Quintino compie la prima spedizione tutta italiana al Monviso (la terza in assoluto) a quota , insieme ai fratelli verzuolesi Paolo e Giacinto Ballada de Saint Robert e al deputato calabrese Giovanni Baracco. Ad essa far\u00e0 seguire la pubblicazione della lettera \"Una salita al Monviso\" all'amico e collega Bartolomeo Gastaldi, segretario della Scuola d'Applicazione per gli ingegneri fondata da Sella nel 1860 al Castello del Valentino di Torino. \nAl termine della relazione della salita, avanza la proposta della fondazione di un Club Alpino in Italia con queste parole: \u201cA Londra si \u00e8 fatto un Club Alpino, cio\u00e8 di persone che spendono qualche settimana dell'anno nel salire le Alpi, le nostre Alpi! [\u2026] ivi si conviene per parlare della bellezza incomparabile dei nostri monti e per ragionare sulle osservazioni scientifiche che furono fatte o che sono a farsi [\u2026] Anche a Vienna si \u00e8 fatto un Alpenverein [\u2026] Ora non si potrebbe fare alcunch\u00e9 di simile da noi? Io crederei di s\u00ec [\u2026]\u201d.\nL'appello riceve immediatamente numerosi consensi e cos\u00ec, il 23 ottobre del 1863 nel Castello del Valentino, Sella e una quarantina di soci fondano il Club Alpino che due anni dopo diverr\u00e0 Club Alpino Italiano.\nDopo l'improvvisa e prematura morte del barone Ferdinando Perrone di S. Martino, primo presidente del Club Alpino Italiano nel luglio 1864, la Direzione del Club Alpino nomina all'unanimit\u00e0 Sella come Presidente che, a causa degli impegni politici, ricuser\u00e0 la nomina, assunta dal fido Gastaldi. Sella la accetter\u00e0 solo nel gennaio 1876 per tenerla fino alla morte. Gi\u00e0 dalla fondazione del Club Alpino, lo statista biellese nutre il progetto di precedere gli inglesi sulla vetta del Cervino (), l'ultima grande montagna inviolata delle Alpi. \nA tale scopo, nel luglio 1864 convoca a Biella la guida valdostana Jean Antoine Carrel, ex bersagliere, per ingaggiarla. Tuttavia, i molteplici impegni di quell'estate impediscono al Sella di accogliere l'invito di Carrel che lo sollecita a raggiungerlo al Breuil per compiere l'ascensione.\nDopo anni di tentativi dalla cresta italiana del Breuil soprattutto ad opera di Carrel e degli inglesi Tyndall e Whymper, la conquista del Cervino avverr\u00e0 a sorpresa, a met\u00e0 luglio del 1865, dalla cresta svizzera dell'Hoernli, ad opera della cordata di Whymper. La vittoria costa per\u00f2 l\u2019altissimo prezzo di quattro vittime. La cordata di Carrel, che opera agli ordini dell\u2019ingegner Felice Giordano inviato da Quintino Sella, riesce finalmente ad espugnare la vetta tre giorni dopo dal pi\u00f9 difficile versante italiano, piantando il tricolore.\nA livello familiare il Sella ama dedicare i giorni delle vacanze estive a condurre in montagna figli e nipoti ragazzini, ai quali trasmette la sua passione, in particolare a partire dagli anni settanta.\nNell'agosto 1872 compie la traversata del Monte Rosa attraverso \"parecchi colli alpini\" e l'anno dopo ripete l'impresa con i figli maggiori Alessandro e Corradino. Con essi sale ancora il Lysjoch () e il colle delle Loccie () nel 1874, la Punta Dufour () al Monte Rosa nel 1875, il Cervino nel 1877 e infine il Monte Bianco nel 1879: un'attivit\u00e0 alpinistica di tutto rispetto per l'epoca. Dall'inizio degli anni Ottanta saranno gli stessi figli e nipoti di Quintino Sella a compiere ascensioni di rilievo europeo come la prima al Dente del Gigante () nel 1882 e la prima invernale al Cervino (compiuta dal nipote Vittorio Sella nel marzo dello stesso anno) al Gran Paradiso, alle vette del Monte Rosa e al Monte Bianco dal versante italiano.\nDopo la morte di Quintino, il Club Alpino gli dedicher\u00e0 diversi rifugi: il Rifugio Quintino Sella al Monviso, il Rifugio Quintino Sella sul versante Sud del Monte Bianco, il Rifugio Quintino Sella al Felik nel gruppo del Monte Rosa, il Rifugio Quintino Sella Sulle Dolomiti di Brenta vicino al Rifugio Tuckett, dedicatogli dalla Societ\u00e0 alpinisti tridentini, allora ancora soggetta all'Austria, insieme alla Cima Sella.\nOpere.\nOpuscoli \nVolumi \nBibliografia.\nOpuscoli \nVolumi "}
{"id": "3610", "revid": "327773", "url": "https://it.wikipedia.org/wiki?curid=3610", "title": "Quantile", "text": "In statistica il quantile di ordine \"\u03b1\" o \"\u03b1-quantile\" (con \"\u03b1\" un numero reale nell'intervallo [0,1]) \u00e8 un valore \"q\u03b1\" che divide la popolazione in due parti, proporzionali ad \"\u03b1\" e \"(1-\u03b1)\" e caratterizzate da valori rispettivamente minori e maggiori di \"q\u03b1\". Per poter calcolare un quantile di ordine \"\u03b1\" \u00e8 necessario che il carattere sia almeno ordinato, cio\u00e8 sia possibile definire un ordinamento sulle modalit\u00e0.\nI quantili in statistica.\nIl quantile di ordine \u03b1 \u00e8 la pi\u00f9 piccola modalit\u00e0 \"q\u03b1\" per cui la frequenza cumulata relativa, calcolata fino a \"q\u03b1\" inclusa,\" \"raggiunge o supera \"\u03b1\", ossia tale che la somma delle frequenze relative \"fino a\" quella modalit\u00e0 (inclusa) sia almeno \"\u03b1\". Di conseguenza la somma delle frequenze relative \"successive\" a quella modalit\u00e0 sar\u00e0 non superiore a \"1-\u03b1\". Il quantile non \u00e8 necessariamente unico, soprattutto nel caso di caratteri qualitativi ordinati o quantitativi discreti. Nel caso si abbiano classi di valori si usa talvolta \"supporre\" che i valori siano distribuiti in modo uniforme all'interno di ciascuna classe, in modo da calcolare il quantile (per interpolazione) su una funzione continua.\nIn particolare il quantile di ordine 0 \u00e8 un \"qualunque\" valore inferiore al minimo della popolazione; similmente il quantile di ordine 1 \u00e8 un qualunque valore superiore al massimo della popolazione.\nI quantili possono anche venire utilizzati per indicare delle classi di valori: ad esempio l'insieme della popolazione \"entro il terzo decile\" indica quel 30% di popolazione con i valori pi\u00f9 bassi.\nI quantili in probabilit\u00e0.\nNel caso di una densit\u00e0 di probabilit\u00e0 la funzione di ripartizione \"F\" \u00e8 continua e il quantile di ordine \"\u03b1\" \u00e8 definito da \"F(q\u03b1)=\u03b1\". Questo quantile pu\u00f2 non essere unico se la funzione di densit\u00e0 \u00e8 nulla in un intervallo, ovvero se la funzione di ripartizione \u00e8 costante ed assume il valore \"\u03b1\" per pi\u00f9 di un valore \"q\u03b1\"; ciononostante per ognuno di questi valori la distribuzione viene correttamente divisa in due parti proporzionali ad \"\u03b1\" e \"(1-\u03b1)\", in quanto un intervallo a densit\u00e0 nulla non contribuisce al calcolo della probabilit\u00e0, quindi non fa differenza quale punto dell'intervallo si scelga come q\u03b1.\nNel caso di una densit\u00e0 discreta il quantile di ordine \u03b1 \u00e8 un valore \"q\u03b1\" nel quale la somma delle probabilit\u00e0 discrete sia maggiore o uguale ad \"\u03b1\", ovvero tale che la somma delle probabilit\u00e0 \"fino a\" quel valore incluso sia almeno \"\u03b1\" e che la somma delle probabilit\u00e0 discrete da quel valore in poi (incluso) sia maggiore o uguale a \"1-\u03b1\". Nel caso discreto, oltre alla non unicit\u00e0 del quantile, si pu\u00f2 avere una divisione della distribuzione non proporzionale ad \"\u03b1\" e \"1-\u03b1\" (del resto una variabile discreta pu\u00f2 essere divisa solo in un numero discreto di modi).&lt;br&gt;\nIl quantile di ordine \u03b1=0,1 (anche detto \"primo decile\") \u00e8 quel valore della distribuzione per cui la probabilit\u00e0 cumulata fino a qual valore, incluso, sia maggiore o uguale a 0,1, e la probabilit\u00e0 cumulata da quel valore, incluso, in poi sia maggiore o uguale a 0,9.&lt;br&gt;\nIl quantile di ordine \u03b1=0,5 (la \"mediana\") \u00e8 quel valore della distribuzione per cui la probabilit\u00e0 cumulata fino a qual valore, incluso, sia maggiore o uguale a 0,5, e la probabilit\u00e0 cumulata da quel valore, incluso, in poi sia maggiore o uguale a 0,5.\nParticolari quantili.\nI quantili di ordini \"semplici\", ad esempio quelli espressi come frazioni (cio\u00e8 quando \"\u03b1\" \u00e8 un numero razionale), vengono anche chiamati con altri nomi. I quantili di ordini \"1/n\", \"2/n\", ..., \"(n-1)/n\" dividono la popolazione in \"n\" parti ugualmente popolate; il quantile di ordine \"\u03b1=m/n\" \u00e8 detto \"m\"-esimo \"n\"-ile.\nAltri particolari quantili sono:\nA causa della scrittura in frazioni, alcuni quantili hanno pi\u00f9 di un nome: il secondo quartile \u00e8 la mediana (\"2/4=1/2\"), ogni quintile \u00e8 anche un decile (\"m/5=2m/10\") e cos\u00ec via. Per lo stesso motivo il primo ed il terzo quartile sono rispettivamente le mediane della met\u00e0 inferiore e della met\u00e0 superiore della popolazione.\nI ventili e i centili esprimono livelli di confidenza molto utilizzati: 1%, 5%, 95%, 99%.La media aritmetica dei ventili dal primo al diciannovesimo \u00e8 detta media ventile ed \u00e8 uno stimatore robusto della media. I ventili sono anche utilizzati per definire indici di simmetria e curtosi."}
{"id": "3612", "revid": "4", "url": "https://it.wikipedia.org/wiki?curid=3612", "title": "Quantili", "text": ""}
{"id": "3619", "revid": "124647274", "url": "https://it.wikipedia.org/wiki?curid=3619", "title": "Pop rock", "text": "Il pop rock \u00e8 un genere musicale caratterizzato da influenze tipiche della musica pop e da un'aggressivit\u00e0, una strumentazione elettrica ed uno stile d'esecuzione, generalmente tipiche della musica rock. Come costume della musica pop le sue melodie e i suoi testi risultano quindi tendenzialmente universali e tesi a soddisfare la maggior parte dei fruitori di musica moderna, in particolare gli ascoltatori della musica rock in generale.\nStoria.\nOrigini.\nCome tutti i generi di musica rock, il pop rock \u00e8 nato come un'evoluzione del rock and roll. Uno dei primi gruppi pop rock della storia sono stati i Beatles, che, assieme ad altri gruppi, iniziarono ad orientarsi su strutture tipicamente pop. I Beatles, scrivendo testi che in qualche modo attiravano il pubblico, hanno influenzato indubbiamente non solo stili musicali, ma anche alcuni stili di vita. Mentre fioriva la pop art di Andy Warhol, i coleotteri del rock rappresentavano la giovent\u00f9 occidentale sia per l'estetica (i capelli lunghi, gli abiti), sia per la produzione artistica (le influenze musicali, che ormai si aprirono anche verso la musica indiana e l'avanguardia), e sia per la politica (il pacifismo e l'opposizione alla guerra del Vietnam).\nGli anni settanta.\nGrazie alla sua orecchiabilit\u00e0 il pop rock ha dato vita a grandi star anni settanta, come Elton John, Peter Frampton, Paul McCartney, John Lennon, Rod Stewart, Eric Clapton e tanti altri ancora.\nGli anni ottanta.\nIl pop rock continua a fare successo con artisti quali: Queen, Billy Joel, Bruce Springsteen, Hall &amp; Oates, Michael Jackson, George Michael, Dire Straits, The Police, Toto, R.E.M., Genesis e altri.\nGli anni novanta.\nNegli anni novanta il pop rock continua ad essere popolare, grazie agli artisti che si erano distinti negli anni ottanta, ma subisce delle variazioni. I nuovi artisti pop rock fusero la loro musica con altri generi come l'alternative rock, il punk rock e l'heavy metal, dando origine a nuovi generi quali pop punk, pop metal, indie pop ed Emo-pop. Altri artisti, invece, continuarono a seguire la strada segnata dai loro predecessori, come: Robbie Williams e Alanis Morissette. In questi anni comincia a diffondersi un nuovo genere musicale derivato dal pop rock, il britpop, che identificava artisti come Oasis, Blur e Pulp.\nGli anni duemila.\nNegli anni duemila entrarono nella scena musicale del pop rock altri gruppi come Coldplay e The Killers. Questi fondevano le loro radici britpop con il pop rock anni novanta, dando vita ad un genere tutto loro.\nDescrizione.\nPop rock potrebbe sembrare una denominazione troppo vaga, perch\u00e9 tutte le musiche pop degli anni sessanta avevano, chi pi\u00f9 chi meno, influenze dal rock, e viceversa. Il pop puro tuttavia \u00e8 completamente diverso dal pop rock, perch\u00e9 era destinato ad un pubblico adulto, ed era eseguito con uno stile differente da quello tipico del rock, mentre il pop rock era ascoltato in maggioranza dai giovani. Si pu\u00f2 dire che fosse musica destinata a coloro che non erano ancora nati all'avvento del rock and roll. Il pop rock ha come obiettivo primario la melodia, accattivante e il pi\u00f9 orecchiabile possibile. L'aspetto forse meno conosciuto del pop rock era la sua enfasi, che lo distingueva dal rock e dal pop dell'epoca. Le canzoni pop rock sono ben strutturate, senza spazio \"sprecato\" per variazioni melodiche o parti strumentali. La produzione era pulita, lucida e luminosa, sfruttava appieno i progressi delle produzioni e della tecnologia di registrazione, che aveva avuto luogo nel corso degli anni sessanta."}
{"id": "3621", "revid": "922800", "url": "https://it.wikipedia.org/wiki?curid=3621", "title": "Rap", "text": ""}
{"id": "3624", "revid": "125936295", "url": "https://it.wikipedia.org/wiki?curid=3624", "title": "RSA (crittografia)", "text": "In crittografia la sigla RSA indica un algoritmo di crittografia asimmetrica, inventato nel 1977 da Ronald Rivest, Adi Shamir e Leonard Adleman utilizzabile per cifrare o firmare informazioni.\nNel 1976 Whitfield Diffie e Martin Hellman, crittologi americani, furono i primi a pubblicare un sistema che si basasse sulla creazione di un cifrario \"asimmetrico\" composto da \"chiavi pubbliche\"; anche se pochi anni prima ci avevano gi\u00e0 pensato James H. Ellis, Clifford Cocks, e Malcolm J. Williamson dei servizi segreti inglesi, la notizia era coperta dal segreto militare e fu rivelata soltanto nel 1997.\nIl sistema di crittografia si basa sull'esistenza di due chiavi distinte, che vengono usate per cifrare e decifrare. Se la prima chiave viene usata per la cifratura, la seconda deve necessariamente essere utilizzata per la decifratura e viceversa. La questione fondamentale \u00e8 che, nonostante le due chiavi siano fra loro dipendenti, non \u00e8 possibile risalire dall'una all'altra, in modo che se anche si \u00e8 a conoscenza di una delle due chiavi, non si possa risalire all'altra, garantendo in questo modo l'integrit\u00e0 della crittografia.\nPer ottenere una discreta sicurezza \u00e8 necessario utilizzare chiavi binarie di almeno 2048 bit. Quelle a 512 bit sono ricavabili in poche ore. Le chiavi a 1024 bit, ancora oggi ampiamente utilizzate, non sono pi\u00f9 consigliabili.\nLa fattorizzazione di interi grandi, infatti, \u00e8 progredita rapidamente mediante l'utilizzo di hardware sofisticati, al punto che potrebbe essere possibile fattorizzare un intero di 1024 bit in un solo anno di tempo, al costo di un milione di dollari (un costo sostenibile per qualunque grande organizzazione, agenzia o intelligence).\nDescrizione.\nFacendo un esempio pratico, se Alice vuole spedire un messaggio a Bob e non vuole che altri all'infuori di Bob possano leggerlo, Alice cercher\u00e0 sull'elenco la chiave pubblica di Bob e con quella potr\u00e0 cifrare il messaggio. Essendo Bob l'unico a possedere la chiave privata (in grado quindi di poter decifrare il messaggio cifrato con la chiave pubblica), sar\u00e0 anche l'unico a poter decifrare il messaggio, che rimarr\u00e0 cos\u00ec segreto per tutti gli altri, compresa Alice, che non disponendo della chiave privata di Bob, non sar\u00e0 in grado di decifrare il messaggio da lei stessa creato. Ovviamente il successo di questo sistema si basa sull'assoluta necessit\u00e0 che Bob sia l'unico ad essere in possesso della propria chiave privata. In caso contrario, avendo entrambe le chiavi, chiunque potrebbe decifrare agevolmente il messaggio.\nCon questo metodo di cifratura \u00e8 possibile anche garantire la provenienza di un messaggio. Riprendiamo l'esempio precedente: Alice questa volta, prima di cifrare il messaggio usando la chiave pubblica di Bob, lo cifrer\u00e0 usando la propria chiave privata e solo in un secondo momento lo ri-crittografer\u00e0 utilizzando la chiave pubblica di Bob. Quando Bob ricever\u00e0 il messaggio e lo decifrer\u00e0 usando la propria chiave inversa, otterr\u00e0 ancora un messaggio crittografato. Quel dato messaggio necessiter\u00e0 poi della chiave pubblica di Alice per essere decifrato, garantendo in questo modo che il messaggio \u00e8 stato spedito soltanto da Alice, unica a possedere la chiave privata con la quale era stato crittografato il messaggio.\nPi\u00f9 semplicemente, utilizzando questo metodo di cifratura, Alice pu\u00f2 mandare messaggi a tutti, garantendo la provenienza. Infatti, cifrando il messaggio con la propria chiave privata, chiunque sar\u00e0 in grado di leggere il messaggio, decifrandolo con la sua chiave pubblica, assicurandosi in tal modo che il mittente sia proprio Alice.\nImplementazione tramite algoritmo RSA.\n\u00c8 nel 1978 che questo sistema trova la sua applicazione reale, quando i tre ricercatori del MIT Ronald Rivest, Adi Shamir e Leonard Adleman seppero implementare tale logica utilizzando particolari propriet\u00e0 formali dei numeri primi con alcune centinaia di cifre. L'algoritmo da loro inventato, denominato RSA dalle iniziali dei loro cognomi, non \u00e8 sicuro da un punto di vista matematico teorico, in quanto esiste la possibilit\u00e0 che tramite la conoscenza della chiave pubblica si possa decifrare un messaggio; ma l'enorme mole di calcoli e l'enorme dispendio in termini di tempo necessario per trovare la soluzione fanno di questo algoritmo un sistema di affidabilit\u00e0 pressoch\u00e9 assoluta.\nRonald Rivest, Adi Shamir e Leonard Adleman nel 1983 brevettarono l'algoritmo negli Stati Uniti dal MIT (brevetto 4.405.829, scaduto il 21 settembre 2000); hanno dato inoltre vita alla societ\u00e0 RSA Data Security, tutelando cos\u00ec i propri interessi commerciali. In seguito la Security Dynamics acquis\u00ec la societ\u00e0 e vendette l'utilizzo degli algoritmi a societ\u00e0 come Netscape, Microsoft e altri. Una variante del sistema RSA \u00e8 utilizzata nel pacchetto di crittografia Pretty Good Privacy (PGP). L'algoritmo RSA costituisce la base dei sistemi crittografici su cui si fondano i sistemi di sicurezza informatici utilizzati sulla rete Internet per autenticare gli utenti.\nClifford Cocks, matematico britannico che lavorava per un dipartimento di spionaggio, il GCHQ, aveva descritto un sistema equivalente in un documento interno nel 1973. I documenti furono posti sotto segreto e, visto il costo relativamente alto delle macchine necessario a quel tempo per implementarlo, non ci furono ulteriori indagini n\u00e9 prove pratiche e la cosa fu considerata come una curiosit\u00e0, per quanto se ne sa. La scoperta di Cocks fu resa pubblica solo nel 1997.\nNel 2005 un gruppo di ricerca riusc\u00ec a scomporre un numero di 640 bit (193 decimali) in due numeri primi da 320 bit, impiegando per cinque mesi un cluster Opteron con 80 processori da 2,2\u00a0GHz, potenzialmente decifrando un messaggio codificato con RSA-640.\nRSA \u00e8 computazionalmente impegnativo, soprattutto per quanto riguarda una eventuale realizzazione hardware. Di conseguenza, un uso efficiente \u00e8 quello di sfruttare RSA per codificare un unico messaggio contenente una chiave segreta; tale chiave verr\u00e0 poi utilizzata per scambiarsi messaggi tramite un algoritmo a chiave simmetrica, come AES.\nOggi, insieme a DSA, RSA \u00e8 uno degli algoritmi pi\u00f9 usati per la cifratura di firme digitali.\nOperazioni.\nRSA \u00e8 basato sull'elevata complessit\u00e0 computazionale della fattorizzazione in numeri primi.\nIl suo funzionamento base \u00e8 il seguente:\nLa chiave pubblica \u00e8 formula_14, mentre la chiave privata \u00e8 formula_15.\nLa forza dell'algoritmo sta nel fatto che per calcolare formula_9 da formula_6 (o viceversa) non basta la conoscenza di formula_18 ma serve il numero formula_19, e che il suo calcolo richiede tempi molto elevati; infatti fattorizzare in numeri primi (cio\u00e8 scomporre un numero nei suoi divisori primi) \u00e8 un'operazione computazionalmente costosa.\nUn messaggio formula_20 viene cifrato attraverso l'operazione formula_21 trasformandolo nel messaggio \"cifrato\" formula_22. Una volta trasmesso, formula_22 viene decifrato con formula_24.\nIl procedimento funziona solo se formula_25 e la chiave formula_26 utilizzata per cifrare e la chiave formula_27 utilizzata per decifrare sono legate tra loro dalla relazione formula_28, quindi quando un messaggio viene cifrato con una delle due chiavi pu\u00f2 essere decifrato solo utilizzando l'altra. L'algoritmo si basa sull'assunzione mai dimostrata (nota come assunzione RSA, o \"RSA assumption\" in inglese) che il problema di calcolare formula_29, con formula_18 numero composto di cui non si conoscono i fattori, sia computazionalmente non trattabile.\nLa firma digitale non \u00e8 altro che l'inverso: il messaggio viene crittografato con la chiave privata, in modo che chiunque possa, utilizzando la chiave pubblica conosciuta da tutti, decifrarlo e, oltre a poterlo leggere in chiaro, essere certo che il messaggio \u00e8 stato mandato dal possessore della chiave privata corrispondente a quella pubblica utilizzata per leggerlo.\nPer motivi di efficienza e comodit\u00e0, normalmente viene inviato il messaggio in chiaro con allegata la firma digitale di un hash del messaggio stesso; in questo modo il ricevente pu\u00f2 direttamente leggere il messaggio (che \u00e8 in chiaro), utilizzare la chiave pubblica per estrarre l'hash dalla firma e verificare che questo sia uguale a quello calcolato localmente sul messaggio ricevuto.\nSe l'hash utilizzato \u00e8 crittograficamente sicuro, la corrispondenza dei due valori conferma che il messaggio ricevuto \u00e8 identico a quello originalmente firmato e trasmesso.\nFondamenti matematici.\nLa decifratura del messaggio \u00e8 assicurata grazie ad alcuni teoremi matematici; infatti dal calcolo si ottiene:\nformula_31\nMa sappiamo che formula_32, di conseguenza abbiamo che formula_33 e che formula_34.\nQuindi, per il piccolo teorema di Fermat:\nformula_35 e formula_36\nSiccome formula_37 e formula_38 sono numeri diversi e primi, possiamo applicare il teorema cinese del resto, ottenendo che\nformula_39\ne quindi che\nformula_40\nEsempio.\nEcco un esempio di cifratura e decifratura RSA. I numeri scelti sono volutamente primi piccoli, ma nella realt\u00e0 sono usati numeri dell'ordine di formula_41.\nGenerazione delle chiavi.\nQuindi abbiamo la chiave privata formula_55 e la chiave pubblica formula_56 (il fatto che formula_9 sia uguale a formula_1 \u00e8 puramente casuale).\nCifratura e decifratura.\nPrendiamo ora in considerazione il messaggio formula_59 e cifriamolo per ottenere il messaggio cifrato formula_60; ovviamente possiamo usare i 33 e 7, ma non 3 che fa parte della chiave privata.\nformula_61\nE ora decifriamo formula_62 per ottenere formula_63; qui utilizzeremo 3, componente essenziale della chiave privata.\nformula_64\nQuindi alla fine abbiamo decifrato il messaggio.\nBlind signature.\nEsiste un formato di firma digitale basato anche su RSA, in cui il contenuto di un messaggio viene nascosto prima di essere firmato, detto blind signature."}
{"id": "3625", "revid": "96600734", "url": "https://it.wikipedia.org/wiki?curid=3625", "title": "ROT13", "text": "Il ROT13 (rotate by 13 places), a volte scritto come ROT-13 e noto in italiano come eccesso 13, \u00e8 un semplice cifrario monoalfabetico. Il ROT13 \u00e8 una variante del cifrario di Cesare ma con chiave 13: ogni lettera \u00e8 sostituita con quella posta 13 posizioni pi\u00f9 avanti nell'alfabeto.\nLa scelta della chiave non \u00e8 casuale perch\u00e9 \u00e8 la met\u00e0 del numero di lettere dell'alfabeto internazionale, 26: in questo modo si pu\u00f2 utilizzare lo stesso algoritmo sia per la cifratura che per la decifratura (si tratta quindi di una involuzione).\nEcco un esempio di testo facilmente calcolabile:\nCome tutti i cifrari monoalfabetici \u00e8 debolissimo, e se confrontato con il cifrario di Cesare \u00e8 ancora pi\u00f9 debole a causa della chiave fissa; ma il ROT13 \u00e8 l'unico cifrario di questo tipo ancora ampiamente utilizzato: si \u00e8 infatti riciclato nell'uso. Non pi\u00f9 utilizzabile per una crittografia anche solo amatoriale, viene ora impiegato per indicare che il testo offuscato contiene \"soluzioni\" o \"suggerimenti\" che il lettore potrebbe voler non sapere subito (ad esempio la risposta alla domanda, o un commento sul finale di un film che i lettori non necessariamente hanno gi\u00e0 visto). Quest'ultimo scopo \u00e8 abbastanza diffuso nei newsgroup: infatti molti programmi newsreader permettono di \"rottare\" (questo il neologismo pi\u00f9 usato come sinonimo di \"offuscare tramite l'uso di ROT13\") il testo scritto e/o letto."}
{"id": "3626", "revid": "919135", "url": "https://it.wikipedia.org/wiki?curid=3626", "title": "Radice quadrata", "text": "In matematica, la radice quadrata o radice con indice 2 di un numero formula_1 \u00e8 un numero formula_2 tale che il suo quadrato sia formula_1, ovvero tale che formula_4. Ogni numero reale non negativo ha un'unica radice quadrata non negativa, chiamata radice quadrata principale, che viene rappresentata simbolicamente come formula_5 o, nella notazione esponenziale, come formula_6. Ogni numero reale maggiore di zero ha due radici quadrate distinte, quella principale e il suo opposto, ovvero formula_5 e formula_8.\nIl concetto di radice quadrata pu\u00f2 essere esteso ai numeri negativi nell'ambito dei numeri complessi. Pi\u00f9 generalmente, il concetto di radice quadrata pu\u00f2 essere esteso in qualunque contesto in cui sia ben definita la nozione di quadrato di un elemento.\nSviluppo della nozione.\nQuando si sono definiti i numeri reali si pu\u00f2 definire radice quadrata principale di un numero reale non negativo formula_9 ogni numero reale non negativo formula_1 tale che\nformula_11\nQuesto numero formula_1, del quale si dimostrano l'esistenza e l'unicit\u00e0, si indica con la scrittura formula_13. Si osserva poi che anche l'opposto formula_14 soddisfa la precedente equazione quadratica [*]; inoltre entrambe le soluzioni di tale equazione sono notevoli, in quanto danno i due zeri della parabola di equazione formula_15. \u00c8 dunque opportuno definire radice quadrata di un numero reale positivo formula_9 quel numero reale positivo formula_1 che soddisfi la [*]. Lo zero reale possiede due radici quadrate coincidenti; ci\u00f2 lo colloca sullo stesso piano dei numeri reali positivi, sebbene lo zero si possa considerare l'unico limite delle due radici quadrate formula_1 e formula_14 del numero formula_9 al tendere a 0 di questo reale. Perci\u00f2, volendo semplificare, si pu\u00f2 dire che lo zero reale possiede come radice quadrata solo se stesso.\nRestringendo la ricerca della radice quadrata al dominio dei numeri interi positivi, si trova che solo alcuni numeri, detti quadrati perfetti, ammettono per radice quadrata principale un numero intero. Sono quadrati perfetti ad esempio, formula_21 che ha per radice il numero formula_22, e formula_23 che ha per radice formula_24; viceversa molti altri interi positivi, a cominciare da formula_22 e formula_26, non ammettono una radice intera.\nSe ampliamo il dominio di ricerca ad includere i numeri razionali positivi, si trova che solo i numeri razionali che sono quadrati perfetti, ovvero che sono dati da frazioni con numeratore e denominatore entrambi quadrati perfetti, ammettono per radice principale un numero razionale positivo: 4/9 ammette per radice 2/3, ma 1/2 o 25/39 non ammettono radici razionali.\nSi \u00e8 quindi trovato che l'insieme dei numeri razionali presenta una limitazione operativa e si \u00e8 sentita la necessit\u00e0 di ampliare il campo dei razionali ad un campo numerico nel quale si possa trovare una radice quadrata per ogni numero positivo.\nQuesto ha condotto alla introduzione dei numeri reali: se allarghiamo il dominio a questi numeri, ogni numero reale positivo (che in questo contesto viene chiamato radicando) possiede una radice quadrata dello stesso genere. \u00c8 possibile dimostrare che un numero che sia la radice quadrata di un numero che non \u00e8 un quadrato perfetto o una frazione il cui numeratore e denominatore sono ambedue quadrati perfetti \u00e8 un numero irrazionale, cio\u00e8 un numero non esprimibile come frazione ma rappresentabile con una scrittura decimale infinita non periodica. Ad esempio \u00e8 irrazionale la radice quadrata di formula_22; in pi\u00f9, l'insieme di tutti gli interi positivi non quadrati perfetti \u00e8 un sottoinsieme numerabile dei numeri reali, come pure quello dei razionali, mentre l'insieme degli irrazionali \u00e8 non numerabile.\nSi osserva poi che nessun numero reale negativo possiede una radice quadrata reale e questo ha contribuito (vedi anche Rafael Bombelli) all'introduzione dei numeri complessi. Quando si estende a queste entit\u00e0 la ricerca di radici quadrate, si trova che ogni numero complesso ammette due radici quadrate complesse, l'una essendo il numero opposto dell'altra. Particolarmente importanti sono le radici quadrate di formula_28 indicate con formula_29, detta unit\u00e0 immaginaria, e con formula_30. In generale si trova che il numero espresso in forma polare come\npossiede due radici complesse date da\nPer esprimere questi numeri complessi pu\u00f2 essere conveniente estendere agli argomenti complessi la nozione di radice quadrata principale e la relativa notazione\nin modo da poter dire ancora che le radici del numero complesso formula_9 sono formula_13 e formula_36.\nLe radici del numero complesso formula_37 coincidono con lo stesso formula_37 e a tale radice si attribuisce molteplicit\u00e0 formula_22.\nPropriet\u00e0.\nLa funzione radice quadrata principale ha una grande utilit\u00e0, perch\u00e9 pone in corrispondenza l'insieme dei numeri reali non negativi formula_40 con se stesso; si individua scrivendo formula_5 o anche formula_42. Pi\u00f9 precisamente questa endofunzione entro formula_43 \u00e8 una biiezione crescente e continua.\nL'equazione formula_44 ha solo due soluzioni, formula_37 e formula_46. In altre parole la funzione radice quadrata principale \u00e8 una permutazione (cio\u00e8 una endofunzione biiettiva) di formula_47 avente formula_48 come insieme dei punti fissi.\nPer ogni due numeri reali positivi formula_1 e formula_2 si trovano subito le identit\u00e0\n Esse inoltre per formula_52 diventano\nLa seconda uguaglianza implica che per tabulare in notazione decimale i valori assunti dalla funzione radice quadrata principale \u00e8 sufficiente conoscere i suoi valori nell'intervallo formula_54.\nPer ogni numero reale formula_1 si trova che\nSi supponga che formula_1 e formula_58 siano reali e che formula_59, e che si voglia ottenere la formula_1. Un errore comune consiste nell'estrarre la radice quadrata e dedurre che formula_61. Questo non \u00e8 lecito, in quanto la radice quadrata principale di formula_62 non \u00e8 formula_1, ma il valore assoluto formula_64, come dice l'uguaglianza precedente. Non commettendo questo errore si potrebbe concludere che formula_65, o equivalentemente formula_66.\nL'uguaglianza che segue \u00e8 utile in molti passi del calcolo infinitesimale, ad esempio per dimostrare che la funzione radice quadrata \u00e8 continua e differenziabile, o per calcolare certi limiti:\nvalida per tutte le coppie di interi non negativi formula_1 e formula_2 che non sono entrambi zero.\nLa funzione formula_70 ha il seguente grafico, ottenibile da una met\u00e0 di parabola avente come asse l'asse delle formula_1.\nQuesta funzione, continua per tutti gli formula_1 non negativi, \u00e8 derivabile per tutti gli formula_1 positivi, ma non \u00e8 derivabile per formula_74, poich\u00e9 la pendenza della tangente nel corrispondente punto tende a formula_75.\nLa derivata della funzione in formula_76 \u00e8 data da\nLa serie di Taylor di formula_78 in un intorno di formula_74 si pu\u00f2 ottenere servendosi del teorema binomiale:\nper formula_81.\nGeneralizzazioni.\nIl problema dell'estrazione della radice quadrata pu\u00f2 porsi anche in un generico anello e in altre strutture di genere algebrico nelle quali si definisce un prodotto.\nIn particolare si definisce radice quadrata di una matrice quadrata formula_82 su un campo ogni matrice formula_83 con lo stesso dominio tale che sia formula_84. Nel caso delle matrici formula_85 la ricerca della matrice radice quadrata si riconduce alla soluzione di un sistema di quattro equazioni di secondo grado in quattro incognite. Infatti l'equazione nelle incognite formula_86, formula_87, formula_1 e formula_2\nequivale al sistema\nIn particolare una matrice diagonale formula_85 a valori reali\ncon formula_58 e formula_95 positivi possiede le quattro le radici quadrate date dall'espressione\nSi pu\u00f2 definire anche la radice quadrata di un linguaggio formale, in relazione al prodotto di giustapposizione, prodotto non commutativo e associativo. Ad esempio, se formula_58 \u00e8 un carattere, il linguaggio formula_98 possiede come unica radice quadrata il linguaggio formula_99 e il linguaggio formula_100 possiede come unica radice quadrata il linguaggio formula_101; ogni linguaggio finito con pi\u00f9 di una stringa non possiede invece alcuna radice quadrata.\nRadice quadrata dei numeri interi.\nCostruzione geometrica.\nL'animazione mostra come costruire la radice quadrata dei numeri interi. Considerando l'ipotenusa dell'iniziale rettangolo isoscele di cateti unitari si ottiene la radice quadrata di due. Successivamente questa diventa il cateto di un altro triangolo rettangolo con il secondo cateto uguale a uno. La nuova ipotenusa corrisponde alla radice quadrata di tre. Continuando nello stesso modo si ottengono in successione le radici quadrate dei numeri interi."}
{"id": "3631", "revid": "254059", "url": "https://it.wikipedia.org/wiki?curid=3631", "title": "Rienza", "text": "La Rienza (\"Rienz\" in tedesco) \u00e8 un fiume lungo circa 90 chilometri, che sorge nelle Dolomiti di Sesto a sud di Dobbiaco precisamente alla base delle Tre Cime di Lavaredo, in Alto Adige.\nStoria.\nIl nome antico del fiume \u00e8 \"Pirra\", attestato dall'Alto medioevo, che per\u00f2 scompare nell'XI secolo e viene soppiantato dal nome \"Rienza\" il quale inizialmente indicava solo le sorgenti.\nPercorso.\nAlla base delle Tre Cime di Lavaredo si trovano tre piccoli laghetti alpini; da qui sgorga l'acqua che scende a valle lungo la valle della Rienza Nera (\"Schwarze Rienz\"), tra il monte Piana e il monte Rudo.\nIn seguito il torrente entra nella val di Landro, passando per il lago di Landro e successivamente per il lago di Dobbiaco. Il torrente entra cos\u00ec nella Val Pusteria presso Dobbiaco e scorre lungo tutta la vallata in direzione ovest attraversando i principali centri abitati della valle.\nIl corso d'acqua passa attraverso diversi sbarramenti artificiali come la diga di Valdaora e la diga di Vandoies.\nLa principale localit\u00e0 attraversata durante la sua discesa \u00e8 Brunico. Il fiume termina il proprio corso a Bressanone, confluendo nell'Isarco a 550\u00a0m s.l.m., dopo circa 90 chilometri di percorso.\nAffluenti.\nI principali affluenti sono: "}
{"id": "3632", "revid": "767487", "url": "https://it.wikipedia.org/wiki?curid=3632", "title": "Risoluzione 1497 dell'Assemblea generale delle Nazioni Unite", "text": "La Risoluzione n.1497 dell'Assemblea generale delle Nazioni Unite venne decisa il 31 ottobre 1960 in seguito alla protesta del governo austriaco (cofirmatario assieme all'Italia dell'accordo De Gasperi-Gruber del 1946) per il mancato rispetto da parte dell'Italia di tale accordo.\nQuesta risoluzione \u00e8 stata interpretata da parte di alcuni osservatori come la conferma che la questione altoatesina non sarebbe una questione interna italiana, ma una questione internazionale e che l'Austria si sarebbe di fatto promossa garante della minoranza di madrelingua tedesca in Alto Adige e nei comuni bilingui della Provincia autonoma di Trento.\nA questa risoluzione ne segu\u00ec un'altra (la numero 1661), che, dal momento che la questione non era stata ancora risolta, invitava le due parti (Italia e Austria) a continuare gli sforzi al fine di raggiungere quanto previsto dalla risoluzione precedente."}
{"id": "3633", "revid": "161718", "url": "https://it.wikipedia.org/wiki?curid=3633", "title": "Risoluzione 1661 dell'Assemblea generale delle Nazioni Unite", "text": "La risoluzione n. 1661 dell'Assemblea generale delle Nazioni Unite venne decisa il 28 novembre 1961\nin seguito all'atteggiamento dell'Italia verso l'attuazione dell'accordo De Gasperi-Gruber (del 1946) che aveva gi\u00e0 portato undici mesi prima (31 ottobre 1960) alla Risoluzione 1497 dell'Assemblea generale delle Nazioni Unite.\nTali risoluzioni (come pure l'accordo) riguardano la questione altoatesina, ovvero la tutela della popolazione di madre lingua tedesca della Provincia autonoma di Bolzano e dei comuni confinanti in provincia di Trento: l'Austria dovr\u00e0 monitorare la situazione in Trentino-Alto Adige, rinunciando a pretendere un referendum popolare circa l'assegnazione della regione."}
{"id": "3637", "revid": "1543377", "url": "https://it.wikipedia.org/wiki?curid=3637", "title": "Et\u00e0 regia di Roma", "text": "Let\u00e0 regia di Roma nella storia di Roma fa riferimento al periodo precedente l'istituzione della \"Repubblica\", durante il quale Roma secondo la tradizione sarebbe stata retta da un sistema monarchico.\nCronologia.\nPer ogni aspetto della societ\u00e0 regia (es. forma di governo, diritto, religione, economia, cultura letteraria, artistica, ecc.) si rimanda alla voce Civilt\u00e0 romana. Vale la pena ricordare solo che il \"rex\" era, nella Roma arcaica, il supremo magistrato, eletto - ad esclusione di Romolo, re in quanto fondatore della citt\u00e0 - dai \"patres\", i capifamiglia delle gentes originarie, per reggere e governare la citt\u00e0. Non esistono riferimenti riguardanti un principio ereditario nell'elezione dei primi quattro re (latini), mentre per i successivi tre re (etruschi) fu stabilito un principio di discendenza matrilineare.\nDi conseguenza gli storici antichi ritennero che i re fossero scelti tenendo conto delle loro virt\u00f9. Per gli storici antichi \u00e8 difficile definire i poteri dei re, a cui attribuiscono funzioni uguali a quelle dei successivi consoli d'et\u00e0 repubblicana. Alcuni studiosi moderni hanno ipotizzato che il potere supremo fosse del popolo e che il re fosse solo il capo esecutivo, mentre per altri il sovrano aveva il potere assoluto, mentre al Senato e al popolo rimaneva un ruolo secondario, di controllo. Le insegne del potere del re erano dodici littori recanti fasci dotati di asce, la sedia curule, toga rossa, le scarpe rosse e il diadema bianco sul capo.\nPresupponendo che il sovrano avesse avuto i poteri tradizionalmente attribuiti a questa figura, egli sarebbe stato: capo con potere esecutivo, comandante in capo dell'esercito, capo di Stato, pontefice massimo, legislatore e giudice supremo. L'elezione dei re avveniva con un processo che prevedeva il coinvolgimento dell\"interrex\", del Senato, dei Comizi Curiati, come anche dei sacerdoti che dovevano determinare la volont\u00e0 degli dei tramite l'interpretazione degli auspici. In teoria era il popolo romano a eleggere i propri re, ma in realt\u00e0 il Senato aveva un ruolo molto importante nel controllare questo processo.\nIl re aveva inoltre funzioni sacrali, rappresentando Roma e il suo popolo di fronte agli dei. Come tale egli aveva il controllo sul calendario. Tali funzioni rimasero anche dopo la fine della monarchia nella figura del \"Rex Sacrorum\".\nI primi quattro re.\nI primi quattro re della tradizione romana (Romolo, Numa Pompilio, Tullo Ostilio e Anco Marzio), di origine latina e sabina, coprono un periodo di 137 anni nel corso dei quali viene posta la nascita della citt\u00e0 e di molte delle sue usanze e istituzioni. Gli stessi re sembrano ricalcare, nella loro descrizione e negli atti loro attribuiti, un preciso ruolo secondo questo schema: vi \u00e8 il \"fondatore\", istitutore della regalit\u00e0 e dello Stato, il \"sacerdote\", istitutore della religione romana, il \"guerriero\", artefice dell'espansione militare, e il \"mercante\", artefice della prosperit\u00e0 e della \"guerra giusta\".\nRomolo (753 - 716 a.C.).\nSecondo la tradizione, Romolo fu il primo re di Roma e il fondatore eponimo della citt\u00e0. Di origini latine, figlio del dio Marte e di Rea Silvia, figlia di Numitore, re di Alba Longa, secondo la tradizione fond\u00f2 Roma, tracciandone il confine sacro, il pomerio, il 21 aprile 753 a.C. In tale occasione uccise il fratello gemello Remo, reo di aver varcato in armi il sacro confine. Una volta costruita la citt\u00e0 sul colle Palatino, egli invit\u00f2 criminali, schiavi fuggiti, esiliati e altri reietti a unirsi a lui con la promessa del diritto d'asilo. Cos\u00ec facendo Romolo popol\u00f2 Roma, rapendo le donne ai vicini Sabini della citt\u00e0 di Cures, cos\u00ec da dare mogli ai suoi uomini (vedi ratto delle sabine e Tarpea). Ci\u00f2 provoc\u00f2 una guerra tra questi due popoli, che si concluse con una alleanza, tanto che i Sabini si insediarono sul colle Quirinale con il loro re, Tito Tazio, il quale condivise con Romolo il potere.\nRomolo divise il popolo tra coloro che potevano combattere e coloro che non potevano farlo. Scelse i pi\u00f9 nobili tra i cittadini per formare il Senato, facendo s\u00ec che i loro discendenti costituissero l'\u00e9lite nobiliare della futura Repubblica. Egli istitu\u00ec anche i Comizi curiati, ai quali spettava il compito di ratificare, tra le altre cose, le leggi. Istitu\u00ec anche gli auguri. Romolo condusse, inoltre, diverse guerre di conquista contro le citt\u00e0 di Fidene e Veio.\nA lui risale la divisione della popolazione patrizia nelle trib\u00f9 dei \"Tities\", dei \"Ramnes\" e dei \"Luceres\", che erano a loro volta suddivise in dieci curie, le quali dovevano in caso di pericolo fornire all'esercito romano un contingente militare costituito da cento fanti e dieci cavalieri, per un totale complessivo di 3.000 fanti e 300 cavalieri. Dopo aver regnato 40 anni, Romolo, secondo la leggenda, fu rapito in cielo durante una tempesta. Secondo i suoi stessi desideri, una volta morto fu divinizzato nella figura di Quirino, dio sabino venerato sul Quirinale.\nNuma Pompilio (715 - 673 a.C.).\nNuma, il \"re sacerdote\", probabilmente di origine sabina, fu il secondo re di Roma e il suo regno di 43 anni fu prospero e pacifico (non intraprese infatti nessuna guerra). Riform\u00f2 il calendario, basandolo sull'anno solare e stabilendo che durasse 12 mesi (suddivisi in giorni fasti e nefasti) anzich\u00e9 10 come era stato fino ad allora, istitu\u00ec diversi rituali religiosi e i collegi sacerdotali dei Flamini, dei Pontefici, dei Salii e delle Vestali. Numa organizz\u00f2 Roma e l'area circostante in distretti per rendere pi\u00f9 facile l'amministrazione. A lui \u00e8 anche attribuita l'organizzazione delle prime associazioni professionali di Roma. Fece costruire numerosi templi, tra cui i templi di Vesta e Giano. Secondo la tradizione, durante il suo regno cadde dal cielo lo scudo di Marte con sopra scritto il destino di Roma. Numa ordin\u00f2 che ne fossero fatte 11 copie, che divennero oggetti sacri e di venerazione per i Romani. Mor\u00ec per cause naturali.\nTullo Ostilio (673 - 641 a.C.).\nTullo Ostilio, il \"re guerriero\", fu il terzo sovrano di Roma. Regn\u00f2 32 anni, costru\u00ec la Curia, sede delle riunioni del Senato, e guerreggi\u00f2 contro Fidene, Veio e Alba Longa che distrusse, come tramandato nell'episodio dello scontro tra Orazi e Curiazi, conquistandola e deportandone la popolazione a Roma, sul Celio, ingrandendo cos\u00ec la stessa citt\u00e0 di Roma. Fece addirittura un'altra guerra contro i Sabini. Fu cos\u00ec bellicoso, avendo istituito tutto quanto riguarda la disciplina militare e l'arte della guerra, e cos\u00ec poco rispettoso degli dei che, stando alla tradizione, fu ucciso da un fulmine che bruci\u00f2 lui e la sua casa.\nAnco Marzio (640 - 616 a.C.).\nAnco Marzio, il \"re mercante\" fu il quarto re di Roma. Era probabilmente il nipote di Numa Pompilio da parte di figlia e quindi di origine sabina. Regn\u00f2 24 anni. Fortific\u00f2 il colle Gianicolo e si scontr\u00f2 coi Latini a Medullia, deportando gli sconfitti nell'area dell'Aventino. Fond\u00f2 Ostia alla foce del Tevere, costru\u00ec il \"pons Sublicius\" (il primo sul Tevere), la prima prigione di Roma sul Campidoglio e la prima salina e promosse i commerci. Ristabil\u00ec le cerimonie istituite da Numa. Istitu\u00ec il collegio sacerdotale dei Feziali. Con lui la citt\u00e0 si ingrand\u00ec e diverse citt\u00e0 si allearono con Roma. Mor\u00ec per cause naturali. A lui \u00e8 fatta risalire la fondazione della plebe.\nI Tarquini.\nAi primi re autoctoni, successero re dai nomi etruschi, i \"Tarquini\", indicando in tal modo come negli ultimi 106 anni dell'et\u00e0 monarchica, Roma fosse venuta a trovarsi sotto l'influenza dei potenti vicini settentrionali, gli Etruschi, in quel momento all'apogeo della loro potenza. Con la cacciata dell'ultimo re etrusco, si ha l'instaurarsi del sistema repubblicano.\nTarquinio Prisco (616 - 579 a.C.).\nQuinto re di Roma fu Tarquinio Prisco, etrusco di nascita ma greco di origine (Corinto). Dopo essere emigrato a Roma, fu adottato da Anco Marzio. Regn\u00f2 37/38 anni, periodo durante il quale potenzi\u00f2 la cavalleria dell'esercito aumentandone le centurie e combatt\u00e9 i Sabini, i Latini e gli stessi Etruschi delle dodici citt\u00e0. Raddoppi\u00f2 (o comunque aument\u00f2) il numero dei senatori, portandolo da 100 a 200 membri. Grazie ai tesori conquistati in guerra, eresse molti monumenti, tra i quali il Circo Massimo, le mura e la Cloaca Massima, permettendo lo sviluppo della zona del Foro. Avvi\u00f2 la costruzione del tempio di Giove Capitolino sul Campidoglio.\nTarquinio Prisco introdusse gli usi tipicamente etruschi delle insegne regali (anelli, scettro, \"paludamentum\", trabea, sella curule, \"faleree\", toga pretesta e fasci littori). Per primo trionf\u00f2 sopra una quadriga dorata, con una toga riccamente decorata ed una tunica \"palmata\" (con disegni di foglie di palma). Istitu\u00ec per primo anche i giochi pubblici (\"ludi Romani\"). Mor\u00ec assassinato in una congiura ordita dai figli di Anco Marzio.\nServio Tullio (578 - 535 a.C.).\nSesto re di Roma fu l'etrusco Servio Tullio, la cui madre era di nobili origini, ma poi resa schiava. Fu genero di Tarquinio Prisco e regn\u00f2 43/44 anni, durante i quali riform\u00f2 l'esercito, rendendolo accessibile alla plebe. Assoggett\u00f2 i Sabini e si scontr\u00f2 con le citt\u00e0 etrusche di Veio, Caere e Tarquinia e modific\u00f2 la tradizionale ripartizione delle trib\u00f9 romane su base gentilizia, introducendo il principio del censo, dividendo tutti i cittadini e gli abitanti di Roma per patrimonio, dignit\u00e0, et\u00e0, mestiere e funzione, cos\u00ec da creare cinque classi sociali-economiche (Comizi centuriati). Primo fra tutti fece il censimento, contando tra gli 80.000-83.000 cittadini romani, compresi quelli delle campagne.\nCre\u00f2 poi quattro nuove trib\u00f9 urbane (Suburbana, Palatina, Esquilina, Collina) e diciassette trib\u00f9 rustiche (extra-urbane), dando cos\u00ec vita ai Comizi tributi. Ampli\u00f2 il \"pomerium\" ed annesse alla citt\u00e0 di Roma i colli Quirinale, Viminale ed Esquilino. Avrebbe costruito, insieme ai Latini, il tempio di Diana sul colle Aventino. Eresse numerosi templi mirando a rendere Roma il principale centro spirituale della regione. Scav\u00f2 un ampio fossato intorno alle cosiddette \"mura serviane\" (che sembra siano state iniziate dal predecessore, Tarquinio Prisco), che cingevano tutti i sette colli. Fu assassinato in un colpo di Stato in cui era coinvolta la figlia Tullia e suo marito Lucio Tarquinio, detto \"il Superbo\", che sal\u00ec sul trono. Di lui abbiamo notizia anche dalla tomba Fran\u00e7ois a Vulci, con il nome di \"Macstarna\".\nTarquinio il Superbo (535 - 509 a.C.).\nSettimo e ultimo re di Roma fu l'etrusco Tarquinio il Superbo, figlio di Tarquinio Prisco e genero di Servio Tullio. Regn\u00f2 25 anni, senza aver ricevuto ordine n\u00e9 dal Senato, n\u00e9 dal popolo romano. Neg\u00f2 la sepoltura al predecessore e si scontr\u00f2 vittoriosamente con le citt\u00e0 vicine di \"Ocricoli\" (di origine sabina), \"Gabii\" (di origine latina) e \"Suessa Pometia\" (occupata dai Volsci). Fece pace con i vicini Etruschi ed eresse (o complet\u00f2) il tempio di Giove Ottimo Massimo sul Campidoglio. La tradizione storiografica repubblicana vuole che il suo fosse un regno fatto di omicidi, violenze e terrore, al termine del quale la monarchia (vista in maniera estremamente negativa dai sostenitori della repubblica) venne abolita, imputata come causa di tutti i mali interni di Roma all'epoca e sostituita dalla \"Res Publica\". Anche per questi motivi gli venne affibbiato il soprannome di \"Superbo\" per differenziarlo dal padre. Tarquinio annull\u00f2 anche molte riforme costituzionali fatte dai suoi predecessori. Distrusse anche diversi santuari e altari sabini.\nSi racconta che mentre egli stava assediando la citt\u00e0 dei Rutuli di Ardea, il figlio Sesto Tarquinio abus\u00f2 della nobile e onestissima Lucrezia (moglie di Lucio Tarquinio Collatino), che per la vergogna si suicid\u00f2. Il marito Collatino, il padre Tricipitino e l'amico Lucio Giunio Bruto (anch'egli imparentato con i Tarquini), convinsero i Romani a ribellarsi e a rovesciare la monarchia nel 509 a.C., abbandonando il re e chiudendogli in faccia le porte della citt\u00e0.\nIl Superbo tent\u00f2 in seguito, sostenuto dagli alleati etruschi, di rientrare in citt\u00e0 per ben quattro volte, ma tutte le volte sub\u00ec una sconfitta. Assieme al lucumone di Chiusi sconfisse i Romani (che a loro volta inventarono delle note leggende perch\u00e9 non risultassero degli sconfitti, bens\u00ec dei sottomessi coraggiosi e forti; es. Orazio Coclite, Muzio Scevola, Clelia), ma il lucumone gli imped\u00ec di restaurare il suo trono e cos\u00ec a Roma fu istituita la Repubblica (509 a.C.). I primi consoli furono proprio Lucio Giunio Bruto e Lucio Tarquinio Collatino.\nE cos\u00ec a Roma la monarchia era durata 243 anni sotto sette re, quando la stessa citt\u00e0 non aveva possedimenti oltre le 15 miglia.\nAltri re di Roma.\nLa tradizione ricorda che i re furono sette, non citando tra questi Tito Tazio, re dei Sabini del Quirinale, che pure fu associato a Romolo nell'unione tra i due popoli, e quindi regn\u00f2 su Roma, anche se per un solo anno. La tradizione gli attribuisce alcuni atti normativi (lex regia), ma sempre riconducibili anche a Romolo. Era imparentato con lui il secondo re, Numa Pompilio, che ne aveva sposato la figlia.\nAltro nome apocrifo \u00e8 quello di Mastarna, che per\u00f2, secondo gli studi dell'imperatore Claudio \u00e8 da identificare con lo stesso Servio Tullio.\nIl dibattito sulle fonti.\nNulla di certo si sa su questo periodo in quanto le fonti che ne parlano sono posteriori di alcuni secoli: la storiografia romana, infatti, nasce con Fabio Pittore e Cincio Alimento ai tempi delle guerre puniche, contemporaneamente all'interesse per Roma da parte della storiografia greca. A ci\u00f2 si aggiunga la perdita di gran parte delle fonti e delle opere letterarie dovuta alle varie devastazioni subite da Roma (in particolare, secondo Polibio e Tito Livio l'incendio gallico del 390 a.C. avrebbe provocato la distruzione della maggior parte dei documenti pi\u00f9 antichi) e alle vicende legate alla trasmissione dei testi classici.\nLe informazioni su questo periodo derivano prevalentemente dal complesso delle tradizioni orali tramandate all'interno dei gruppi gentilizi pi\u00f9 antichi e ha, dunque, un taglio leggendario. Questo materiale, rielaborato col passare del tempo, ha finito con il dare vita a una tradizione pi\u00f9 o meno omogenea che si \u00e8 consolidata durante la media repubblica. Purtroppo quanto ci \u00e8 giunto \u00e8 soltanto una parte di questa tradizione, che \u00e8 stata selezionata in maniera casuale dagli accidenti della storia.\nLa versione che noi possediamo dell'et\u00e0 regia racconta come Roma sia stata governata in successione da sette re, ognuno dei quali avrebbe contribuito alla formazione della citt\u00e0 attraverso l'introduzione di leggi e consuetudini. Gli estremi cronologici di questo periodo sono costituiti dall'anno della fondazione di Roma e da quello della detronizzazione dell'ultimo sovrano, Tarquinio il Superbo, cui sarebbe seguita la nascita della Repubblica. Per convenzione questi episodi vengono datati rispettivamente al 753 a.C. e al 509 a.C."}
{"id": "3638", "revid": "1996158", "url": "https://it.wikipedia.org/wiki?curid=3638", "title": "R", "text": "La R o r (chiamata erre in italiano) \u00e8 la sedicesima lettera dell'alfabeto italiano e la diciottesima dell'alfabeto latino moderno. Una \"R\" rovesciata (\u042f) \u00e8 il simbolo della lettera \"ja\" nell'alfabeto cirillico; tale simbolo \u00e8 poi usato in vari modi nell'alfabeto fonetico internazionale: [r] indica una consonante vibrante alveolare, [R] una vibrante uvulare.\nStoria.\nDalla radice semitica \"R\u00ea\u0161\" (anche indicante la testa), si svilupp\u00f2 la resh fenicia, da cui, nel greco antico \"\" la (R\u00f4), che si \u00e8 evoluto fino alla moderna R latina."}
{"id": "3640", "revid": "1504506", "url": "https://it.wikipedia.org/wiki?curid=3640", "title": "Ronald Fisher", "text": "Biografia.\nDal 1919 al 1933 \u00e8 stato docente presso la stazione sperimentale di Rothamsted, poi, dal 1933 al 1943 a capo del dipartimento di eugenetica all\"'University College\" di Londra e infine, dal 1943 al 1957 titolare della cattedra di genetica all'Universit\u00e0 di Cambridge.\nNel 1918 dimostr\u00f2 matematicamente che i caratteri genetici (argomento di forte interesse per il neodarwinismo) seguono le regole indicate da Mendel e che si distribuiscono secondo una curva di Gauss.\n\u00c8 stato tra i primi a comprendere l'importanza del campionamento casuale per poter generalizzare i risultati, in opposizione ai campionamenti fatti secondo criteri vari di opportunit\u00e0.\nNel 1925 perfezion\u00f2 il metodo ideato da William Sealy Gosset (alias \"Student\") per confrontare due medie, ideando il test \"t di Student\" attualmente usato e introducendo il concetto di gradi di libert\u00e0.\nImportante sua innovazione \u00e8 stata la cosiddetta \"analisi della varianza\", ma \u00e8 un suo allievo (George W. Snedecor) a utilizzare una distribuzione diversa da quella gaussiana, introducendo la variabile casuale F di Snedecor, dove la \"F\" \u00e8 in onore al maestro (Fisher).\nCon \"The Design of Experiments\" (1935) introdusse la regola che gli esperimenti devono essere programmati (\"designed\", progettati) \"prima\" di essere effettuati, affinch\u00e9 i test statistici possano avere una loro validit\u00e0. In questo ambito coni\u00f2 i concetti di ipotesi nulla (H0) e ipotesi sperimentale (H1).\nHa affermato (e si tratta di una grande novit\u00e0 in ambito del metodo scientifico) che nessuna ricerca sperimentale pu\u00f2 dimostrare l'ipotesi sperimentale, ma solo \"accettare\" o \"respingere\" l'ipotesi nulla, anche se effettuare tanti esperimenti in cui si rigetta l'ipotesi nulla aumenta la credibilit\u00e0 che l'ipotesi sperimentale sia vera.\nNel 1930 propose la \"Teoria genetica della selezione naturale\" (The genetical theory of natural selection) nella quale studiava in maniera innovativa diversi concetti nel campo dell'evoluzione, come la selezione sessuale e il mimetismo, arrivando ad enunciare il teorema fondamentale della selezione naturale che afferma che in presenza di selezione naturale la fitness media di una popolazione tende ad aumentare.\nParte di questo lavoro fu volta ad applicare la teoria evoluzionistica alla specie umana secondo i metodi dell'eugenetica. In base al fenomeno per cui una popolazione prolifica ha pi\u00f9 probabilit\u00e0 di sopravvivere in virt\u00f9 della sua maggiore variabilit\u00e0 genetica, Fisher postul\u00f2 che la tendenza delle classi agiate ad avere pochi figli avrebbe portato al declino la specie umana, e propose quindi di favorire economicamente solo quelle famiglie che avessero un alto numero di figli.\nRichard Dawkins ha definito Fisher \u00ab\"il pi\u00f9 grande biologo dopo Darwin\"\u00bb.\nParallelamente alla sua abbondante produttivit\u00e0 scientifica, fu presidente della \"Royal Statistical Society\", primo presidente della International Biometric Society, presidente della \"Soci\u00e9t\u00e9 de Biom\u00e9trie\" e presidente dell\"'Istituto Internazionale di Statistica\" (IIS).\nIl fatto che, in seguito alle divergenze con il proprio maestro Karl Pearson, divenne direttore della stazione agraria di Rothamsted, alimenta tuttora la leggenda che la statistica moderna e la sua metodologia sia nata in ambito agrario, mentre in realt\u00e0 Fisher come i suoi predecessori si forma nell'ambito della biometria, psicologia sperimentale o eugenetica. Infatti dopo aver diretto per 14 anni la stazione sperimentale gli venne assegnata la cattedra di eugenetica fondata da Galton e appartenuta a Pearson, e successivamente la Cattedra di Genetica all'Universit\u00e0 di Cambridge.\nNel 1936 introdusse con \"The use of multiple measurements in taxonomic problems\" l'analisi discriminante (nella fattispecie quella lineare).\nOpere.\nAlcune delle sue 395 pubblicazioni:"}
{"id": "3641", "revid": "124832280", "url": "https://it.wikipedia.org/wiki?curid=3641", "title": "Renon", "text": "Renon (\"Ritten\" in tedesco, \"Renon\" in ladino) \u00e8 un comune italiano sparso di abitanti della provincia autonoma di Bolzano in Trentino-Alto Adige.\nGeografia fisica.\nDelimitato a est dalla val d'Isarco e a ovest dalla val Sarentino con il torrente Talvera, \u00e8 situato sull'omonimo altopiano del Renon sovrastante a nord-est il capoluogo atesino Bolzano.\nFrazioni.\nIl comune sparso di Renon si trova sull'omonimo altopiano, ha la sede comunale a Collalbo/Klobenstein mentre le frazioni, alcune delle quali in passato erano comuni autonomi, sono le seguenti: Auna di Sopra/Oberinn, Auna di Sotto/Unterinn, Campodazzo/Atzwang, Colle Renon/Rappersb\u00fchl, Costalovara/Wolfsgruben, Longomoso/Lengmoos, Longostagno/Lengstein, Madonnina/Gissmann, Monte di Mezzo/Mittelberg, Signato/Signat, Sill, Soprabolzano/Oberbozen, Stella di Renon/Lichtenstern, Vanga/Wangen.\nOrigini del nome.\nIl toponimo \u00e8 attestato come \"Ritano\" nell'871-875, come \"Ritena\" nel 1027, come \"Ritine\" nel 1160 e come \"Rithen\" nel 1179 e deriva dal latino volgare *\"retinone\", di probabile origine preromana.\nStoria.\nSiccome la stretta della Val d'Isarco era poco praticabile fino nel primo XIV secolo (quando fu costruita la \"Kuntersweg\", ad opera dell'imprenditore bolzanino Heinrich Kunter), il Renon fungeva nei secoli centrali del medioevo come tratta intermedia di collegamento sulla via del Brennero che collegava la Germania con l'Italia. Il cosiddetto \"Kaiserweg\" (\"via imperiale\") si snodava da Colma (\"Kollmann\"), passando per Longomoso (\"Lengmoos\") e riscendendo verso Rencio, quartiere di Bolzano. La via prese il nome dal fatto che un gran numero di re germanici e imperatori del Sacro Romano Impero la percorsero, fra cui Corrado II e Federico I, il quale nel 1179 concesse peraltro un importante privilegio di mercato a \"Lengenstaine in monte Rithen\" (Longostagno, \"Lengstein\"). All'importanza della via si deve anche l'istituzione, nel primo Duecento, di un centro dell'Ordine Teutonico sul Renon.\nI diritti dell'alpeggio sul contiguo altipiano di Villandro sono stati contesi per lunghi secoli fra le comunit\u00e0 del Renon e di Villandro.\nStemma.\nLo stemma \u00e8 costituito da due scaglioni d'argento arcuati su sfondo rosso; \u00e8 il motivo delle insegne dei Signori di \"Zwingenstein\" che amministrarono il villaggio dall'omonimo castello fino al 1531. Lo stemma \u00e8 stato adottato nel 1967.\nMonumenti e luoghi d'interesse.\nAree naturali.\nSul suo territorio, nei pressi di Soprabolzano e a Longostagno (\"Lengstein\"), si trovano diversi gruppi di piramidi di terra in Alto Adige di colore rossastro, le piramidi di terra del Renon. L'erosione di acqua o neve fanno s\u00ec che si creino questi pinnacoli sovrastati da un masso che li protegge. Quando la piramide si assottiglia il masso crolla e la piramide scompare. Le pi\u00f9 importanti, visibili anche dalla funivia, si trovano nella valle del rio Rivellone (\"Katzenbachtal\").\nSociet\u00e0.\nRipartizione linguistica.\nLa sua popolazione \u00e8 in maggioranza di madrelingua tedesca:\nEconomia.\nTurismo.\nGi\u00e0 all'inizio del Novecento era una meta turistica e di soggiorno dell'aristocrazia e borghesia bolzanina, soprattutto nel periodo estivo, per via della sua vicinanza alla citt\u00e0 (collegata con la cremagliera) e le temperature meno calde e meno afose che in fondovalle. Il fenomeno della cosiddetta \"Sommerfrische\" (\"frescura d'estate\") fu coniato proprio qui e si propag\u00f2 dagli anni 1840, grazie a scrittori come Ludwig Steub o Beda Weber, in tutta l'area germanofona.\nLe rovine di castel Pietra (\"Stein am Ritten\") e castel Zwingenstein possono essere meta di alcune comode passeggiate.\nIllustre personaggio amante del fascino del Renon, dove ha trascorso per molti anni parte delle sue vacanze \u00e8 stato Sigmund Freud.\nIn suo onore \u00e8 stata intitolata anche una delle innumerevoli passeggiate presenti sull'altopiano che parte dalla frazione di Collalbo, localit\u00e0 Sch\u00f6nblick, per arrivare nella frazione di Soprabolzano.\nIndustria.\nDitte note a livello anche internazionale sono la \"Loacker\", la \"Finstral\" e la \"Daunenstep\"; tutte e tre sono localizzate ad Auna di Sotto (\"Unterinn\"), a circa 900\u00a0m s.l.m. lungo la strada che collega Collalbo con Bolzano.\nInfrastrutture e trasporti.\nRenon \u00e8 collegato a Bolzano da una strada provinciale e dalla funivia del Renon, inaugurata nel 1966 in sostituzione del tratto Bolzano-Soprabolzano della ferrovia del Renon, e completamente rinnovata dal 23 maggio 2009.\nDella summenzionata ferrovia, aperta nel 1907, resta in funzione la tratta a scartamento ridotto che collega le frazioni di Maria Assunta (\"Maria Himmelfahrt\") con Collalbo (\"Klobenstein\"), passando da Soprabolzano (\"Oberbozen\", stazione a monte della funivia), lago di Costalovara (\"Wolfsgruben\", a qualche centinaio di metri) e Stella di Renon (\"Lichtenstern\").\nTra il 1867 e il 1998 la frazione di Campodazzo \u00e8 stata servita dall'omonima stazione, facente parte della ferrovia del Brennero, dismessa a seguito della deviazione di un lungo tratto della linea in una nuova galleria. La stazione, pur rimasta in piedi, \u00e8 del tutto abbandonata.\nSport.\nNel comune altoatesino ha sede la compagine del Ritten Sport, societ\u00e0 di hockey su ghiaccio tra le maggiori in Italia, con all'attivo diversi titoli; milita attualmente nell'Alps Hockey league e disputa le gare interne alla Arena Ritten nella frazione di Collalbo. All'interno della stessa Arena Ritten, Renon offre un anello di ghiaccio, l\"'Ice Rink Ritten\", dove si svolgono gare internazionali di pattinaggio di velocit\u00e0.\nNel territorio comunale, nella frazione di Castel Novale/Sill vicino al confine con i comuni di Bolzano e Sarentino, si trova un altro stadio del ghiaccio, il palaghiaccio Sill, che \u00e8 tuttavia di propriet\u00e0 del comune di Bolzano, che ospita le gare di Old Weasels Bozen e EV Bozen Eagles.\nNel comune di Renon vi sono gli impianti di risalita (per lo sci) per il Corno del Renon (2.260\u00a0m s.l.m.).\nD'inverno \u00e8 inoltre possibile pattinare sul lago ghiacciato di Costalovara."}
{"id": "3644", "revid": "74801", "url": "https://it.wikipedia.org/wiki?curid=3644", "title": "Rosidae", "text": "Rosidae \u00e8 una sottoclasse della classe delle Magnoliopsida.\nAlcuni autori (Frohne &amp; U. Jensen ex Reveal, 1994) indicano la sottoclasse come Cornidae.\nTassonomia.\nLa sottoclasse Rosidae \u00e8 suddivisa in 18 ordini:\nNel complesso la sottoclasse include 108 famiglie, che raggruppano oltre specie."}
{"id": "3645", "revid": "46291", "url": "https://it.wikipedia.org/wiki?curid=3645", "title": "Rutaceae", "text": "Le Rutacee (Rutaceae ) sono una famiglia di piante angiosperme dicotiledoni della sottoclasse delle Rosidae, a distribuzione prevalentemente tropicale e subtropicale.\nAppartengono a questa famiglia gli agrumi (genere \"Citrus\") per lo pi\u00f9 originari della Cina e coltivati nelle regioni temperate calde.\nLe rutaceae spontanee in Italia si riducono a poche specie erbacee o suffruticose: \"Dictamnus albus\", \"Ruta graveolens\" e altre congeneri tra cui la rarissima ruta padovana (\"Ruta patavina\").\nDescrizione.\nLa famiglia comprende circa 1600 specie, in gran parte legnose (ma alcune anche erbacee) caratterizzate dalla presenza di ghiandole oleifere che producono oli eterei aromatici.\nLe foglie sono composte, a fillotassi alterna o opposta, senza stipole.\nI fiori sono ermafroditi, pentameri o tetrametri, in genere attinomorfi con calice dialisepalo e corolla dialipetala. Sono portati singolarmente o in infiorescenze e impollinati da insetti. L'androceo \u00e8 formato da 2 verticilli di 4-5 stami, il gineceo \u00e8 per lo pi\u00f9 pentacarpellare, supero.\nIl frutto \u00e8 nella famiglia molto variabile: a seconda dei generi pu\u00f2 essere una bacca, una drupa o una capsula. In particolare il genere \"Citrus\", il pi\u00f9 noto della famiglia nelle nostre zone, ha come frutto una bacca particolare detta esperidio. La polpa del frutto \u00e8 suddivisa in logge (i cosiddetti \"spicchi\") ed \u00e8 composta da cellule ripiene di succhi aciduli.\nTassonomia.\nLa famiglia comprende i seguenti generi:\n\"Achuaria\"\u00a0- \"Acmadenia\"\u00a0- \"Acradenia\"\u00a0- \"Acronychia\"\u00a0- \"Adenandra\"\u00a0- \"Adiscanthus\"\u00a0- \"Aegle\"\u00a0- \"Aeglopsis\"\u00a0- \"Afraegle\"\u00a0- \"Afraurantium\"\u00a0- \"Agathosma\"\u00a0- \"Almeidea\"\u00a0- \"Amyris\"\u00a0- \"Andreadoxa\"\u00a0- \"Angostura\"\u00a0- \"Apocaulon\"\u00a0- \"Araliopsis\"\u00a0- \"Asterolasia\"\u00a0- \"Atalantia\"\u00a0- \"Balfourodendron\"\u00a0- \"Balsomocitrus\"\u00a0- \"Boenninghausenia\"\u00a0- \"Boronella\"\u00a0- \"Boronia\"\u00a0- \"Bosistoa\"\u00a0- \"Bouchardatia\"\u00a0- \"Bouzetia\"\u00a0- \"Burkillanthus\"\u00a0- \"Calodendrum\"\u00a0- \"Casimiroa\"\u00a0- \"Chloroxylon\"\u00a0- \"Choisya\"\u00a0- \"Chorilaena\"\u00a0- \"Citropsis\"\u00a0- \"Citrus\"\u00a0- \"Clausena\"\u00a0- \"Clymenia\"\u00a0- \"Cneoridium\"\u00a0- \"Cneorum\"\u00a0- \"Coleonema\"\u00a0- \"Comptonella\"\u00a0- \"Conchocarpus\"\u00a0- \"Correa\"\u00a0- \"Crowea\"\u00a0- \"Decagonocarpus\"\u00a0- \"Decatropis\"\u00a0- \"Decazyx\"\u00a0- \"Decatropis\"\u00a0- \"Dendrosma\"\u00a0- \"Desmotes\"\u00a0- \"Dictamnus\"\u00a0- \"Dictyoloma\"\u00a0- \"Dinosperma\"\u00a0- \"Diosma\"\u00a0- \"Diplolaena\"\u00a0- \"Drummondita\"\u00a0- \"Dutailliopsis\"\u00a0- \"Dutaillyea\"\u00a0- \"Empleurum\"\u00a0- \"Eriostemon\"\u00a0- \"Ertela\"\u00a0- \"Erythrochiton\"\u00a0- \"Esenbeckia\"\u00a0- \"Euchaetis\"\u00a0- \"Euodia\"\u00a0- \"Euxylophora\"\u00a0- \"Evodia\"\u00a0- \"Evodiella\"\u00a0- \"Fagaria\"\u00a0- \"Fagaropsis\"\u00a0- \"Flindersia\"\u00a0- \"Galipea\"\u00a0- \"Geijera\"\u00a0- \"Geleznowia\"\u00a0- \"Glycosmis\"\u00a0- \"Haplophyllum\"\u00a0- \"Harrisonia\"\u00a0- \"Helietta\"\u00a0- \"Hesperethusa\"\u00a0- \"Hortia\"\u00a0- \"Ivodea\"\u00a0- \"Kodalyodendron\"\u00a0- \"Leionema\"\u00a0- \"Leptothyrsa\"\u00a0- \"Limnocitrus\"\u00a0- \"Limonia\"\u00a0- \"Lubaria\"\u00a0- \"Luvunga\"\u00a0- \"Maclurodendron\"\u00a0- \"Macrostylis\"\u00a0- \"Medicosma\"\u00a0- \"Megastigma\"\u00a0- \"Melicope\"\u00a0- \"Merope\"\u00a0- \"Merrillia\"\u00a0- \"Metrodorea\"\u00a0- \"Micromelum\"\u00a0- \"Monanthocitrus\"\u00a0- \"Muiriantha\"\u00a0- \"Murraya\"\u00a0- \"Naudinia\"\u00a0- \"Nematolepis\"\u00a0- \"Neoraputia\"\u00a0- \"Nycticalanthus\"\u00a0- \"Oricia\"\u00a0- \"Orixa\"\u00a0- \"Pamburus\"\u00a0- \"Paramignya\"\u00a0- \"Pelea\"\u00a0- \"Peltostigma\"\u00a0- \"Pentaceras\"\u00a0- \"Phebalium\"\u00a0- \"Phellodendron\"\u00a0- \"Philotheca\"\u00a0- \"Phyllosma\"\u00a0- \"Picrella\"\u00a0- \"Pilocarpus\"\u00a0- \"Pitavia\"\u00a0- \"Platydesma\"\u00a0- \"Pleiospermium\"\u00a0- \"Plethadenia\"\u00a0- \"Pseudiosma\"\u00a0- \"Psilopeganum\"\u00a0- \"Ptaeroxylon\"\u00a0- \"Ptelea\"\u00a0- \"Raputia\"\u00a0- \"Raputiarana\"\u00a0- \"Rauia\"\u00a0- \"Raulinoa\"\u00a0- \"Ravenia\"\u00a0- \"Raveniopsis\"\u00a0- \"Reputia\"\u00a0- \"Rhadinothamnus\"\u00a0- \"Ruta\"\u00a0- \"Rutaneblina\"\u00a0- \"Sarcomelicope\"\u00a0-\"Severinia\"\u00a0- \"Sheilanthera\"\u00a0- \"Sigmatanthus\"\u00a0- \"Skimmia\"\u00a0- \"Sohnreyia\"\u00a0- \"Spathelia\"\u00a0- \"Spiranthera\"\u00a0- \"Stauranthus\"\u00a0- \"Swinglea\"\u00a0- \"Taravalia\"\u00a0- \"Teclea\"\u00a0- \"Tetradium\"\u00a0- \"Thamnosma\"\u00a0- \"Ticorea\"\u00a0- \"Toddalia\"\u00a0- \"Toddaliopsis\"\u00a0- \"Toxosiphon\"\u00a0- \"Triphasia\"\u00a0- \"Vepris\"\u00a0- \"Zanthoxylum\"\u00a0- \"Zieria\"\u00a0- \"Zieridium\""}
{"id": "3648", "revid": "729019", "url": "https://it.wikipedia.org/wiki?curid=3648", "title": "Aeroporto di Roma-Ciampino", "text": "Aeroporto Internazionale di Roma\u2013Ciampino \"G. B. Pastine\" (IATA: CIA, ICAO: LIRA), \u00e8 un impianto aeroportuale, intitolato a Giovan Battista Pastine, situato a sud-est di Roma, poco oltre il Grande Raccordo Anulare, ricadente per 3/4 nel territorio di Roma capitale (Z. XX) e 1/4 nel territorio del comune di Ciampino (gi\u00e0 comune di Marino). Quest'ultima parte \u00e8 sede di un aeroporto militare.\nL'aeroporto, che nel 2017 ha raggiunto la quota di oltre 5.885.812 passeggeri, \u00e8 principalmente di tipologia civile ed \u00e8 gestito dalla societ\u00e0 Aeroporti di Roma (AdR), insieme con l'Aeroporto intercontinentale Leonardo da Vinci di Fiumicino, con il quale forma il sistema aeroportuale di Roma con oltre 46,8 milioni di passeggeri nel 2017.\n\u00c8 un aeroporto internazionale che assorbe la maggior parte del traffico proveniente dalle compagnie a basso costo verso alcune destinazioni extraeuropee (Marocco) e verso le principali citt\u00e0 europee. L'Ordinanza Enac 14/2007\u00a0\u2013 emanata anche a seguito delle richieste del comune di Ciampino e dell'ex-decimo Municipio di Roma (oggi VII municipio) per diminuire l'inquinamento acustico dell'area\u00a0\u2013 limita a 100 il numero massimo dei movimenti aerei giornalieri per lo scalo.\n\u00c8 inoltre base principale della flotta di velivoli antincendio CL-415 della Protezione Civile Nazionale e vi si accede dalla SS7 via Appia.\nStoria.\nL'Aeroporto di Ciampino nasce, nel 1916, come cantiere per dirigibili, in una localit\u00e0 ritenuta idonea soprattutto perch\u00e9 \"non esposta ai grandi venti\" e per l'utilizzabilit\u00e0 di due infrastrutture stradali: la terza stazione ferroviaria del Lazio e la via Appia Nuova.\nLa vicinanza con Roma stessa lo ha sotto questo punto di vista enormemente aiutato nel suo sviluppo, da molti infatti \u00e8 stato considerato, in passato, il \"vero\" aeroporto di Roma. L'aeroporto di Roma-Ciampino nel 1916 viene utilizzato dalla Regia Marina per ricoverare le proprie aeronavi destinate alla difesa del traffico del medio Tirreno. A parte una serie di esplorazioni condotte in alto mare, con il 1\u00ba novembre del 1917 viene assicurato, limitatamente per met\u00e0 del percorso, un servizio di scorta per il postale trisettimanale che curava i collegamenti con la Sardegna. Alla data del 1\u00ba gennaio 1923 inizia l'attivit\u00e0 operativa del 1\u00ba Gruppo Osservazione Aerea (1\u00ba Gruppo volo). Nel 1924, con l'avvento della Regia Aeronautica l'aeroporto si scinde in aeroscalo di Ciampino e campo d'aviazione di Fiorano, il primo situato a Nord-Ovest della strada che dalla stazione ferroviaria attraversando la via Appia si porta al santuario della Madonna del Divino Amore, il secondo dall'altra parte della strada.\nL'aeroscalo di Ciampino fu classificato aeroporto di 1\u00aa categoria, su cui avevano sede il Comando Gruppo Dirigibili, il Comando Centro Dirigibili e quattro dirigibili. Da qui, il 10 aprile 1926, parte il dirigibile Norge per il volo transpolare Roma - Alaska sotto il comando del generale Umberto Nobile.\nDal 1924 al 1939 \u00e8 operante sul campo il 20\u00ba Stormo da Ricognizione. Il 1\u00ba dicembre 1926 \u00e8 istituito il Reparto \"P\", alle dipendenze del Gabinetto del Ministro, per il trasporto di alte personalit\u00e0. Nel 1928 con la radiazione dei dirigibili, l'aeroscalo di Ciampino Nord \u00e8 trasformato in sede di reparti da bombardamento. Nel periodo tra le due guerre l'aeroporto di Ciampino Sud, invece, ospiter\u00e0 diversi reparti caccia, come la 72\u00aa Squadriglia caccia e 84\u00aa Squadriglia, la 98\u00aa Squadriglia su Breda Ba.64 e Breda Ba.65, ed il 50\u00ba Stormo Caccia, Il primo volo al mondo di elicottero, progettato da Corradino D'Ascanio e pilotato dal maggiore Marinello Nelli si effettua a Ciampino nord nel 1930.\nL'aeroporto militare viene aperto anche al traffico civile negli anni trenta.\nNel dopoguerra.\nNei lavori di ammodernamento dell'aeroporto fatti in occasione del Giubileo del 1950 furono unificate la pista sud e la pista nord. Dalla costruzione dell'Aeroporto di Fiumicino, inaugurato nel 1961, \u00e8 stato per decenni una base militare, scalo preferito in termini di sicurezza per la maggior parte dei capi di Stato e personalit\u00e0 in visita a Roma e in Italia, con un volume di traffico aereo comunque ridotto, mai superiore ai movimenti aerei annui. \u00c8 in questo periodo, tra il 1960 e il 1980, che Ciampino conosce la sua massima estensione urbanistica, grazie anche al fenomeno dell'abusivismo edilizio.\nDopo decenni di convivenza con il territorio limitrofo, dal 2001, con l'avvento dei vettori a basso costo, il volume di traffico \u00e8 pi\u00f9 che quintuplicato senza la necessaria valutazione di impatto ambientale e la zonizzazione acustica.\nNel 2002 viene siglato un protocollo di intesa propedeutico allo smantellamento, che veniva prospettato come imminente dal Ministero della difesa, della parte Militare dell'Aeroporto. Tale atto prevedeva l'aumento dei voli commerciali, in sostituzione di un pari volume dell'allora traffico militare, dietro l'aumento dei livelli di comfort ambientale, che\u00a0\u2013 a norma di legge\u00a0\u2013 prevedeva l'avvio di uno studio di Impatto Ambientale da parte dell'ente gestore.\nNonostante tale accordo, ENAC e Adr consentono un aumento del numero di voli ben maggiore di quanto previsto (fino a 5 volte tanto) senza effettuare l'obbligatoria valutazione di impatto ambientale, n\u00e9 garantendo alcuna tutela dell'ambiente e del territorio circostante.\nL'Amministrazione comunale di Ciampino (in particolare le giunte guidate dal Sindaco Walter Perandini) ha iniziato, nell'agosto del 2003, a richiedere formalmente il blocco dell'aumento dei voli a basso costo e l'avvio di una valutazione di impatto ambientale che stabilisse la reale capacit\u00e0 dello scalo ciampinese.\nDopo anni di battaglie senza che alcun ente predisposto desse un cenno di risposta, a margine del consiglio comunale aperto convocato in data 6 giugno 2005 si costituisce il \"Comitato per la Riduzione dell'impatto ambientale\" del quale fanno parte cittadini di Ciampino, Marino e del X Municipio di Roma.\nInizia a fine 2005 una lunga fase di tavoli di concertazione a cui partecipano tutti gli enti preposti e nel 2007 il Ministro dei trasporti decide per la riduzione del traffico aereo commerciale a Ciampino, ma il consiglio di Stato boccia l'ordinanza ENAC. Lo stesso consiglio di Stato, nell'aprile del 2008, sancisce invece la nuova attuazione della riduzione dei movimenti aerei commerciali, che ora sono consentiti nella soglia massima di 100 al giorno, anzich\u00e9 138 come nel 2007.\nA dicembre 2007 viene annunciata l'apertura al traffico civile entro tre anni dell'Aeroporto di Viterbo, sul quale dovrebbero essere delocalizzati definitivamente tutti i voli a basso costo oggi operanti a Ciampino; tuttavia ad oggi non \u00e8 ancora iniziata la fase operativa dell'ampliamento dello scalo viterbese.\nNel frattempo la Regione Lazio attiva nel gennaio del 2008 il Cristal (Centro Regionale Infrastrutture Sistemi Trasporto Aereo) ovvero un sistema di osservazione dell'inquinamento acustico degli aeroporti del Lazio; con questo sistema, si inizia ad osservare scientificamente gli effetti dell'aumento senza V.I.A. dei voli su Ciampino.\nI risultati dell'attivit\u00e0 di Cristal relativi allo scalo di Ciampino\u00a0\u2013 diffusi il 27 marzo 2009 nella sala consiliare della Citt\u00e0 \u2013 evidenziano livelli preoccupanti di inquinamento acustico, durante il giorno e la notte. Questi dati misurano il clima acustico, ossia tutte le pressioni sul territorio. Lo specifico contributo del traffico aereo risulta evidente, ed \u00e8 stato valutato attraverso misure effettuate durante i periodi stabiliti dalla legge (tre settimane di maggior traffico in determinate date) e dalla correlazione con le tracce radar.\n\u00c8 stato certificato, quindi, che il numero massimo di movimenti aerei giornalieri compatibili con la tutela della salute dei cittadini \u00e8 di 60 massimi giornalieri, a fronte dei 162 medi attuali.\nRecentemente, il sindaco di Ciampino, insieme al sindaco di Marino, ha dato incarico di presentare un'azione legale nei confronti del Governo al noto avvocato Carlo Taormina.\nIl 22 gennaio 2009, la compagnia aerea Ryanair si \u00e8 appellata alla Regione Lazio affinch\u00e9 \u2013 a dire della compagnia irlandese\u00a0\u2013 valutasse i risultati di un altro ipotetico rapporto sul rumore condotto sull'aeroporto, studio che confermerebbe l'assenza di problemi legati al rumore per la regione circostante. In realt\u00e0, la commissione aeroportuale, condotta da ENAC, si \u00e8 chiusa senza l'approvazione di alcuna zonizzazione acustica, e senza alcun accenno a nessuno studio effettuato sul rumore se non quello ufficiale del Cristal realizzato da Arpa Lazio su commissione della Regione Lazio.\nLa compagnia ha inoltre presentato un documento (sotto forma di domande al sindaco di Ciampino) in cui sostiene le proprie ragioni e pone varie accuse al primo cittadino. A tali accuse, il Sindaco di Ciampino ha risposto pubblicamente, oltre a querelare la compagnia irlandese per il contenuto del comunicato, giudicato diffamatorio.\nIl 3 dicembre 2009 i vertici della Regione Lazio, del Dipartimento di prevenzione regionale, di Arpa Lazio, dell'Asl Roma H, del dipartimento di prevenzione ed i comuni di Ciampino e Marino hanno presentato alla cittadinanza ed alla stampa i risultati dello studio sugli effetti del rumore aeroportuale sulla salute dei cittadini di Ciampino e Marino (SERA; Studio sugli Effetti del Rumore Aeroportuale).\nLe conclusioni dello studio, avviato nel febbraio 2008, evidenziano la presenza di un'associazione tra esposizione al rumore di origine aeroportuale e livelli di pressione arteriosa. \u00c8 stata riscontrata, inoltre, un'associazione forte e coerente tra il rumore generato dal traffico aereo e il fastidio della popolazione.\nLo studio SERA ha evidenziato un'associazione tra rumore aeroportuale e danni alla salute nei soggetti maggiormente esposti (classe &gt;65 e \u226475 dBA), in particolar modo l'aumento della pressione arteriosa e il fastidio da rumore.\nIl 1\u00ba luglio 2010 la conferenza di servizi, convocata dalla Regione Lazio in base al decreto ministeriale del 31 ottobre 1997, ha approvato a larga maggioranza l'impronta acustica e la zonizzazione acustica dell'aeroporto, escludendo dalla fascia B della zonizzazione tutte le abitazioni e le aree urbane del comune di Ciampino. Come da norma, quindi, il rumore aeroportuale non potr\u00e0 essere superiore ai 65 decibel nelle citt\u00e0 di Ciampino, Marino (frazioni di Cava dei Selci e Santa Maria delle Mole) e Roma (Municipio X), a fronte di un rumore certificato da Arpa Lazio che oggi arriva fino a 74 decibel nelle abitazioni limitrofe allo scalo.\nI comuni di Ciampino e Marino hanno chiesto al Ministero dei Trasporti e ad Enac un'immediata riduzione dei voli per ottenere la riduzione del rumore.\nCon Decreto Interministeriale del 14 marzo 2013, l'aeroporto ha assunto lo stato giuridico di aeroporto civile appartenente allo Stato, aperto al traffico civile.\nL'aeroporto militare.\nL'aeroporto militare \u00e8 in uso all'Aeronautica Militare.\nVi trovano sede il 31\u00ba Stormo con gli aerei di stato ed il 2\u00ba Reparto Genio."}
{"id": "3649", "revid": "125989547", "url": "https://it.wikipedia.org/wiki?curid=3649", "title": "Irlanda", "text": "LIrlanda (; ), ufficialmente Repubblica d'Irlanda (; ), \u00e8 un Paese membro dell'Unione europea. Dal punto di vista dell'ordinamento dello Stato si tratta di una repubblica parlamentare con elezione popolare del presidente solo nel caso in cui il Parlamento non ne esprima uno entro la fine del mandato di quello uscente.\nGeograficamente la repubblica d'Irlanda occupa circa l'85% della superficie della seconda pi\u00f9 estesa delle isole britanniche, l'Irlanda propriamente detta, e confina via terra con il Regno Unito tramite una delle sue nazioni costitutive, l'Irlanda del Nord, il cui territorio comprende quello di sei contee storiche della provincia dell'Ulster. La sua popolazione \u00e8 di poco pi\u00f9 di 4,5 milioni di abitanti, e la sua capitale, sede di governo, parlamento, presidenza e organi giudiziari, \u00e8 Dublino, situata al centro della costa orientale. Altre citt\u00e0 importanti sono Sligo, Galway, Limerick, Waterford e Cork.\nLa repubblica d'Irlanda come amministrativamente \u00e8 oggi conosciuta origina nel 1922 per scissione dal Regno Unito di Gran Bretagna e Irlanda al termine della guerra d'indipendenza irlandese. Il 6 dicembre di tale anno nacque, infatti, lo Stato Libero d'Irlanda, con lo \"status\" di \"dominion\" all'interno dell'Impero britannico. Con lo statuto di Westminster del 1931 emanato da Londra acquis\u00ec maggiore indipendenza come gli altri \"dominion\" della Corona, e nel 1937, con la nuova costituzione, lo Stato Libero d'Irlanda si dichiar\u00f2 completamente sovrano; nel 1949 fu rescisso anche l'ultimo legame formale con il Regno Unito quando lo Stato Libero si costitu\u00ec in repubblica.\nPer lungo tempo dopo l'indipendenza l'economia irlandese rimase povera e il Paese continu\u00f2 a essere terra di emigrazione; il protezionismo termin\u00f2 nel 1950 e nel 1973 il Paese entr\u00f2 nella Comunit\u00e0 economica europea (oggi Unione europea). Una nuova crisi economica sopraggiunta nel 1980 indusse il governo a riforme su larga scala che provocarono nuova emigrazione, ma la rapida crescita dell'economia irlandese nel corso degli anni novanta valse al Paese l'appellativo di \"tigre celtica\" che lo contraddistinse fino alla crisi finanziaria globale del 2007/2010. Classificata ai primi posti per la libert\u00e0 di stampa e per libert\u00e0 economica, ha raggiunto anche una buona posizione per quanto concerne il suo sistema d'istruzione, la libert\u00e0 politica e la democrazia. L'Irlanda \u00e8 membro delle organizzazioni per la cooperazione e lo sviluppo economico, del commercio e delle Nazioni Unite.\nIl nome.\nLa Costituzione d'Irlanda, redatta nel 1937, afferma che la denominazione ufficiale dello Stato \u00e8 \"\u00c9ire\", in irlandese, e poi \"Ireland\", in inglese (tradotti in italiano con \"Irlanda\"). Al fine di enfatizzare la forma repubblicana oltre che la totale indipendenza, nel 1948 il \"Republic of Ireland Act\" ha stabilito che la descrizione ufficiale dello Stato \u00e8 \"Poblacht na h\u00c9ireann\", in irlandese, e \"Republic of Ireland\" in inglese (tradotti in italiano con \"Repubblica d'Irlanda\"). Questa forma viene utilizzata per distinguere lo Stato dall'intera isola.\nSebbene spesso sia usata la denominazione ufficiale, che tra l'altro \u00e8 l'unica accettata dal Regno Unito, nei trattati e nelle iniziative internazionali viene usato \"Ireland\". Questa situazione caotica \u00e8 stata risolta, almeno in parte, con l'adozione del gaelico irlandese, a partire dal 2007, come ventunesima lingua ufficiale dell'Unione europea; lo Stato viene infatti attualmente chiamato con entrambe le lingue costituzionali, irlandese ed inglese, similmente a quanto accade per Finlandia o Belgio, con i contrassegni \"\u00c9ire \"e\" Ireland\".\nIn italiano, generalmente, viene chiamata Irlanda tranne quando si sta facendo riferimento anche all'omonima isola o all'Irlanda del Nord; in tali casi, per non generare incomprensioni, viene chiamata Eire o Repubblica d'Irlanda. In gaelico irlandese invece, come detto, l'utilizzo di \"\u00c9ire\" (che in italiano viene letto in maniera letterale ma la cui pronuncia esatta \u00e8 [\u02c8e\u02d0r\u02b2\u0259]) non risolve i problemi in quanto \u00e8 anche il nome di tutta l'isola.\nIl nome \"\u00c9ire\" \u00e8 una forma nominativa moderna del gaelico che richiama la divinit\u00e0 chiamata anticamente \u00c9riu, una dea mitologica che aiut\u00f2 i Gaelici nella conquista dell'isola irlandese, come descritto dal \"Libro delle Invasioni\". La forma dativa \"\u00c9irinn\" \u00e8 anglicizzata in \"Erin\", forma usata occasionalmente per indicare in poesia l'Irlanda nella lingua inglese, fino a divenire anche un nome di persona femminile.\nLa nazione ha anche altri nomi in inglese, come \"The Free State\" (\"lo Stato Libero\") e \"Twenty-six Counties\" (\"le 26 contee\"). Spesso nel Regno Unito viene chiamata anche \"Southern Ireland\" (\"Irlanda del Sud\"), sebbene informalmente dato che fu usato ufficialmente solo in un breve periodo transitorio. Gli irlandesi, inoltre, a volte chiamano la propria nazione \"The South\", mentre non \u00e8 raro sentire nordirlandesi parlare dei confinanti dicendo \"andare nel sud\" o affermazioni simili. Al contrario l'Irlanda del Nord viene chiamato \"The North\". Sud e nord sono concezioni del tutto politiche, dato che viaggiando dal Donegal (Repubblica d'Irlanda) verso Tyrone o Fermanagh (Irlanda del Nord) si cammina verso sud, essendo la prima contea la pi\u00f9 settentrionale di tutte, pur facendo parte della Repubblica.\nStoria.\nTra il V e il IV secolo a.C in Irlanda si insediarono i gaeli, una popolazione di origine celtica. Dopo il 400 ebbe inizio l'opera di evangelizzazione del paese a cura dei primi missionari cristiani, tra cui il monaco Patrizio, diventato poi patrono dell'isola. Nel XII secolo gli inglesi ne cominciarono la conquista e nel 1541 il sovrano inglese Enrico VIII si proclam\u00f2 re d'Irlanda. Dopo la nascita del Partito irlandese e il manifestarsi di volont\u00e0 autonomiste, il parlamento inglese riconobbe l'identit\u00e0 nazionale d'Irlanda, ma fu solo nel 1921, a seguito di scontri sanguinosi, che le 26 contee del sud del paese (a maggioranza cattolica) ottennero l'indipendenza. Le 6 contee del nord, a forte presenza protestante, restarono unite alla Gran Bretagna formando l'Irlanda del Nord. Dal 1\u00ba gennaio 1801 fino al 6 dicembre 1922 l'Irlanda fece parte del Regno Unito (di Gran Bretagna e Irlanda). Durante la \"grande carestia\", dal 1845 al 1849, la popolazione dell'isola croll\u00f2 del 30% passando da oltre 8 milioni a meno di 6 milioni. Un milione di irlandesi morirono di fame e/o malattia e altri 1,5 milioni emigrarono, in particolare verso gli Stati Uniti.\nL'emigrazione continu\u00f2 anche nel secolo successivo, con un conseguente calo costante della popolazione fino al 1960.\nDal 1874, un'importante figura della politica irlandese fu Charles Stewart Parnell, leader del Partito Parlamentare Irlandese. Fu il principale partito che cerc\u00f2 di ottenere l'Home rule (autogoverno), con una limitata autonomia nazionale, dal Regno Unito. Nelle elezioni generali britanniche del dicembre 1918, il partito indipendentista Sinn F\u00e9in conquist\u00f2 73 dei 106 seggi della Camera dei Comuni (Londra) che si assegnavano in Irlanda. Nel gennaio 1919, i membri del parlamento eletti per il Sinn Fein rifiutarono di prendere possesso del loro seggio a Westminster ed insediarono un parlamento irlandese fuorilegge, il D\u00e1il \u00c9ireann, che proclam\u00f2 immediatamente ed in via unilaterale l'indipendenza della Repubblica irlandese, la quale per\u00f2 non ottenne alcun riconoscimento internazionale. Dopo l'aspra guerra di indipendenza i rappresentanti del governo britannico e l'Aireacht (gabinetto) dell'Eire nel 1921 negoziarono il Trattato Anglo-Irlandese.\nIn ambito internazionale fu riconosciuto uno Stato irlandese con il nome di Stato Libero d'Irlanda (in gaelico: \"Saorst\u00e1t \u00c9ireann\", in inglese: \"Irish Free State\"). Il nuovo Stato avrebbe dovuto coprire in teoria l'intera isola, ma le due parti concordarono che l'Irlanda del Nord (che era gi\u00e0 diventata un'entit\u00e0 autonoma) potesse scegliere se rimanere sotto il Regno Unito, e cos\u00ec avvenne. Il D\u00e1il approv\u00f2 il trattato di pace.\nLe 26 contee rimaste entrarono a far parte dello Stato Libero, che avrebbe avuto lo \"status\" di \"dominion\" all'interno dell\"Impero britannico\" (il cui capo dello Stato era il Re del Regno Unito). Aveva un Governatore generale, un Parlamento bicamerale, un gabinetto chiamato \"Executive Council\" ed un Primo ministro (\"President of the Executive Council\").\nUna parte del movimento indipendentista, guidata da \u00c9amon de Valera, non accett\u00f2 gli accordi con il governo britannico, in quanto non garantivano l'unit\u00e0 dell'isola e mantenevano i citati legami costituzionali con il Regno Unito. Ne consegu\u00ec una guerra civile, che si concluse con la sconfitta della fazione contraria agli accordi.\nIl 29 dicembre 1937 fu promulgata una nuova Costituzione, la Bunreacht na h\u00c9ireann. Sostitu\u00ec l'Irish Free State con un nuovo Stato, l'\u00c9ire o, in lingua inglese, \"Ireland\" (Irlanda). Sebbene questa struttura costituzionale dello Stato prevedesse un presidente invece che un re, non era una repubblica effettiva. Il re, infatti, rimaneva il simbolo politico che rappresentava la nazione. Il \"Republic of Ireland Act\", approvato nel 1948 dall'Oireachtas (il Parlamento irlandese) ed entrato in vigore il 18 aprile 1949, dichiar\u00f2 l\"\u00c9ire\" una repubblica, uscendo dal Commonwealth e dando al Presidente della Repubblica anche quel ruolo di rappresentanza effettivo.\nDurante la seconda guerra mondiale l'Irlanda, dissestata dalla recente guerra d'indipendenza sfociata poi in guerra civile, scelse un'attenta e cauta neutralit\u00e0 per evitare ulteriori fardelli socio-economici. Dublino venne per\u00f2 bombardata per errore dalla Luftwaffe il 31 maggio 1941, da aerei tedeschi che erano diretti a bombardare il porto di Belfast e ci\u00f2 spinse molti irlandesi ad arruolarsi come volontari nell'esercito inglese.\nL'Irlanda abbandon\u00f2 il Commonwealth nel 1949, quando divenne una repubblica, ed ader\u00ec alle Nazioni Unite nel 1955 e alla CEE (ora Unione europea) nel 1973. I governi irlandesi hanno spesso auspicato una pacifica riunificazione dell'isola e hanno cooperato con la Gran Bretagna per dissipare i violenti conflitti fra i gruppi paramilitari nell'Irlanda del Nord, conosciuti come i \"Troubles\".\nUn accordo di pace per l'Irlanda del Nord, conosciuto come Good Friday Agreement o Accordo di Belfast, approvato nel 1998 con referendum in entrambe le nazioni (Irlanda del Nord e Repubblica d'Irlanda), \u00e8 in fase di attuazione.\nNel 2008, con un referendum popolare, il popolo irlandese si \u00e8 espresso contro la ratifica del Trattato di Lisbona, bloccando l'approvazione della Costituzione europea e creando una impasse all'interno dell'Unione, che si \u00e8 per\u00f2 risolta con un ulteriore referendum, il 2 ottobre 2009, che ha invece sancito l'approvazione del documento.\nGeografia.\nL'Irlanda viene chiamata anche \"Isola di smeraldo\" o \"Paese Verde\" per le sue immense distese di prati e pascoli che occupano pi\u00f9 dei 2/3 del territorio. L'isola d'Irlanda si estende per () dei quali cinque sesti appartengono all'\u00c9ire. \u00c8 bagnata ad ovest dall'Oceano Atlantico, a nord-est dal Canale del Nord. A est invece c'\u00e8 il Mare d'Irlanda che si riconnette all'oceano a sud-ovest tramite il Canale di San Giorgio e il Mare Celtico. La costa occidentale dell'Irlanda consiste per lo pi\u00f9 di scogliere (tra cui le celeberrime Cliffs of Moher), ampie baie circolari ricche di isole e spiagge che mutano velocemente con la marea, mentre quella meridionale da lunghe penisole, spiagge lunghissime e insenature molto strette.\nIl territorio vicino alla costa \u00e8 formato spesso da colline e basse montagne (il punto pi\u00f9 alto \u00e8 Carrantuohill a ). Per il resto quasi tutto il territorio centrale \u00e8 composto di pianure e prati, attraversati da vari fiumi, il pi\u00f9 lungo dei quali, lo Shannon, forma gi\u00e0 da solo numerosi laghi o \"loughs\". Il centro della nazione \u00e8 formato dalle paludi dello Shannon, con vaste distese di torba, usata per la combustione.\nLe citt\u00e0 principali sono la capitale Dublino sulla costa orientale, Cork nel sud, Galway e Limerick sulla costa occidentale e Waterford nel sud-est.\nClima.\nIl clima dell'Irlanda \u00e8 di tipo oceanico temperato, caratterizzato da piogge per tutto l'anno. Il clima \u00e8 sensibilmente mitigato dalla Corrente del Golfo, cosicch\u00e9 in dicembre e gennaio le temperature minime raramente sono inferiori a mentre d'estate le temperature solo sporadicamente sono superiori a . Le precipitazioni sono pi\u00f9 diffuse durante i mesi invernali e meno durante i primi mesi estivi. Le aree sud-occidentali sperimentano la maggior parte delle precipitazioni a causa dei venti da sud ovest, mentre Dublino ne riceve il minimo. L'estremo nord ovest del paese \u00e8 una delle regioni pi\u00f9 ventose d'Europa, con un grande potenziale per la produzione \u200e\u200edi energia eolica. L'Irlanda riceve normalmente tra le 1100 e le 1600 ore di sole all'anno, la maggior parte delle aree ha una media tra 3,25 e 3,75 ore al giorno. I mesi pi\u00f9 soleggiati sono maggio e giugno, che hanno una media tra le 5 e le 6,5 ore al giorno per la maggior parte del paese. L'estremo sud-est riceve pi\u00f9 sole, con una media di oltre 7 ore al giorno all'inizio dell'estate.\nLa temperatura pi\u00f9 alta registrata in Irlanda \u00e8 stata di il 26 giugno 1887 al castello di Kilkenny, mentre la pi\u00f9 bassa \u00e8 stata di il 16 gennaio 1881 al castello di Markree a Sligo.\nPopolazione.\nDemografia.\nLa maggioranza degli irlandesi \u00e8 di etnia celtica, con una cospicua minoranza anglo-sassone e norrena. I segnali stradali sono bilingui, tranne che nelle zone \"Gaeltacht\", dove sono soltanto in irlandese; i media nazionali spesso usano la lingua irlandese. Le zone dove si parla solo irlandese (le Gaeltacht) sono regioni ben definite pi\u00f9 o meno vaste, situate per lo pi\u00f9 sulla costa occidentale.\nI Nomadi Irlandesi o Viaggiatori (\"Travellers\"), chiamati anche calderai (\"tinkers\") nel linguaggio popolare, sono un gruppo etnico di minoranza, collegato politicamente (ma non etnicamente) ai gruppi nomadi dell'Europa continentale come i Rom.\nIn contrapposizione e contrasto alla conservazione dell'identit\u00e0 e tradizione nazionale celtica si deve annotare, dalla met\u00e0 degli anni novanta in poi, un crescente afflusso di immigrati extracomunitari, insediatisi principalmente nella capitale Dublino e gradualmente in tutti i capoluoghi di contea fino anche ai centri minori.\nLa popolazione dell'Irlanda era di 4.761.865 nel 2016, con un aumento del 12,3% rispetto al 2006. A partire dal 2011, l'Irlanda ha avuto il pi\u00f9 alto tasso di natalit\u00e0 nell'Unione europea (16 nascite per 1.000 abitanti) anche grazie all'immigrazione. Nel 2014, il 36,3% delle nascite erano da donne non sposate. Il tasso di fecondit\u00e0 totale (TFR) nel 2017 \u00e8 stato stimato in 1,80 figli nati per donna, al di sotto del tasso di sostituzione di 2,1, rimane notevolmente al di sotto del massimo di 4,2 figli nati per donna nel 1850. Nel 2018 \u200e\u200el'et\u00e0 media della popolazione irlandese era di 37,1 anni.\nAl momento del censimento del 2016, il numero di cittadini non irlandesi era di 535.475. Ci\u00f2 rappresenta una diminuzione del 2% rispetto al dato del censimento del 2011 di 544.357. Le comunit\u00e0 pi\u00f9 numerose erano quella polacca (122.515), inglese (103.113), lituana (36.552), rumena (29.186) e lettone (19.933). Rispetto al 2011, il numero di cittadini britannici, polacchi, lituani e lettoni \u00e8 diminuito. Ci sono state quattro nuove aggiunte alle prime dieci maggiori nazionalit\u00e0 non irlandesi nel 2016: brasiliana (13.640), spagnola (12.112), italiana (11.732) e francese (11.661). \nReligione.\nLo stato \u00e8 laico e vi \u00e8 totale libert\u00e0 di culto. Secondo il censimento del 2016, il 78,31% della popolazione della Repubblica d'Irlanda \u00e8 cattolica (vedi Chiesa cattolica in Irlanda). La seconda religione risulta essere quella anglicana, che fa capo alla Chiesa d'Irlanda, con un seguito del 2,65% della popolazione. I musulmani sono l'1,33%. Seguono gli ortodossi con l'1,31%. Il 9,44% dichiara di non avere un credo religioso. Il 2,63% non dichiara la propria religione. Nel 2006 i cattolici erano l'86,8%, seguiti dagli anglicani col 3% e dagli islamici con lo 0,8%. Il 4,4% dichiarava di non avere un credo religioso.\nLingue.\nLa Costituzione dell'Irlanda stabilisce, all'articolo 8, che il gaelico irlandese, in quanto lingua nazionale, sia la prima lingua ufficiale, e come tale viene insegnata in tutte le scuole. Il 39% della popolazione la parla correttamente. L'inglese \u00e8 riconosciuto come seconda lingua ufficiale, ma \u00e8 effettivamente parlata da quasi tutta la popolazione. L'articolo 25 prevede, inoltre, che per i testi di legge approvati in una sola delle lingue ufficiali debba essere fatta una traduzione ufficiale nell'altra lingua. Fino al 1980 le leggi erano pubblicate sia in irlandese sia in inglese. I regolamenti non devono pi\u00f9 essere tradotti in irlandese dal 1988. I segnali stradali sono generalmente bilingui, tranne che nelle regioni Gaeltacht dove sono esclusivamente in gaelico. La maggior parte dei giornali sono solo in lingua inglese. L'emittente pubblica RT\u00c9 trasmette il servizio TV e radio anche in irlandese. Gran parte delle pubblicazioni del governo sono disponibili in entrambe le lingue e i cittadini hanno il diritto di trattare con lo Stato in irlandese. La lingua polacca \u00e8 una delle lingue pi\u00f9 parlate in Irlanda dopo l'inglese. Ci sono polacchi residenti in Irlanda secondo il censimento del 2006. Altre lingue parlate in Irlanda includono lo Shelta, parlato dalla popolazione irlandese dei Traveller e un dialetto scozzese parlato da alcuni discendenti di coloni scozzesi nell'Ulster. La maggior parte degli studenti della scuola secondaria sceglie uno o due lingue straniere da imparare. Le lingue disponibili per il Junior Certificate e il Leaving Certificate comprendono francese, tedesco, italiano e spagnolo. Con il Leaving Certificate gli studenti possono anche studiare l'arabo, giapponese e russo. Alcune scuole offrono anche il greco antico, ebraico antico e latino.\nOrdinamento dello Stato.\nGiustizia.\nL'Irlanda ha un sistema giuridico di tipo \"common law\" con una Costituzione scritta che ne sancisce lo statuto di democrazia parlamentare. Il sistema giudiziario \u00e8 costituito dalla Corte Suprema, la Corte d'Appello Penale, l'Alta Corte, la Corte di Circuito e il Tribunale distrettuale, nei quali si applicano le leggi irlandesi. I processi per reati gravi devono essere tenuti in genere davanti a una giuria. L'Alta Corte e la Corte Suprema hanno l'autorit\u00e0, per mezzo di un sindacato giurisdizionale, di determinare la compatibilit\u00e0 delle leggi e delle attivit\u00e0 di altre istituzioni dello Stato con la Costituzione e la legge. Salvo che in circostanze eccezionali, le udienze devono avvenire in pubblico. I giudici penali operano nella Corte di giustizia penale.\nQuesta comprende la Corte distrettuale della Corte d'Appello Penale, Corte distrettuale penale di Dublino e la Corte penale centrale.\nCittadinanza.\nLe leggi irlandesi sulla cittadinanza riguardano \"l'isola d'Irlanda\" (inclusi isole e mari), in modo da estendere la loro applicazione anche all'Irlanda del Nord, che fa parte del Regno Unito. Pertanto, chi \u00e8 nato in Irlanda del Nord e soddisfa i requisiti per essere un cittadino irlandese, come la nascita sull'isola d'Irlanda, un genitore cittadino irlandese o britannico, o un genitore che ha diritto a vivere in Irlanda del Nord o nella Repubblica d'Irlanda senza restrizioni sulla loro residenza, ha diritto alla cittadinanza irlandese e pu\u00f2 ottenere il passaporto irlandese.\nSuddivisioni amministrative.\nDa un punto di vista storico l'isola d'Irlanda \u00e8 divisa in quattro province e 26 contee. La suddivisione in contee risale ai tempi della conquista normanna, nella Repubblica d'Irlanda l'area geografica delle antiche contee storiche \u00e8 ancora parzialmente usata per delimitare la suddivisione amministrativa del territorio.\nContee.\nMan a mano che i Regni gaelici si scioglievano o venivano assoggettati dalla Corona Britannica, la suddivisione adottata fu quella delle contee. Per gran parte della storia la suddivisione \u00e8 stata in 32 contee tradizionali, tutt'oggi molto radicate a livello popolare ed utilizzate per manifestazioni culturali o sportive. L'attuale struttura \u00e8 basata sull'impianto fissato dal \"Local Government (Ireland) Act\" del 1898 che ridefin\u00ec e modell\u00f2 i confini delle contee come sono ancora oggi.\nDopo la Guerra d'Indipendenza, la Repubblica amministrava 26 delle contee tradizionali mentre l'Irlanda del Nord era formata da 6 contee dell'Ulster, le ben note \"Six Counties\".\nMentre in Irlanda del Nord le contee vennero soppiantate in relativamente poco tempo da dei distretti con territori il pi\u00f9 delle volte molto differenti, le contee dell'Eire hanno continuato a rimanere invariate fino al 1994, quando anche per pressioni dell'Unione europea per l'eccessivo accentramento del potere amministrativo, la storica Contea di Dublino \u00e8 stata divisa in quattro autorit\u00e0 locali, la citt\u00e0 di Dublino amministrata autonomamente e le contee di Fingal, D\u00fan Laoghaire-Rathdown e South Dublin. Anche la Contea di Tipperary fu divisa in South e North, rendendo formale una divisione \"de facto\" da sempre esistita. Le contee erano pertanto 29 con 5 consigli cittadini autonomi.\nLa riforma dell'amministrazione locale (\"Local Government Reform Act 2014\"), entrata in vigore il 1\u00ba giugno 2014 ed atto ed effettuare tagli alla spesa pubblica, oltre a riunificare la Contea di Tipperary, prevede una divisione dell'amministrazione territoriale della Repubblica d'Irlanda in 26 contee (che grossomodo ricalcano geograficamente le contee preesistenti e sono 23 contee tradizionali pi\u00f9 le 3 moderne di Dublino), due cosiddetti \"city and county council\" (ovvero le contee di Waterford e Limerick che erano state separate nel 2001 dalle citt\u00e0 e ora riunificati con prerogative di rappresentanza per le due citt\u00e0 peculiari) e tre consigli cittadini autonomi invece che cinque (Dublino, Cork e Galway soltanto). Le contee attuali sono pertanto 28, per un totale con le tre citt\u00e0 di 31 enti amministrativi.\nProvince.\nDelle quattro province d'Irlanda, che non hanno alcuna rilevanza politica o amministrativa, la Repubblica d'Irlanda ne occupa interamente tre, ovvero Leinster, Munster e Connacht, mentre dell'ultima, l'Ulster, possiede tre contee soltanto.\nIstituzioni.\nUniversit\u00e0.\nNel 1592 venne fondato dalla regina Elisabetta I d'Inghilterra il Trinity College di Dublino, la pi\u00f9 antica universit\u00e0 irlandese. Le altre principali universit\u00e0 del paese rientrano nel sistema universitario federale noto come \"National University of Ireland\", il quale comprende l'University College Cork (fondato dalla Regina Vittoria nel 1845 come \"Queen's College\" insieme all'Universit\u00e0 di Galway e a quella di Belfast), l'University College Dublin, NUI Galway e la Maynooth University.\nSistema sanitario.\nIl Ministero della Sanit\u00e0 e dell'Infanzia \u00e8 responsabile della gestione generale per quanto riguarda il servizio sanitario. Ogni persona fisica residente in Irlanda ha diritto a ricevere assistenza sanitaria attraverso il sistema sanitario pubblico, che \u00e8 gestito dalla Health Service Executive ed \u00e8 finanziato dalla fiscalit\u00e0 generale. Una persona pu\u00f2 essere tenuta a pagare un canone agevolato per talune cure mediche ricevute a seconda del reddito, dell'et\u00e0, della malattia o dell'eventuale disabilit\u00e0. Tutti i servizi di maternit\u00e0 sono forniti gratuitamente fino all'et\u00e0 di 12 anni per i bambini. Le cure d'emergenza al pronto soccorso sono fornite a un costo di 100 euro. Chiunque sia in possesso di una tessera sanitaria Europea, ha il diritto al mantenimento e al trattamento medico presso gli ospedali pubblici dell'Health Service Executive. I servizi ambulatoriali sono forniti gratuitamente. L'assicurazione sanitaria privata \u00e8 opzionale.\nForze armate e polizia.\nLe forze armate dell'Irlanda sono organizzate sotto l'egida della \"Irish Defence Forces\" (\"Oglaigh na HE'ireann\"). L'esercito irlandese \u00e8 relativamente piccolo comparato a quello delle nazioni vicine, ma \u00e8 ben equipaggiato, con incaricati permanenti ( nelle armate in riserva). Questa situazione riflette in maniera evidente la politica irlandese di neutralit\u00e0, inaugurata sin dalla seconda guerra mondiale, e le sue regole piuttosto ristrette (cosiddetto \"triple-lock\") per la partecipazione a conflitti. L'impiego dei soldati irlandesi avviene essenzialmente per le missioni di pace delle Nazioni Unite, la protezione delle acque territoriali (compito del \"Seirbh\u00eds Chabhlaigh na h\u00c9ireann\") e lo svolgimento di mansioni civili nel paese. Esiste anche un Aer Ch\u00f3r na h\u00c9ireann e un Reserve Defence Forces (Irish Army Reserve and Naval Service Reserve). L'Irish Army Rangers \u00e8 invece la divisione forze speciali. Oltre militari irlandesi hanno partecipato in operazioni di peacekeeping delle Nazioni Unite intorno al mondo.\nNel rispetto della linea di neutralit\u00e0, l'Irlanda non fa parte della NATO, e ha la pi\u00f9 esigua marina dell'Europa occidentale (fatta eccezione per la Svizzera che non ha sbocchi sul mare).\nLa polizia civile dello Stato, la Garda S\u00edoch\u00e1na na hEireann (Guardiani della Pace d'Irlanda), \u00e8 responsabile di tutti gli aspetti delle attivit\u00e0 di polizia civile, sia in termini di territorio che di infrastrutture. \u00c8 guidata dal Commissario della Garda che viene nominato dal governo. La sede centrale si trova nel Phoenix Park di Dublino. Gli agenti in uniforme normalmente non portano armi da fuoco, ma solo un manganello. C'\u00e8 anche la P\u00f3il\u00edn\u00ed Airm, un corpo di polizia militare che fa capo all'esercito.\nL'Irlanda \u00e8 il Paese meno violento dell'Unione europea, con 0,32 omicidi all'anno ogni persone.\nPolitica.\nL'Irlanda \u00e8 una repubblica a base parlamentare dal 1949. Il Presidente della Repubblica (\"Uachtar\u00e1n na hl\u00c9ireann\"), riconosciuto come capo dello stato, viene eletto dal popolo per 7 anni e pu\u00f2 essere rieletto una sola volta, fino a un massimo di due mandati. La candidatura alla carica per essere valida deve ottenere l'appoggio di venti parlamentari o di quattro contee o dello stesso presidente uscente: queste condizioni hanno talvolta permesso il preventivo accordo di tutti i partiti su di un'unica candidatura, fatto che ha permesso, secondo il dettato costituzionale, la nomina diretta senza il passaggio elettorale. In ogni caso, il ruolo del Presidente \u00e8 puramente cerimoniale e di garanzia per il sistema politico nazionale.\nIl vero potere di governo \u00e8 affidato invece al Primo ministro, il \"Taoiseach\", che viene nominato dalla Camera e incaricato dal Presidente. Il Taoiseach \u00e8 normalmente il leader del partito che si aggiudica pi\u00f9 seggi nelle elezioni. Il governo (\"\u00c1n Rialtas\") \u00e8 costituzionalmente limitato a 15 membri.\nIl Parlamento bicamerale, detto \"Oireachtas\", \u00e8 formato dal Senato, \"Seanad \u00c9ireann\", e dalla Camera dei Rappresentanti, \"D\u00e1il \u00c9ireann\". Il Senato \u00e8 formato da 60 membri: 11 nominati dal Taoiseach, 3 eletti dalla Universit\u00e0 di Dublino (Trinity College), 3 della Universit\u00e0 Nazionale di Irlanda nazionali e 43 in base ai risultati delle elezioni. Il D\u00e1il ha 166 membri, \"Teachta\u00ed D\u00e1la\" o Deputati. Non pi\u00f9 di 2 membri del Senato possono essere scelti nel governo e il Taoiseach, il \"T\u00e1naiste\" (vice primo ministro) e il Ministro delle finanze \"devono\" essere membri del Dail. L'attuale governo \u00e8 frutto di un accordo tra il Fine Gael e il Fianna F\u00e1il del Taoiseach Miche\u00e1l Martin. Anche i partiti pi\u00f9 piccoli, come il Sinn F\u00e9in, hanno una propria rappresentanza nel D\u00e1il \u00c9ireann. Molto interessante \u00e8 il sistema elettorale irlandese, il voto singolo trasferibile, ideato da Hare nel secolo scorso, che associa la scelta ordinale dei candidati a un'alta proporzionalit\u00e0. Gli irlandesi apprezzano molto questo sistema elettorale: ne \u00e8 la prova il fallimento di due referendum per modificarlo. Inoltre i critici del \"plurality\" inglese lo propongono spesso come alternativa pi\u00f9 rispondente al sistema partitico del Regno Unito.\nNegli ultimi anni, una delle figure pubbliche irlandesi pi\u00f9 note all'estero \u00e8 stata Mary Robinson, presidente dal 1990 al 1997 e prima donna a rivestire tale carica. A fine mandato l'incarico \u00e8 passato a un'altra donna, la presidente Mary McAleese. Quindi, fino al termine del mandato avvenuto nel 2011, l'Irlanda ha avuto un presidente donna ininterrottamente per 21 anni.\nIl 27 ottobre 2011 si sono svolte le elezioni presidenziali per eleggere il successore della presidente Mary McAleese. Il candidato laburista Michael D. Higgins ha riportato una vittoria schiacciante sugli avversari ottenendo il 56,8% dei voti, e venendo successivamente riconfermato in carica, col 55.81%, nel 2018.\nIl tricolore irlandese.\nLa bandiera nazionale \u00e8 il tricolore irlandese, composto da tre bande verticali di uguali dimensioni, di colore verde, bianco e arancio. La bandiera fu adottata la prima volta nel 1848 durante la rivolta della Giovane Irlanda, invece non venne sventolata durante la Sollevazione di Pasqua del 1916. La bandiera fu adottata ufficialmente nel 1922 con lo Stato Libero d'Irlanda e nel 1937 ricevette valore costituzionale. Nell'Irlanda del Nord la bandiera irlandese viene esposta dai gruppi nazionalisti che chiedono l'indipendenza dal Regno Unito e l'annessione alla Repubblica.\nSimboli della repubblica.\nLo stemma irlandese ufficiale \u00e8 un'arpa celtica d'oro su scudo blu. Lo strumento musicale raffigurato \u00e8 l'Arpa di Brian Boru, esposta all'interno del Trinity College di Dublino. L'arpa \u00e8 stata da sempre uno dei principali simboli dell'isola irlandese, data la particolare bravura dei suonatori della corte britannica provenienti da queste terre, sin dai tempi delle prime dominazioni britanniche, quando aveva per\u00f2 sembianze antropomorfe. L'arpa figura da sempre anche nelle monete (sia nei vecchi \"punt\" che negli attuali euro) e negli atti ufficiali, oltre che nello stendardo presidenziale.\nUn altro simbolo molto conosciuto all'estero \u00e8 il trifoglio, con cui San Patrizio era solito spiegare al popolo il significato della Trinit\u00e0 cristiana. Molti, erroneamente, lo scambiano per un quadrifoglio, simbolo di fortuna, che non ha a che vedere con la tradizione irlandese. Uno dei simboli tradizionali dell'Irlanda \u00e8 la croce celtica. Si tratta di una croce a cui \u00e8 sovrapposto un cerchio. Molte teorie cercano di spiegare la sua origine. Una di queste racconta che quando San Patrizio sbarc\u00f2 in Irlanda per diffondervi il cristianesimo, scopr\u00ec che gran parte della popolazione era dedita al culto del sole, raffigurato appunto da un cerchio. Per far accettare la nuova religione, San Patrizio sovrappose il cerchio solare alla croce, simbolo del cristianesimo.\nEconomia.\nLa Repubblica d'Irlanda \u00e8 una piccola, moderna nazione ben inserita nel commercio internazionale. La crescita economica \u00e8 stata in media del 10% nel quinquennio 1995-2000 e del 7% nel periodo tra il 1995 ed il 2004. Tuttavia l'Irlanda ha risentito duramente della crisi economica internazionale, la quale ha colpito con particolare intensit\u00e0 il settore finanziario che costituisce una grossa fetta dell'economia irlandese, ed \u00e8 uno di quelli con il pi\u00f9 alto tasso di crescita. Nel 2008 diversi economisti hanno inserito l'Irlanda nel gruppo dei paesi PIIGS, quelli particolarmente a rischio di insolvenza nell'area Euro.\nLa situazione si \u00e8 ulteriormente aggravata dopo una nuova crisi bancaria venuta alla luce nel novembre 2010, nonostante gli aiuti varati dalla Banca centrale europea nel 2008, e per la quale il governo irlandese ha dovuto accettare un prestito del Fondo di stabilizzazione europeo e del FMI, per un ammontare di 85 miliardi di euro, impegnandosi in cambio con un piano di taglio alla spesa pubblica per riportare il deficit sotto la soglia del 3% del PIL entro il 2014. Le stime precedenti all'ultima crisi bancaria prevedevano per il 2010 un PIL in ribasso del 9%. Tra il 2007 e il 2012 il debito pubblico in percentuale del Pil \u00e8 aumentato del 368%, passando dal 24,8% al 116,1%. Oltre alla disoccupazione, l'emigrazione netta dall'Irlanda tra il 2008 e il 2013 \u00e8 stata pari a 120.100, ovvero circa il 2,6% della popolazione totale secondo il censimento dell'Irlanda del 2011. Un terzo degli emigranti aveva un'et\u00e0 compresa tra i 15 e i 24 anni. \nL'Irlanda \u00e8 uno dei maggiori esportatori di prodotti farmaceutici, dispositivi medici e beni e servizi software. Nel suo Globalization Index 2010 pubblicato nel gennaio 2011 Ernst &amp; Young con l'Economist Intelligence Unit ha classificato l'Irlanda al secondo posto dopo Hong Kong in una classifica di 60 paesi in base al loro grado di globalizzazione rispetto al loro PIL. Mentre l'economia irlandese ha avuto notevoli problemi di debito nel 2011, l'esportazione \u00e8 rimasta un successo.\nTrasporti.\nIl Paese ha tre principali aeroporti internazionali: Dublino, Shannon e Cork. Questi servono una vasta gamma di rotte europee e intercontinentali, con voli di linea e charter. La compagnia aerea nazionale \u00e8 Aer Lingus, mentre la compagnia Ryanair \u00e8 la pi\u00f9 grande compagnia aerea low cost europea, la seconda nel mondo. La rotta tra Londra e Dublino \u00e8 la rotta aerea internazionale pi\u00f9 trafficata in Europa con 14.500 voli nel 2017. Nel 2015 con 4,5 milioni di persone che hanno volato tra le due citt\u00e0 ha rappresentato la seconda tratta pi\u00f9 trafficata al mondo.\nI servizi ferroviari sono forniti dalla Iarnr\u00f3d \u00c9ireann, che gestisce tutti i servizi ferroviari interurbani, pendolari e merci nel paese. Dublino \u00e8 al centro della rete, con due stazioni principali (Heuston e Connolly) che collegano i principali centri e citt\u00e0. Il servizio Enterprise, gestito in collaborazione con le ferrovie dell'Irlanda del Nord, collega Dublino con Belfast. L'intera rete principale irlandese opera su binari con uno scartamento di 5 ft 3 in (1.600 mm), che \u00e8 unico in Europa. Il trasporto pubblico a Dublino include servizi come DART, Luas, servizi di autobus e bike sharing.\nLa rete stradale si concentra maggiormente sulla capitale con le autostrade che collegano altre grandi citt\u00e0 tra cui Cork, Limerick, Waterford e Galway. Le strade principali e le autostrade sono gestite dalla National Roads Authority. Il resto delle strade (strade regionali e strade locali) sono gestite dalle autorit\u00e0 locali in ciascuna delle loro aree di competenza. Servizi di traghetto regolari vengono operati dall'Irlanda per Gran Bretagna, Isola di Man e Francia.\nTurismo.\nIl turismo rappresenta una ricchezza crescente che registra un numero sempre maggiore di presenze. Le principali mete tuttora sono Dublino e le zone costiere. Anche le citt\u00e0 di Cork, Galway e Limerick hanno registrato negli ultimi decenni molti turisti. I canali navigabili sono anch'essi usati a scopo turistico, con lo svolgimento di crociere.\nAmbiente.\nL'Irlanda possiede meno specie animali e vegetali rispetto alla Gran Bretagna e al resto dell'Europa continentale; questo \u00e8 dovuto principalmente al fatto che si \u00e8 staccata dal continente divenendo un'isola poco dopo la fine dell'ultima era glaciale, circa anni fa. In Irlanda si possono trovare differenti tipi di habitat, come ad esempio quello della prateria, la boscaglia, le foreste temperate, le distese di conifere, le paludi e vari ambienti costieri.\nFauna.\nProprio a causa della sua nascita recente, a ridosso dell'ultima glaciazione, quando il livello del mare si alz\u00f2 e separ\u00f2 l'Irlanda dal resto dell'Europa, l'isola ospita solamente 31 specie di mammiferi originarie. Alcune specie, come la volpe rossa, il riccio, l'ermellino e il tasso sono molto comuni, mentre altre, come il cervo nobile, la lepre variabile e la martora, sono pi\u00f9 rare e possono essere viste quasi solamente nei parchi naturali o nelle riserve sparse per l'isola. Alcune specie che sono state introdotte, come il coniglio selvatico e il ratto delle chiaviche, si sono perfettamente ambientate. Talvolta, le coste dell'isola possono essere raggiunte da esemplari erratici di tricheco (\"Odobenus rosmarus\"): il primo caso documentato risale al 1897.\nNelle acque irlandesi \u00e8 stata segnalata la presenza di 24 specie di cetacei, sia balene che delfini; tra esse ricordiamo: la balenottera minore settentrionale (\"Balaenoptera acutorostrata\"), la megattera (\"Megaptera novaeangliae\"), il mesoplodonte di Sowerby (\"Mesoplodon bidens\"), il capodoglio (\"Physeter macrocephalus)\", la focena (\"Phocoena phocoena\"), il globicefalo (\"Globicephala melas\"), l'orca (\"Orcinus orca\"), il lagenorinco rostrobianco (\"Lagenorhynchus albirostris\"), il lagenorinco acuto (\"Lagenorhynchus acutus\"), il grampo (\"Grampus griseus\"), la stenella striata (\"Stenella coeruleoalba\"), il delfino comune (\"Delphinus delphis\") e il tursiope comune (\"Tursiops truncatus\").\nTuttavia, a causa della caccia, sono molte anche le specie ormai scomparse dall'isola, come il lupo, il cervo gigante, il castoro, l'orso, il gatto selvatico e l'alca impenne; sono scomparse anche alcune razze d'allevamento native.\nIn Irlanda sono state censite circa 400 specie di uccelli, di cui molte migratrici. Si possono vedere, ad esempio, sia gli uccelli artici, che arrivano qui per svernare, che le rondini che arrivano d'estate dall'Africa per riprodursi. L'Irlanda possiede inoltre una ricca avifauna marina, che si stabilisce in grandi e numerose colonie di uccelli acquatici lungo le sue coste, come quelle nelle Saltee islands, nelle Skellig Michael e nelle isole Copeland. Degna di nota \u00e8 anche la presenza delle aquile reali, che sono state reintrodotte sul territorio dopo aver corso il rischio di estinguersi.\nIn Irlanda non ci sono serpenti nativi e l'unico rettile originario dell'isola \u00e8 la lucertola vivipara, che sembra avere una distribuzione uniforme e ampia su tutto il territorio nazionale, in zone costiere, paludose e montuose. Per quanto riguarda gli anfibi, tre sono le specie presenti: la rana montana, il tritone punteggiato e il rospo calamita. Tuttavia, \u00e8 possibile che la rana non sia nativa dell'isola, dato che alcuni documenti sostengono che essa vi sia stata introdotta nel XVIII secolo. Il rospo calamita si pu\u00f2 avvistare solo in pochi luoghi localizzati nella contea di Kerry e nella parte occidentale della contea di Cork. Certe specie di tartaruga marina appaiono regolarmente al largo delle coste sud-occidentali, ma non vengono a riva quasi mai.\nAlcune delle specie non native dell'isola sono state introdotte accidentalmente durante gli approdi delle navi. Altre invece sono state deliberatamente introdotte dall'uomo; \u00e8 il caso della \"Calyptraea chinensis\", un gasteropode. Questa specie \u00e8 stata avvistata per la prima volta a Clew Bay nel 1963. Durante il 1980-81 vennero fatte un totale di 121 retate nell'Irishlyre Harbour, e vennero trovate centinaia di questi gasteropodi.\nNel 2016, il debito pro capite di Irlanda \u00e8 il secondo pi\u00f9 alto al mondo.\nFlora.\nFino al Medioevo l'Irlanda era ricoperta da foreste di querce, pini, faggi e betulle; esse coprono agli inizi del ventunesimo secolo circa il 9% del territorio. La maggior parte del territorio \u00e8 ora utilizzato come pascolo per l'allevamento, ma si possono trovare molte piante selvatiche; ad esempio la ginestra comune, che si trova comunemente coltivando le zone pi\u00f9 montuose, mentre le felci sono frequenti nei luoghi pi\u00f9 umidi, specialmente nelle parti dell'Irlanda occidentale. L'Irlanda costituisce l'habitat per numerose specie di piante in generale e alcune di esse si trovano solo in questa parte dell'isola.\nPer quanto riguarda la flora marina, le alghe sono diffuse, e trovano nell'isola un clima di tipo temperato-freddo. Le varie specie sono: Rhodophyta: 264; Heterokontophyta: 152; Chloropyta: 114; Cyanophyta: 31, dando come totale 574. L'isola \u00e8 stata invasa da certe specie di alghe, alcune delle quali ora si sono ambientate molto bene: \"Asparagopsis armara\"; \"Colpomenia peregrina\", ora abbondante fu scoperta sull'isola negli anni trenta; \"Sargassum muticum\", ora ambientata in Strangford Lough; \"Codium\" fragile ssp. \"atlanticum\" e \"Codium fragile\" ssp. \"tomentosum\", entrambe le sottospecie sono ora bene ambientate.\nCultura.\n\u00c8 assai difficile parlare di cultura della Repubblica d'Irlanda in senso stretto senza correlarsi alla cultura dell'isola: a differenza della regione britannica dell'Ulster, nella quale gli squilibri sociali, il settarismo e il conflitto violento e spesso armato hanno portato notevoli influenze culturali originali, lo Stato indipendente ha continuato a cercare le radici nella storia gaelica pre-normanna e nelle tradizioni della popolazione, il che ha portato dopo l'indipendenza a riscoprire la lingua gaelica e a proclamarla lingua nazionale.\nLa cultura irlandese, infatti, vanta un'evoluzione che attraversa un arco di diversi secoli e parte sin dai tempi preistorici. La situazione attuale si snoda agli estremi tra la tranquilla e folcloristica vita dei contadini e degli allevatori dell'ovest e delle \"midlands\" e lo stile di vita degli abitanti delle grandi e moderne citt\u00e0, cos\u00ec come tra i cattolici sparsi in tutta l'isola e i protestanti dell'Ulster, tra le piccole popolazioni che parlano la lingua irlandese nelle zone Gaeltacht e la maggioranza anglofona, tra la popolazione stabile e i cosiddetti \"Travellers\", e tra gli immigranti in aumento e le popolazioni native.\nL'isola d'Irlanda \u00e8 famosa nel mondo, fra le tante cose, per il Libro di Kells, la birra Guinness, la particolare musica folk.\nLetteratura.\nIn ambito letterario per scrittori del calibro di George Berkeley, James Joyce, George Bernard Shaw, Richard Brinsley Sheridan, Oliver Goldsmith, Oscar Wilde, Joseph Sheridan Le Fanu, W.B. Yeats, Samuel Beckett, Jonathan Swift, S\u00e9amus Heaney, Herminie T. Kavanagh, Maria Edgeworth, John Banim, Gerald Griffin, Charles Kickham, William Carleton, George Moore, e molti altri. Shaw, Yeats, Beckett e Heaney sono stati insigniti del premio Nobel per la letteratura.\nTra i pi\u00f9 noti autori del romanzo gotico ricordiamo Bram Stoker, autore di \"Dracula\" (1897).\nFilosofia.\nIn campo filosofico possiamo ricordare George Berkeley, importante figura dell'empirismo britannico del XVIII secolo.\nMusica.\nIn ambito musicale, figure importanti del XX secolo sono il gruppo The Chieftains e anche The Dubliners, Christy Moore, Pat Ingoldsby, Shane MacGowan, Sin\u00e9ad O'Connor, Enya, i Clannad e lo show di danza Riverdance.\nAnche il \"rock\" deve molto ai musicisti irlandesi: The Cranberries, gli U2, con grandi successi, tra i quali il singolo One (1992), i Pogues, i Thin Lizzy, Rory Gallagher, Gary Moore, i God Is an Astronaut e Bob Geldof, che provengono infatti dall'isola, senza dimenticare il gruppo \"dark underground\" dei Virgin Prunes. Sono da citare anche The Corrs, gruppo \"pop-rock\"; la \"boyband\" irlandese per eccellenza, i Boyzone, nata negli anni novanta, i Westlife, i The Script. Il \"frontman\" Dave King, del gruppo \"Celtic punk\", Flogging Molly \u00e8 irlandese. Damien Rice e Lisa Hannigan provengono entrambi dalla provincia del Leinster.\nDall'Irlanda del Nord (Belfast) proviene invece il famoso gruppo degli Snow Patrol, oltre alla \"band punk\" degli Stiff Little Fingers e il celebre musicista e cantante Van Morrison. Tra le altri cantanti irlandesi si pu\u00f2 ricordare Niamh Kavanagh, vincitrice dell'Eurovision Song Contest 1993.\nPatrimoni dell'umanit\u00e0.\nDue siti irlandesi sono stati iscritti nella Lista dei patrimoni dell'umanit\u00e0 dell' UNESCO.\nScienze.\nTra gli esponenti del mondo scientifico irlandese ricordiamo Ernest Walton del Trinity College di Dublino, insignito del premio Nobel per la fisica per le scoperte sulla fissione dell'atomo.\nAltri aspetti culturali.\nAlcune ricerche archeologiche fanno risalire le origini di una delle bevande simbolo dell'Irlanda a qualche millennio fa; secondo una leggenda, il popolo irlandese sarebbe nato dai Fomori, divinit\u00e0 rese immortali . Chiamata dai celti \"corim\", nel 2500 a.C. questa bevanda veniva aromatizzata con miele ed erbe selvatiche. Il Crith Gablach, antica raccolta di leggi irlandesi dell'inizio dell'VIII secolo, imponeva i nobili di bere una birra con la servit\u00f9 nel giorno della Domenica. Prodotta spesso nei monasteri a partire dall'Alto Medioevo, raggiunse la massima diffusione nella prima met\u00e0 dell'Ottocento. Ancora oggi il Pub irlandese resta un importante luogo di vita sociale, a volte anche negozio alimentari in campagna, o sede di incontri letterari e musicali nelle grandi citt\u00e0.\nGastronomia.\nLa cucina irlandese, basata soprattutto sull'utilizzo della carne, ha come elementi rilevanti della propria arte culinaria la patata e la birra.\nInno nazionale.\n\"Amhr\u00e1n na bhFiann\" (IPA: [a\u028a\u027e\u0252n n\u00e6 vi\u0259n]) \u00e8 l'inno nazionale irlandese. Sebbene solitamente cantato in gaelico, \u00e8 anche tradotto in inglese come \"A soldier's song\", ma anche come \"Amhr\u00e1n N\u00e1isi\u00fanta na h\u00c9ireann\". Il testo della canzone \u00e8 di Peadar Kearney, mentre l'arrangiamento \u00e8 dello stesso Kearney e di Patrick Heeney. Fu composto nel 1907 e pubblicato nell\"Irish Freedom\" la prima volta nel 1912. La versione originale in irlandese era invece opera di Bulmer Hobson.\nI nazionalisti l'hanno eletto a inno dell'intera isola d'Irlanda ed \u00e8 cantato in ogni occasione per gli sport gaelici gestiti dalla GAA (Gaelic Athletic Association).\nSport.\nIl colore sportivo nazionale dell'Irlanda \u00e8 il verde, colore simbolo anche dei nazionalisti nel Nord e colore predominante delle praterie che dominano la gran parte dei paesaggi dell'isola.\nLo sport \u00e8 molto seguito in Irlanda, e spesso le rappresentative nazionali riuniscono giocatori di tutta l'isola d'Irlanda, non solo della Repubblica d'Irlanda, nonostante le rivalit\u00e0 storiche ancora in parte presenti tra le due parti dell'isola.\nQuesta prerogativa non crea particolari problemi nel Regno Unito dato che esistono compagini anche in terra britannica delle cosiddette \"home nations\" (Scozia, Galles ed Inghilterra) o pi\u00f9 semplicemente selezioni britanniche. Per gli Accordi di Belfast un cittadino nordirlandese pu\u00f2 scegliere se inserire sul proprio passaporto \"irish\" o \"british\" scegliendo direttamente anche quale eventuale selezione olimpica o sportiva andare a servire.\nCalcio.\nIl calcio \u00e8 lo sport pi\u00f9 praticato nel paese, anche se non necessariamente il pi\u00f9 seguito. \u00c8 uno dei pochi sport in cui esistono federazioni divise fra Eire ed Irlanda del Nord e, di conseguenza, due nazionali coincidenti con le due nazioni. Questo \u00e8 dovuto pi\u00f9 a dissapori dei dirigenti nell'originaria organizzazione Federazione calcistica dell'Irlanda del Nord (IFA) di Belfast con dissidenti che si insediarono a Dublino che non a motivi derivati dalla scissione dell'isola in due entit\u00e0 politiche differenti. Originariamente infatti la nazionale irlandese era unita, salvo poi esservene due che chiamavano giocatori da tutta l'isola indistintamente. Fu la Union of European Football Associations (UEFA) a porre un freno a questa situazione identificando, viste le sedi delle due federazioni, l'una e l'altra Irlanda con le due entit\u00e0 politiche.\nLa Nazionale di calcio dell'Irlanda ha avuto un periodo piuttosto piatto dalla creazione fino agli anni 1980, non riuscendo mai ad avere un ruolo di importanza nel calcio internazionale. La situazione \u00e8 cambiata alla fine degli anni ottanta, quando la rappresentativa \u00e8 riuscita a qualificarsi a tre fasi finali dei Mondiali e a tre degli Europei.\nA dispetto della buona crescita della nazionale, il campionato irlandese \u00e8 a livelli decisamente bassi: le tifoserie sono dedicate ma poche, gli stadi piccoli e la qualit\u00e0 delle formazioni relativamente scadente paragonate allo standard europeo. L'attenzione della maggioranza del pubblico \u00e8 rivolta soprattutto al campionato inglese, a detrimento di quello irlandese. Discorso a parte merita il , squadra scozzese, seguita e sostenuta in Eire e dalla comunit\u00e0 repubblicana nordirlandese in quanto portatrice dei valori e dei simboli celtici, e sostenuta da molto tempo anche dalla minoranza cattolica di Glasgow.\nL'Irlanda non ha in bacheca alcuna coppa internazionale, n\u00e9 a livello di nazionale, n\u00e9 di club.\nTra i pi\u00f9 importanti giocatori irlandesi ricordiamo Roy Keane, inserito nella lista FIFA 100.\nSport gaelici.\nGli sport gaelici sono una prerogativa esclusivamente irlandese. Questi includono il calcio gaelico, l'hurling e il Camogie. Sono gli sport pi\u00f9 seguiti nell'isola intera e vengono gestiti dalla Gaelic Athletic Association (GAA), che ha sede a Dublino in Croke Park. Tra i vari sport organizzati dalla GAA, il calcio gaelico e l'hurling assumono particolare rilevanza in estate durante le competizioni All-Ireland, veri e propri tornei tra le selezioni delle contee che culminano ad agosto-settembre con la finale a Dublino, nello stadio di Croke Park.\nRugby.\nIl rugby \u00e8 forse lo sport di origine britannica nazionale pi\u00f9 popolare in Irlanda, e anche in questo caso la nazionale di rugby irlandese comprende giocatori di tutta l'isola. \u00c8 una delle nazionali di pi\u00f9 alto livello nel mondo e partecipa al \"Sei Nazioni\". Un'unica nazionale rappresentativa di tutta l'isola ha richiesto un inno apposito, lo \"Ireland's Call\", che solo in occasione di incontri disputati nel territorio dell'Eire \u00e8 preceduto dall'inno della Repubblica irlandese.\nAnche molti dei club di rugby irlandesi giocano ad alti livelli, come il Munster Rugby, campione europeo nel 2005 e nel 2008, il Leinster Rugby, campione europeo nel 2009, 2011 e 2012, e il Connacht. La squadra dell'Ulster Rugby, che rappresenta non solo le sei contee dell'Irlanda del Nord ma anche le tre contee della provincia dell'Ulster facenti parte della Repubblica, \u00e8 stata anch'essa campione d'Europa nel 1999. Si pu\u00f2 notare come le squadre ricalchino la storica divisione in province dell'isola.\nBaseball.\nLa nascita del baseball in Irlanda avvenne intorno ai primi anni novanta, quando \u00e8 stato organizzato per la prima volta un campionato amatoriale tra Dublino e Greystones nei campi da rugby e calcio. Da allora lo sport si \u00e8 sviluppato molto rapidamente fino ad istituire nel 1997 una lega organizzata (e affiliata alla IBAF, International Baseball Federation), la Irish Baseball League (IBL) che comprende sei squadre, pi\u00f9 altre categorie inferiori. La IBL comprende club sia della Repubblica d'Irlanda sia dell'Irlanda del Nord.\nLa nazionale partecipa regolarmente alle fasi di qualificazione dei campionati europei e mondiali, ottenendo, in quelli europei, l'accesso alle fasi successive.\nHockey su ghiaccio.\nL'hockey su ghiaccio \u00e8 pi\u00f9 popolare nell'Irlanda del Nord, con una squadra professionista, i Belfast Giants che giocano nella Elite Ice Hockey League. L'Irish Ice Hockey League comprende una serie di squadre amatoriali sia della Repubblica d'Irlanda che dell'Irlanda del Nord.\nGiochi olimpici.\nIl primo campione olimpico e anche prima medaglia olimpica irlandese fu vinta da Pat O'Callaghan, nel lancio del martello, ai Giochi olimpici di Amsterdam 1928.\nAltri sport.\nAltri sport molto seguiti e tradizionali nella Repubblica (quanto nell'isola intera) sono l'equitazione, molto praticata a tutti i livelli, le corse canine e il pugilato, che ha prodotto ottimi atleti come la campionessa Katie Taylor, pi\u00f9 volte medaglia d'oro mondiale, e lo storico pugile Paddy Ryan. Il ciclismo e l'atletica sono abbastanza apprezzati e hanno portato alla ribalta importanti atleti.\nLa pallacanestro \u00e8, invece, uno sport emergente che raccoglie seguito crescente, ma \u00e8 molto indietro rispetto ad altri paesi europei. Essendo l'Irlanda circondata dal mare, sono molto apprezzati anche il nuoto, il canottaggio e gli sport acquatici. Nel 2007, l'Irlanda ha fatto il suo ingresso nell'automobilismo mondiale con il WRC Rally Ireland, penultima prova del Campionato del Mondo Rally 2007 e prova d'apertura di quello del 2009."}
{"id": "3650", "revid": "125374641", "url": "https://it.wikipedia.org/wiki?curid=3650", "title": "Richard Stallman", "text": "\u00c8 tra i principali esponenti del movimento del software libero: nel settembre 1983 diede avvio al progetto GNU con l'intento di creare un sistema operativo simile a Unix, ma composto interamente da software libero: da ci\u00f2 prese vita il movimento del software libero. Nell'ottobre del 1985 fond\u00f2 la Free Software Foundation (FSF). Pioniere del concetto di copyleft, nel 1989 cre\u00f2 la GNU General Public License, una delle licenze libere pi\u00f9 diffuse. Il 16 settembre 2019, Stallman rassegna le dimissioni dalla carica di presidente e dal consiglio di amministrazione della FSF.\nBiografia.\nOrigini e formazione.\nStallman nasce in una famiglia ebrea, da Daniel Stallman e Alice Lippman nel 1953 a New York. La sua prima esperienza con i computer fu presso l'IBM New York Scientific Center: Stallman pass\u00f2 l'estate dopo il diploma di scuola superiore scrivendo il suo primo programma, un precompilatore (preprocessor) per il linguaggio di programmazione PL/I sull'IBM 360. Durante questo periodo, Stallman fu anche un assistente di laboratorio volontario presso il dipartimento di biologia alla Rockefeller University.\nLa carriera accademica.\nSebbene si stesse gi\u00e0 indirizzando verso una carriera da matematico o fisico, il suo professore alla Rockefeller pens\u00f2 che avrebbe avuto un futuro come biologo. Nel giugno 1971 al primo anno da studente all'universit\u00e0 di Harvard, Stallman divent\u00f2 programmatore al laboratorio di Intelligenza artificiale del MIT. Qui fece parte della comunit\u00e0 degli hacker, dove era conosciuto con la sigla \"rms\" (nella prima edizione del dizionario dell'Hacker scrisse: Richard Stallman \u00e8 solo il mio nome mondano; tu puoi chiamarmi \"rms\").\nStallman si laure\u00f2 con lode (magna cum laude) alla Harvard in Fisica nel 1974. In seguito si iscrisse ad un corso post-laurea in fisica al MIT, ma abbandon\u00f2 gli studi, rimanendo al MIT come programmatore al laboratorio di intelligenza artificiale dell'istituto. Mentre era studente al MIT, Stallman pubblic\u00f2 una relazione su \u201cTruth Maintenance System\u201d (revisione controllata) intitolata \u201cdependency-directed backtracking\u201d con Gerald Jay Sussman. Questa relazione fu un primo lavoro sul problema dell'\u201dIntelligent backtracking\u201d nel \u201cconstraint satisfaction problems\u201d (soddisfazione dei vincoli).\nQuando nel 1977 il laboratorio di computer science (LCS) del MIT install\u00f2 un sistema di accesso limitato, controllato da password, Stallman trov\u00f2 il modo per decifrare le password e invi\u00f2 agli utenti un messaggio contenente la loro password decodificata, con il suggerimento di cambiarla con una stringa vuota (che significava non immettere password), per permettere nuovamente l'accesso anonimo al sistema. Circa il 20% degli utenti segu\u00ec il suo consiglio, sebbene gli accessi con password alla fine prevalsero. Stallman si vant\u00f2 del successo nella sua campagna per molti anni a seguire.\nIl contrasto al \"copyright\".\nNei tardi anni settanta e primi anni ottanta, la cultura hacker che Stallman portava avanti cominci\u00f2 a frammentarsi. Per evitare che il software fosse usato sui computer dei concorrenti, la maggior parte dei produttori smise di distribuire il codice sorgente e cominci\u00f2 a usare Copyright e licenze restrittive per il software, per limitarne o proibirne la copia e la redistribuzione. Tale propriet\u00e0 dei software gi\u00e0 esisteva prima, e divenne chiaro che sarebbe diventata la norma. Questo passaggio alle caratteristiche legali del software pu\u00f2 essere considerato come una conseguenza di una legge (Copyright Act) del 1976, come dichiarato da Brewster Kahle, compagno di Stallman al MIT.\nQuando Brian Reid nel 1979 mise delle time bombs (bombe a tempo) in Scribe per limitare l'accesso senza licenza al software, Stallman lo consider\u00f2 \u201cun crimine contro l'umanit\u00e0\u201d. Egli chiar\u00ec, anni dopo, che quello che lui considera un crimine non \u00e8 far pagare i software, bens\u00ec ostacolare la libert\u00e0 dell'utente. Nel 1980, a Stallman e ad alcuni altri hacker del laboratorio di intelligenza artificiale fu rifiutato il codice sorgente del software per la stampante laser Xerox 9700 (\u201cDover\u201d), la prima del settore. Stallman aveva modificato il software su una vecchia stampante (la XGP, Xerographic Printer); con la sua modifica l'utente riceveva dalla stampante un messaggio elettronico che gli segnalava il completamento della stampa da lui richiesta.\nTutti gli utenti in coda di stampa erano avvertiti in caso di condizioni di congestione di code di stampa, in modo che l'utente si potesse attendere un ritardo nella stampa, e l'informazione necessaria per evitare altre congestioni. Vedere impedito questo servizio aggiuntivo, per l'indisponibilit\u00e0 del codice sorgente della stampante, non era un inconveniente trascurabile, dato che, come accadeva spesso, la stampante era unica per diversi utenti su diversi piani, e presso la stampante finivano per sostare diverse persone, a perdere tempo prezioso in attesa, o a districarsi fra le altrui stampe non ritirate. Questa esperienza convinse Stallman che le persone hanno bisogno di essere libere di modificare il software che usano.\nNel 1980, Richard Greenblatt, un compagno hacker del laboratorio AI, fond\u00f2 Lisp Machines, Inc. (LMI) per commercializzare Lisp machines, che lui e Tom Knight avevano creato in laboratorio. Greenblatt rifiut\u00f2 investimenti esterni, credendo che i profitti dalla costruzione e dalla vendita di un po' di macchine poteva essere reinvestito con profitto per la crescita della societ\u00e0. Al contrario, gli altri hacker ritenevano che fosse meglio l'avvicinamento di una venture capital finanziatrice. Poich\u00e9 non fu possibile raggiungere alcun accordo, hacker dell'ultimo campo fondarono Symbolics, con l'aiuto di Russ Noftsker, un amministratore del laboratorio AI (AI Lab). Symbolics reclut\u00f2 la maggior parte degli hacker rimasti incluso l'insigne hacker Bill Gosper, che poi lasci\u00f2 il laboratorio AI.\nSymbolics costrinse Greenblatt anche a dimettersi citando le politiche del MIT. Mentre entrambe le compagnie producevano software proprietario, Stallman credeva che LMI, a differenza di Symbolics, avesse provato ad evitare di danneggiare la comunit\u00e0 del laboratorio. Per due anni, dal 1982 alla fine del 1983, Stallman lavor\u00f2 da solo per clonare la produzione dei programmatori di Symbolics, con lo scopo di evitare che essi ottenessero un monopolio sui computer del laboratorio. Comunque, fu l'ultimo della sua generazione di hacker nel laboratorio.\nRifiut\u00f2 un futuro dove avrebbe dovuto firmare accordi di non divulgazione per non condividere codici sorgente o informazioni tecniche con altri sviluppatori di software e compiere altre azioni che considerava tradimenti dei suoi principi. Scelse invece di condividere il suo lavoro con altri, in quello che considerava un classico spirito di collaborazione. Sebbene Stallman non partecipasse negli anni sessanta all'era della controcultura, fu ispirato dal suo rifiuto della ricerca della ricchezza come primo obiettivo di vita. Stallman sostiene che gli utenti di software dovrebbero avere la libert\u00e0 di \u201ccondividere con i loro vicini\u201d e di essere in grado di studiare e fare modifiche al software che loro usano.\nHa ripetutamente detto che i tentativi dei venditori di software proprietario di proibire questi atti sono \u201cantisociali\u201d e \u201cnon etici\u201d. La frase \u201cil software vuole essere libero\u201d gli \u00e8 spesso non correttamente attribuita, e Stallman sostiene che questa \u00e8 una descrizione inesatta della sua filosofia. Egli sostiene che la libert\u00e0 \u00e8 vitale per il bene degli utenti e della societ\u00e0 come un valore morale, e non puramente per ragioni pragmatiche come sviluppare in qualche modo un software tecnicamente superiore. Per evitare eventuali influenze da parte del MIT nel gennaio 1984, Stallman lasci\u00f2 il suo lavoro per dedicarsi a tempo pieno al progetto GNU, che aveva annunciato nel settembre del 1983.\nIl Progetto GNU.\nStallman annunci\u00f2 il progetto per il sistema operativo GNU nel settembre 1983 su molte mailing list ARPAnet e Usenet. Nel 1985, Stallman pubblic\u00f2 il manifesto GNU, che descriveva le sue motivazioni per creare un sistema operativo libero chiamato GNU, che sarebbe stato compatibile con Unix. Il nome GNU \u00e8 un acronimo ricorsivo per \"GNU's Not Unix (GNU non \u00e8 Unix)\". Poco dopo, diede vita a una corporazione no profit chiamata Free Software Foundation per impiegare programmatori di software libero e fornire un'infrastruttura legale per il movimento del software libero.\nStallman \u00e8 il CEO, un'organizzazione no-profit 501(c)(3) fondata nel Massachusetts. Nel 1985, Stallman invent\u00f2 e rese popolare il concetto di copyleft, un meccanismo legale per proteggere i diritti di modifica e redistribuzione per il software libero. Fu inizialmente implementato nella GNU Emacs General Public License, e nel 1989 fu distribuito il primo programma indipendente sotto licenza GPL. Da allora, gran parte del sistema GNU \u00e8 stato completato. Stallman fu responsabile di aver contribuito con molti strumenti necessari, inclusi un editor di testo, un compilatore, un debugger, un build automator (un metodo automatico di compilazione da codice sorgente a codice binario).\nGli anni '90: GNU/Hurd e Linux.\nQuello che ancora mancava era il kernel. Nel 1990, membri del progetto GNU cominciarono lo sviluppo di un kernel chiamato GNU Hurd, che deve ancora raggiungere il livello di maturit\u00e0 richiesto per l'uso diffuso. Nel 1991, Linus Torvalds, uno studente finlandese, us\u00f2 gli strumenti di sviluppo GNU per produrre il kernel Linux. I programmi esistenti del progetto GNU furono prontamente adattati per funzionare con il kernel linux ed ora molti sorgenti usano il nome \u201cLinux\u201d per riferirsi al sistema operativo general purpose risultante. Nella comunit\u00e0 del software libero ne \u00e8 risultata una controversia sul nome da utilizzare per il nuovo sistema operativo. Stallman sostiene che non usare \u201cGNU\u201d sminuisce ingiustamente il valore del progetto GNU e nuoce alla sostenibilit\u00e0 del movimento del software libero rompendo il collegamento tra il software e la filosofia del software libero del progetto GNU.\nLe influenze di Stallman sulla cultura hacker includono il nome POSIX e l'editor Emacs. Sui sistemi UNIX, la popolarit\u00e0 di GNU Emacs fece concorrenza all'altro editor vi, provocando una guerra fra editor. Stallman prese posizione su questo canonizzando scherzosamente se stesso come \"St. IGNUcius\" della Chiesa di Emacs e riconoscendo che \"vi vi vi \u00e8 l'editor del diavolo\", mentre \"usare una versione libera di vi non \u00e8 un peccato, \u00e8 una penitenza\". \nIntorno al 1992, sviluppatori alla Lucid Inc. facendo il loro lavoro su Emacs si scontrarono con Stallman e alla fine fecero un fork sul software. Il loro fork pi\u00f9 tardi divent\u00f2 XEmacs. Un archivio email pubblicato da Jamie Zawinski documenta le loro critiche e le risposte di Stallman. Ulrich Drepper, che Stallman aveva nominato per lavorare sul GNU libc per il Progetto GNU, pubblic\u00f2 lamentele contro Stallman nelle note per la release di glibc 2.2.4. Drepper accusa Stallman di aver tentato una \"scalata ostile \" del progetto, riferendosi a lui come un \"maniaco del controllo e matto da legare.\" Eric S. Raymond, che a volte proclama di parlare a nome di una parte dei membri del movimento open source, ha scritto molti articoli in toni aspramente critici, nei quali spiega il disaccordo del movimento con Stallman e il movimento per il software libero.\nNel 1999, Stallman sollecit\u00f2 lo sviluppo di un'enciclopedia libera on-line invitando il pubblico a contribuire con articoli. L'enciclopedia, nella sua visione, avrebbe dovuto essere decentralizzata, aperta per la copia e la traduzione da parte di chiunque; e anche se idealmente aperta alla contribuzione di chiunque, avrebbe dovuto richiamare soprattutto l'attenzione degli insegnanti e degli studenti. Stallman si prefigurava una durata del progetto dell'ordine di 20-30 anni per poter avere copertura di tutti gli argomenti in tutte le lingue del mondo.\nIn Venezuela, Stallman ha pronunciato discorsi pubblici e ha promosso l'adozione di software libero nella compagnia petrolifera di stato (PDVSA), nel governo municipale, e nell'esercito della nazione. Sebbene di solito sostenitore di Hugo Ch\u00e1vez, Stallman ha criticato alcune politiche inerenti alla programmazione televisiva, i diritti per la libert\u00e0 di parola e la privacy negli incontri con Ch\u00e1vez e nei discorsi pubblici in Venezuela. Stallman \u00e8 nel Consiglio Consultivo di teleSUR, una stazione televisiva Latino-Americana.\nGli anni 2000.\nNell'agosto del 2006, durante gli incontri con il governo dello Stato indiano del Kerala, convinse i funzionari ad abbandonare il software proprietario, come quello di Microsoft, nelle scuole statali. Questo \u00e8 sfociato in una significativa decisione di portare tutti i computer scolastici di 12.500 scuole superiori da Windows a un sistema operativo libero. Dopo incontri personali, Stallman ha ottenuto dichiarazioni positive sul movimento del software libero dall'allora presidente dell'India, Dr. A.P.J. Abdul Kalam, dalla candidata alla presidenza francese nel 2007 S\u00e9gol\u00e8ne Royal, e dal presidente dell'Ecuador Rafael Correa. Nel 2006 e nel 2007, durante il diciottesimo mese della consultazione pubblica per la prima stesura della versione 3 della GNU General Public Licence, aggiunse un quarto tema per spiegare i cambiamenti proposti. La fedele difesa di Stallman per un software libero ispir\u00f2 \u201cVirtual Richard M. Stallman\" (vrms), software che analizza i pacchetti correntemente installati su un sistema Debian GNU/Linux, e riporta quelli che derivano da un albero non libero. Stallman sarebbe stato in disaccordo con parti della definizione di software libero di Debian.\nCon un commento ospitato dal quotidiano britannico The Guardian nel dicembre 2010 Stallman ha preso spunto dagli eventi legati al caso della pubblicazione di cablogrammi diplomatici statunitensi da parte di Wikileaks per riaffermare alcuni suoi convincimenti circa la natura \"non libera\" della rete Internet (definito come un \"luogo virtuale\" sostanzialmente privo di diritti civili, altrimenti esistenti nel mondo reale) e l'importanza del software libero per sfuggire al controllo effettuato in rete sugli individui da parte di grandi aziende e Stati. Oltre a definire gli attacchi DDoS ispirati da Anonymous contro importanti aziende online come Amazon e MasterCard l'equivalente informatico di una protesta di massa, Stallman ha affermato:\nDimissioni dal MIT e dalla Free Software Foundation.\nNell'agosto e settembre 2019, a causa delle vicende giudiziarie di Jeffrey Epstein, emerse costui che aveva fatto donazioni controverse al MIT e, in seguito a ci\u00f2, il direttore del MIT Media Lab J\u014dichi It\u014d si dimise. Successivamente inizio una discussione interna alla mailing list del MIT CSAIL listserv per protestare contro l'occultamento delle connessioni del MIT con Epstein. Nel thread, la discussione si \u00e8 rivolta al defunto professore del MIT Marvin Minsky, il quale era stato nominato da Virginia Giuffre come una delle persone con cui Epstein le aveva ordinato di fare sesso. Giuffre, una minorenne all'epoca, era stata catturata nel giro di traffico sessuale minorile di Epstein. In risposta a un commento in cui una risposta affermava che Minsky \"\u00e8 accusato di aver aggredito una delle vittime di Epstein\", Stallman chiese se la parola \"aggressione\" fosse stata applicabile in quel caso, sostenendo che \"lo scenario pi\u00f9 plausibile \u00e8 che lei si sia presentata a lui come del tutto disponibile. Supponendo che fosse stata costretta da Epstein, avrebbe avuto tutte le ragioni per nasconderlo alla maggior parte dei suoi associati\". Alle contestazione da parte di altri membri della mailing list, aggiunse che \"\u00c8 moralmente assurdo definire 'stupro' in un modo che dipende da dettagli minori come il paese in cui si trovava o se la vittima aveva 18 o 17 anni\". Stallman rimase critico nei confronti di Epstein e del suo ruolo, affermando: \"Sappiamo che Giuffre era stata costretta a fare sesso - da Epstein. Era stata danneggiata\".\nI post di Stallman sono stati in seguito diffusi al pubblico tramite Medium da Selam Gano, e la rivista Vice ha pubblicato una copia della catena di posta elettronica fino a quel punto, il 13 settembre 2019, attirando l'attenzione sui commenti di Stallman. Molte persone hanno quindi iniziato a esaminare gli scritti passati di Stallman per trovare quelle che erano considerate dichiarazioni preoccupanti relative al sesso minorile e alle leggi statunitensi relative alla pedopornografia del 2013 e precedenti. Questo, insieme ai suoi commenti su Minsky, port\u00f2 a diversi appelli per le dimissioni di Stallman. Il 14 settembre, Stallman ha riconosciuto che sin dai suoi scritti precedenti aveva appreso che c'erano problemi con il sesso minorile, scrivendo sul suo blog: \"Attraverso conversazioni personali negli ultimi anni, ho imparato a capire come il sesso con un bambino pu\u00f2 danneggiarlo psicologicamente. Questo mi ha fatto cambiare idea sulla questione: penso che gli adulti non dovrebbero farlo.\"\nIl 16 settembre, Stallman annunci\u00f2 le sue dimissioni sia dal MIT che dalla Free Software Foundation, \"a causa delle pressioni sul MIT e su di me per una serie di incomprensioni ed errate interpretazioni\". In un post sul suo sito web, Stallman ha affermato che i suoi post nelle mailing list non erano per difendere Epstein, affermando che \"Niente potrebbe essere pi\u00f9 lontano dalla verit\u00e0. L'ho chiamato uno '\"stupratore serial\" e ho detto che meritava di essere imprigionato. Ma molte persone ora credono che io l'abbia difeso - e altre affermazioni imprecise - e si sentono davvero ferite per quello che credono che io abbia detto. Mi dispiace per quella ferita. Vorrei aver potuto evitare il malinteso.\"\nRitorno alla Free Software Foundation.\nNel marzo 2021, alla conferenza LibrePlanet 2021, Stallman ha annunciato il suo ritorno al consiglio di amministrazione della FSF. Poco dopo, in risposta di ci\u00f2 \u00e8 stata pubblicata su GitHub una lettera aperta che chiedeva la sua rimozione, insieme all'intero consiglio di amministrazione della FSF, ricevendo oltre 3000 firme da membri della comunit\u00e0 del software libero. In concomitanza con la pubblicazione della lettera aperta di denuncia di Stallman, un'altra lettera aperta a suo sostegno \u00e8 stata pubblicata anch'essa su Github e ha ricevuto altrettante 6800 firme da membri o sostenitori della comunit\u00e0 del software libero.\nIl consiglio di amministrazione della FSF il 12 aprile ha rilasciato una dichiarazione riaffermando la sua decisione di riaccogliere Richard Stallman. A seguito di ci\u00f2, Stallman ha rilasciato una dichiarazione in cui spiegava le sue scarse capacit\u00e0 sociali e si scusava di possibili malintesi. Molteplici organizzazioni hanno criticato, rimosso finanziamenti e/o interrotto i legami con l'FSF.\nIl pensiero.\nConvinzioni personali.\nStallman ha dedicato la maggior parte delle energie della sua vita all'attivismo politico e nel campo del software. Manifestando di curarsi poco dei beni materiali, spiega che ha \"sempre vissuto grossolanamente... come uno studente, sostanzialmente. E mi piace questo, perch\u00e9 significa che il denaro non mi dice cosa fare\". Per molti anni Stallman non ebbe una residenza permanente al di fuori del suo ufficio al laboratorio Computer Science and Artificial Intelligence Laboratory (CSAIL) del Massachusetts Institute of Technology (MIT), definendosi uno \"squatter\" (occupante abusivo) nel campus. La sua posizione di \"research affiliate\" al MIT non \u00e8 pagata.\nRiguardo alle proprie convinzioni religiose, in una nota a pi\u00e8 di pagina di un articolo che scrisse nel 1999, afferma: \"Come ateo, io non seguo nessuna religione guida, ma qualche volta mi trovo ad ammirare qualcosa di quello che dicono.\" Stallman ha scelto di non festeggiare il Natale, celebrando invece il 25 dicembre una festa di sua invenzione, \"Grav-mass\" (un gioco di parole riferito a \"Christ-mas\", Natale in lingua inglese). Il nome e la data sono riferiti a Isaac Newton, che nacque in quel giorno.\nQuando gli vengono fatte domande sulle figure che l'hanno ispirato, risponde che ammira Mahatma Gandhi, Martin Luther King, Nelson Mandela, Aung San Suu Kyi, Ralph Nader, e Dennis Kucinich, commentando inoltre: \"Io ammiro Franklin Delano Roosevelt e Winston Churchill, anche se critico alcune delle cose che hanno fatto\". Stallman \u00e8 un sostenitore del Green Party statunitense.\nStallman afferma di non possedere un telefono cellulare, poich\u00e9 crede che le tracce dei telefoni cellulari creino problemi per la riservatezza dei dati personali. Adora una grande variet\u00e0 di stili musicali da Conlon Nancarrow al folk: la \"Canzone del Software Libero\" prende la forma di parole alternative per la danza folk bulgara Sadi Moma. Pi\u00f9 recentemente scrisse un'imitazione della canzone folk cubana \"Guantanamera\", riguardante un prigioniero alla base navale di Guantanamo Bay, e la registr\u00f2 a Cuba con musicisti cubani.\nStallman \u00e8 un appassionato di fantascienza, incluse le opere dello scrittore Greg Egan. Occasionalmente si reca a convention di fantascienza (ha scritto la Canzone del Software Libero mentre aspettava il suo turno per cantare a uno di questi convegni). Ha scritto due racconti di fantascienza, \"Il diritto di leggere\" (\"The Right to Read\") e \"Ingegneria genietica\" (\"Jinnetic Engineering\"). Madrelingua inglese, Stallman parla in modo sufficientemente fluente anche francese e spagnolo tenendo i suoi discorsi di due ore in queste lingue, e rivendica una padronanza frammentaria di indonesiano. Tra i suoi hobby lo studio delle danze popolari internazionali, volare, cucinare, suonare il flauto dolce, la fisica, il fandom fantascientifico e, naturalmente, la programmazione informatica.\nLe dichiarazioni sulla morte di Steve Jobs.\nIl 6 ottobre 2011 Stallman ha pubblicato nel suo sito una discussa dichiarazione a seguito della morte di Steve Jobs:\nAlcuni giorni dopo Stallman ha chiarito il senso della sua affermazione, definendo i dispositivi ideati da Jobs \u00abcomputer con manette digitali pi\u00f9 strette e ingiuste che mai. Li ha progettati per rifiutare di lasciare agli utenti persino la scelta di installare le proprie applicazioni \u2013 installare applicazioni libere (che rispettano il principio di libert\u00e0) \u00e8 completamente proibito. Ha persino provato a rendere illegale installare il software non approvato da Apple\u00bb.\nIl lessico.\nStallman d\u00e0 molta importanza alle parole e le etichette che la gente usa per parlare del mondo, incluse le relazioni tra il software e la libert\u00e0. Instancabilmente chiede alle persone di dire \u201csoftware libero\u201d, \u201cGNU/Linux\u201d, e di evitare il termine \u201cpropriet\u00e0 intellettuale\u201d o \u201cpirateria\u201d (legato ai computer). Le sue richieste che le persone usino certi termini, e i suoi continui sforzi per convincere la gente dell'importanza della terminologia, sono fonte di regolare incomprensione e contrasto con parti della comunit\u00e0 per un software libero e open source.\nUno dei suoi criteri per concedere un'intervista ad un giornalista \u00e8 che il giornalista accetti di usare la sua terminologia dall'inizio alla fine dell'articolo. Alcune volte ha anche richiesto ai giornalisti di leggere parti della filosofia GNU prima di un'intervista, per \u201cmotivi di efficienza\u201d. \u00c8 conosciuto per aver rifiutato interventi su alcune questioni di terminologia. Stallman rifiuta un comune termine alternativo \u201copen-source software\u201d perch\u00e9 non fa venire in mente ci\u00f2 che Stallman considera come valore del software: la libert\u00e0. Di conseguenza non informer\u00e0 le persone sulle questioni della libert\u00e0, e non porter\u00e0 la gente a dare valore e difendere la propria libert\u00e0.\nDue alternative che Stallman accetta sono \"libre software\" e \"unfettered software\" (software senza restrizioni), comunque, \"free software\" \u00e8 il termine che chiede alle persone di usare in inglese. Per ragioni simili, sostiene il termine \"software proprietario\" piuttosto che \u201cclosed source software\"(sorgente chiuso), quando ci si riferisce ad un software che non \u00e8 libero. Stallman chiede ripetutamente che il termine \"GNU/Linux\", che pronuncia \"GNU Slash Linux\", venga usato per riferirsi al sistema operativo creato dalla combinazione del sistema GNU e il kernel Linux. Stallman si riferisce a questo sistema operativo come \u201cuna variante GNU, ed il progetto GNU \u00e8 il suo principale sviluppatore\u201d. Reclama che la connessione tra la filosofia del progetto GNU e il suo software viene rotta quando le persone si riferiscono alla combinazione semplicemente come \"Linux\". A cominciare circa dal 2003, cominci\u00f2 ad usare anche il termine \u201cGNU+Linux\u201d che pronuncia \"GNU plus Linux\".\nStallman sostiene che il termine \u201cPropriet\u00e0 Intellettuale\u201d sia stato ideato per confondere le persone, e venga usato per evitare una discussione intelligente sulle specifiche di copyright, brevetti, e leggi sul marchio, rispettivamente, trattando senza distinzione aree di leggi che sono pi\u00f9 dissimili che simili. Egli sostiene anche che riferendosi a queste leggi come leggi \u201cdi propriet\u00e0\u201d, il termine influenza la discussione quando si pensa a come trattare queste questioni.\nUn esempio di avvertimento per evitare altra terminologia offrendo anche suggerimenti per possibili alternative, \u00e8 questo ci\u00f2 che emerge da una email di Stallman a una mailing list pubblica:\nIl contributo all'informatica.\nStallman ha scritto numerosi saggi sulla libert\u00e0 del software e dai primi anni novanta \u00e8 un attivista politico schietto a favore del movimento del software libero. I discorsi che ha regolarmente tenuto sono intitolati \u201cIl progetto GNU e il movimento del software libero\u201d (\"The GNU project and the Free Software movement\"), \u201cI pericoli dei brevetti software\u201d (\"The Dangers of Software Patents\") e \u201cCopyright e comunit\u00e0 nell'era delle reti di computer\u201d (\"Copyright and Community in the age of computer networks\"). Dalla met\u00e0 degli anni '90 spese molto del suo tempo sostenendo il software libero e promuovendo campagne contro i software proprietari, e ci\u00f2 che a lui sembrava una eccessiva estensione delle leggi su copyright. Stallman ha anche sviluppato molti software ampiamente usati: Emacs, la GNU Compiler Collection e lo GNU Debugger.\nDal 2003, la tecnica introdotta da Stallman e Sussman \u00e8 ancora il metodo pi\u00f9 generale e potente di \u201cIntelligent backtracking\u201d. In questa relazione fu anche introdotta la tecnica \u201cconstraint recording\u201d (memorizzazione dei vincoli) in cui risultati parziali di una ricerca sono registrati per un loro reiterato riutilizzo. Come hacker al laboratorio di intelligenza artificiale del MIT, Stallman lavor\u00f2 su progetti di software come TECO, Emacs, e il sistema operativo per Lisp Machine. Fu fortemente critico sulla politica di limitazione dell'accesso ai computer dei laboratori impostata al MIT.\nStallman ha partecipato a proteste sui brevetti del software, DRM, e software proprietario. Protestando contro il software proprietario nell'aprile 2006, Stallman tenne un cartellone con scritto \u201cNon comprate da ATI, nemico della vostra libert\u00e0\u201d durante un discorso di un rappresentante dell'ATI nell'edificio dove Stallman lavora, con il risultato che fu chiamata la polizia. ATI da allora si \u00e8 fusa con AMD e ha fatto piccoli passi per rendere la documentazione per il loro hardware disponibile all'uso della comunit\u00e0 del software libero. Stallman ha anche aiutato e supportato il tentativo di riportare online il progetto di una biblioteca \"on-line\" di spartiti musicali internazionali (\"International Music Score Library Project\"), dopo che era stata tolta il 19 ottobre 2007 in seguito a una lettera (\"cease and desist letter\") della \"Universal Edition\".\nProgrammi importanti.\nI suoi software pi\u00f9 conosciuti sono:\nPremi e riconoscimenti.\nStallman ha ricevuto numerosi riconoscimenti per il lavoro svolto, tra cui:\nNel 2007 \u00e8 stato ascoltato, unitamente al prof. Arturo Di Corinto e a Bruce Perens in una audizione ufficiale dalla commissione cultura della Camera dei deputati italiana."}
{"id": "3653", "revid": "919135", "url": "https://it.wikipedia.org/wiki?curid=3653", "title": "Regressione lineare", "text": "La regressione formalizza e risolve il problema di una relazione funzionale tra variabili misurate sulla base di dati campionari estratti da un'ipotetica popolazione infinita. Originariamente Galton utilizzava il termine come sinonimo di correlazione, tuttavia oggi in statistica l'analisi della regressione \u00e8 associata alla risoluzione del modello lineare. Per la loro versatilit\u00e0, le tecniche della regressione lineare trovano impiego nel campo delle scienze applicate: astronomia, chimica, geologia, biologia, fisica, ingegneria, medicina, nonch\u00e9 nelle scienze sociali: economia, linguistica, psicologia e sociologia.\nPi\u00f9 formalmente, in statistica la regressione lineare rappresenta un metodo di stima del valore atteso condizionato di una variabile \"dipendente\", o \"endogena\", formula_1, dati i valori di altre variabili \"indipendenti\", o \"esogene\", formula_2: formula_3. L'uso dei termini \"endogeno\"/\"esogeno\" \u00e8 talvolta criticato, in quanto implicherebbe una nozione di causalit\u00e0 che l'esistenza di una regressione non prevede; in determinati contesti, provocherebbe inoltre confusione, essendo ad esempio il concetto di esogeneit\u00e0 in econometria formalmente definito tramite l'ipotesi di ortogonalit\u00e0 alla base delle propriet\u00e0 statistiche della regressione lineare col metodo dei minimi quadrati.\nOrigini storiche.\nLa prima, e ancora popolare, forma di regressione lineare \u00e8 quella basata sul metodo dei minimi quadrati (si veda oltre). La prima pubblicazione contenente un'applicazione del metodo nota \u00e8 datata 1805, a nome di Adrien-Marie Legendre; Carl Friedrich Gauss elabora indipendentemente lo stesso metodo, pubblicando le sue ricerche nel 1809. Sebbene Gauss sostenne di avere sviluppato il metodo sin dal 1795, la paternit\u00e0 delle sue applicazioni in campo statistico \u00e8 normalmente attribuita a Legendre; lo stesso termine \"minimi quadrati\" deriva dall'espressione francese, utilizzata da Legendre, \"moindres carr\u00e9s\".\nSia Gauss che Legendre applicano il metodo al problema di determinare, sulla base di osservazioni astronomiche, le orbite di corpi celesti intorno al sole. Eulero aveva lavorato allo stesso problema, con scarso successo, nel 1748. Nel 1821 Gauss pubblica un ulteriore sviluppo del metodo dei minimi quadrati, proponendo una prima versione di quello che \u00e8 oggi noto come teorema di Gauss-Markov.\nL'origine del termine \"regressione\" \u00e8 storicamente documentata. L'espressione \"reversione\" era usata nel XIX secolo per descrivere un fenomeno biologico, in base al quale la progenie di individui eccezionali tende in media a presentare caratteristiche meno notevoli di quelle dei genitori, e pi\u00f9 simili a quelle degli antenati pi\u00f9 remoti. Francis Galton studi\u00f2 tale fenomeno, applicandovi il termine, forse improprio, di regressione verso la media (o la \"mediocrit\u00e0\").\nPer Galton l'espressione \"regressione\" ha solo tale significato, confinato all'ambito biologico. Il suo lavoro (1877, 1885) fu in seguito esteso da Karl Pearson e George Udny Yule a un contesto statistico pi\u00f9 generale (1897, 1903); i lavori di Pearson e Yule ipotizzano che la distribuzione congiunta delle variabili dipendenti e indipendenti abbia natura gaussiana. Tale ipotesi \u00e8 in seguito indebolita da Ronald Fisher, in lavori del 1922 e 1925. Fisher in particolare ipotizza che la distribuzione \"condizionata\" della variabile dipendente sia gaussiana, il che non implica necessariamente che cos\u00ec sia per quella congiunta di variabili dipendenti e indipendenti. Sotto tale profilo, la formulazione di Fisher \u00e8 pi\u00f9 vicina a quella di Gauss del 1821.\nRegressione lineare semplice.\nDefinizione.\nIl modello di regressione lineare \u00e8:\ndove:\nPossiede delle peculiari assunzioni OLS.\nIllustrazione del metodo.\nPer ogni osservazione campionaria\nsi dispone di una determinazione formula_1 e di formula_14 determinazioni non stocastiche formula_15. Si cerca quindi una relazione di tipo lineare tra la variabile formula_1 e le formula_14 variabili deterministiche. Una prima analisi pu\u00f2 essere condotta considerando un modello semplice a due variabili (si suppone in pratica che formula_14 sia uguale a formula_19). Un tipico esempio \u00e8 riscontrabile dall'esperienza economica considerando la relazione tra Consumi (formula_20) e Reddito (formula_1). Ricercando una relazione funzionale in cui i consumi siano \"spiegati\" dal reddito si pu\u00f2 ricorrere alla relazione lineare:\ndove formula_24 rappresenta l'intercetta e formula_25 la pendenza della retta interpolatrice.\nStime dei parametri nel caso bivariato.\nGeneralizzando il problema a due variabili formula_26 e formula_27, scriveremo:\nformula_29 \u00e8 una generica funzione di formula_26 e comunemente si assume formula_31. Ponendo, senza perdita di generalit\u00e0, tale condizione la formula diviene:\nQuindi la variabile dipendente formula_27 viene \"spiegata\" attraverso una relazione lineare della variabile indipendente formula_26 (cio\u00e8: formula_35) e da una quantit\u00e0 casuale formula_36.\nIl problema della regressione si traduce nella determinazione di formula_24 e formula_25 in modo da esprimere al \u2018meglio' la relazione funzionale tra formula_27 e formula_26.\nPer avvalorare di un significato statistico la scelta dei coefficienti occorre realizzare alcune ipotesi sul modello lineare di regressione:\nDate queste ipotesi si calcolano i coefficienti formula_24 e formula_25 secondo il metodo dei minimi quadrati (in inglese \"Ordinary Least Squares\", o OLS, da cui il riferimento agli stimatori di seguito ottenuti come agli \"stimatori OLS\") proposto da Gauss; detta:\nle stime si ottengono risolvendo:\nLe soluzioni si ricavano uguagliando a zero le derivate parziali di formula_50 rispetto ad formula_24 e formula_25:\nDove formula_55 denota il numero delle osservazioni.\nSeparando le sommatorie per isolare i termini formula_24 e formula_25, si ottiene:\nda cui si ricavano le soluzioni:\nPer il calcolo effettivo di formula_24 e formula_25, possiamo introdurre il concetto di medie aritmetiche formula_64 e formula_65 rispettivamente dei valori formula_66 e formula_67 e il concetto di scarti dei valori delle medie aritmetiche, per cui posto:\nsi ha:\nSostituendo nella seconda equazione dei sistema, si ottiene quanto segue:\nmentre dalla prima equazione:\nEssendo la varianza osservata data da\ne la covarianza osservata da\ni parametri formula_24 e formula_25 si possono scrivere nella forma\nInfine, sostituendo formula_24 nell'equazione della retta di regressione formula_87, otteniamo la seguente espressione:\nda cui si deduce che la retta passa per il punto formula_89 le cui coordinate sono le medie aritmetiche.\nCorrelazione.\nInvertendo il ruolo di formula_27 e formula_26, possiamo ottenere la retta di regressione di formula_26 rispetto a formula_27:\nLe due rette di regressione formula_95 e formula_94 sono in relazione tra loro.\nLe due rette coincidono quando tutti i punti del diagramma a dispersione appartengono ad una stessa retta, mentre quanto maggiore \u00e8 la dispersione tanto maggiore \u00e8 l'angolo che esse formano.\nLa misura dell'intensit\u00e0 e del legame di correlazione tra le due variabili \u00e8 rappresentata dal coefficiente di correlazione lineare di Bravais-Pearson:\nmedia geometrica dei due coefficienti di regressione, preceduta dal segno formula_98 se i due coefficienti sono positivi, dal segno formula_99 se non negativi. \nRiprendendo i concetti di varianza e covarianza introdotti in precedenza, essa pu\u00f2 anche essere espressa come:\nGiustificazione probabilistica del metodo di regressione con i minimi quadrati.\nSi consideri il seguente problema teorico: date due variabili casuali formula_102 e formula_1, quale \u00e8 il \"migliore\" stimatore per il valore atteso di formula_1, ossia quale stimatore presenta lo scarto quadratico medio (o MSE, dall'inglese \"Mean Squared Error\") minimo?\nSe si utilizza uno stimatore affine che sfrutta l'informazione relativa alla variabile casuale formula_102 allora formula_106, \u00e8 possibile dimostrare che lo scarto quadratico medio formula_107 \u00e8 minimizzato se:\nTale osservazione fornisce una giustificazione di tipo probabilistico alle espressioni proposte sopra; si veda oltre per un'analisi formale, nel caso multivariato.\nOsservazioni sul metodo di stima.\nIl metodo dei minimi quadrati \u00e8 esaminato nel caso bivariato, deriva una retta che interpola uno scatter di punti minimizzando la somma dei quadrati delle distanze formula_109 dei punti stessi dalla retta; il grafico fornisce un'intuizione del procedimento.\nLa scelta di minimizzare i \"quadrati\" degli formula_109 non \u00e8, ovviamente, arbitraria. Facendo ad esempio riferimento alla semplice somma degli formula_109, distanze positive (verso l'alto) e negative (verso il basso) si compenserebbero, rendendo in generale peggiore la qualit\u00e0 dell'interpolazione; se per contro si adottasse una funzione criterio uguale alla somma dei valori assoluti degli formula_109, non essendo la funzione valore assoluto derivabile su tutto l'asse reale non si potrebbe ricorrere all'elegante metodo di minimizzazione sopra illustrato.\nSi osservi inoltre che gli formula_109 rappresentano una distanza di un tipo alquanto particolare. In geometria la distanza di un punto da una retta \u00e8 infatti data dalla lunghezza del segmento che unisce il punto alla retta, perpendicolare a quest'ultima; evidentemente non \u00e8 questo il caso degli formula_109. La scelta operata trova giustificazione nelle propriet\u00e0 statistiche delle stime, illustrate in seguito: la particolare forma degli stimatori dei minimi quadrati sopra ottenuti consente un pi\u00f9 semplice trattamento delle loro propriet\u00e0 statistiche.\nDue parole infine sul significato di regressione \"lineare\". Il nome di questa tecnica statistica \"non\" significa che nella funzione stimata la variabile dipendente formula_115 \u00e8 una funzione lineare della(e) variabile(i) esplicativa(e) formula_116, ma dei \"parametri\" oggetto di stima (formula_24 e formula_25 sopra). La stima di una funzione del tipo:\nrientra nel raggio d'azione del modello lineare, dal momento che formula_115 \u00e8 una funzione lineare dei parametri formula_121, formula_122, formula_123. Per ulteriori considerazioni al riguardo, si veda l'articolo Regressione nonlineare.\nRegressione lineare multipla.\nIl metodo sopra illustrato pu\u00f2 essere esteso al caso in cui pi\u00f9 variabili contribuiscono a spiegare la variabile dipendente formula_1:\ndove:\nPossiede delle peculiari assunzioni OLS.\nRaggruppando le osservazioni delle variabili esplicative in una matrice formula_102 di dimensioni formula_144, che si ipotizza avere rango pieno e uguale a formula_145 (il termine costante, o intercetta, corrisponde ad avere una colonna di formula_19 nella formula_102), \u00e8 possibile scrivere, in notazione matriciale:\nNella formulazione pi\u00f9 elementare, si assume che formula_149, ossia: formula_150 formula_151 (omoschedasticit\u00e0), formula_152 (assenza di correlazione nei disturbi). Si ipotizza inoltre che:\nossia che non vi sia correlazione tra i regressori e i disturbi casuali \u2014 quest'ipotesi riveste un'importanza cruciale, in quanto rende possibile considerare i regressori compresi nella matrice formula_102 come variabili \"esogene\" (da cui il nome con cui l'ipotesi \u00e8 spesso indicata: ipotesi di \"esogeneit\u00e0\"). Quest'ultima propriet\u00e0 \u00e8 tutt'altro che banale, in quanto soltanto laddove essa \u00e8 valida \u00e8 possibile garantire che il vettore di stime dei parametri del modello, formula_155, abbia per valore atteso il vero valore dei parametri formula_122 (godendo cos\u00ec della propriet\u00e0 di correttezza; si veda oltre).\nSotto tali ipotesi, \u00e8 possibile ottenere le stime del vettore di parametri formula_122 tramite il metodo dei minimi quadrati risolvendo il problema di minimo:\nLe condizioni del primo ordine per un minimo definiscono il sistema (detto delle equazioni normali):\nda cui:\nPer le propriet\u00e0 della forma quadratica minimizzanda, si \u00e8 certi che la soluzione trovata corrisponde a un minimo, non solo locale ma globale.\nInterpretazione geometrica delle stime OLS.\nIl vettore di stime OLS formula_161 consente di ottenere i valori previsti (\"teorici\") per la variabile dipendente:\nFormalmente, l'espressione sopra corrisponde a una proiezione ortogonale del vettore delle osservazioni formula_27 sullo spazio generato dalle colonne della matrice formula_102; la figura a lato illustra questo risultato.\nPer chiarire questo punto, sia formula_165 la proiezione di formula_27 sullo spazio generato dalle colonne matrice formula_102: \nCi\u00f2 significa che esister\u00e0 un vettore di pesi formula_123 tale per cui \u00e8 possibile ottenere formula_165 come formula_171, ossia come combinazione lineare delle colonne di formula_102. A sua volta formula_27 sar\u00e0 uguale a formula_165 pi\u00f9 una componente formula_175 ortogonale allo spazio generato da formula_102:\nDunque formula_178; premoltiplicando per formula_179 si ha: formula_180; cos\u00ec che:\nossia l'espressione per il vettore di stime OLS formula_155 derivata in precedenza. Questa intuizione geometrica \u00e8 formalizzata nel teorema di Frisch-Waugh-Lovell.\nPropriet\u00e0 algebriche degli stimatori OLS.\nGli stimatori formula_161 degli OLS godono di una serie di interessanti propriet\u00e0 algebriche; tali propriet\u00e0 dipendono dal metodo dei minimi quadrati adottato, e non dal particolare modello oggetto di stima.\nSi osservi che le prime tre propriet\u00e0 valgono solo se la matrice dei regressori include il termine costante, ossia se include un vettore di soli formula_19.\nBont\u00e0 del \"fitting\" e R\u00b2.\nL'R\u00b2, o coefficiente di determinazione, \u00e8 una misura della bont\u00e0 dell'adattamento (in inglese \"fitting\") della regressione lineare stimata ai dati osservati.\nAl fine di definire l'R\u00b2, sia formula_204; questa matrice trasforma i vettori in scarti dalla propria media, cos\u00ec che, ad esempio, formula_205. Si osservi che la matrice formula_206 \u00e8 simmetrica (formula_207) e idempotente (formula_208). Dunque la somma degli scarti al quadrato delle formula_190 da formula_210 \u00e8 semplicemente: formula_211.\nL'R\u00b2 \u00e8 definito come:\nSpesso le quantit\u00e0 al numeratore e al denominatore sono chiamate, rispettivamente, ESS (formula_213, dall'inglese \"Explained Sum of Squares\") e TSS (formula_211, dall'inglese \"Total Sum of Squares\"). Osservando che, per semplice sostituzione:\ndove l'ultima uguaglianza segue dal fatto che la media dei residui \u00e8 zero, si ha:\ncos\u00ec che l'R\u00b2 sar\u00e0 un numero compreso tra formula_217 e formula_19 (alcuni pacchetti statistici trasformano tale numero in una percentuale); in analogia con quanto sopra, spesso la quantit\u00e0 formula_219 \u00e8 indicata con la sigla RSS (dall'inglese \"Residual Sum of Squares\"), o SSR (\"Sum of Squared Residuals\", grammaticalmente pi\u00f9 preciso, ma forse meno usato).\nEuristicamente, l'R\u00b2 misura la frazione della variabilit\u00e0 delle osservazioni formula_190 che siamo in grado di spiegare tramite il modello lineare. Due importanti \"caveat\" devono in ogni caso essere tenuti a mente:\n\u00c8 evidente che, al crescere del numero di regressori formula_14, formula_227 in generale decresce, correggendo l'artificiale incremento dell'R\u00b2. Si pu\u00f2 inoltre dimostrare che formula_227 aumenta, aggiungendo un regressore, soltanto se il valore della statistica formula_229 associata al coefficiente di tale regressore (si veda oltre) \u00e8 maggiore di formula_19, cos\u00ec che il valore dell'R\u00b2 corretto \u00e8 legato alla significativit\u00e0 delle variabili aggiuntive.\n\u00c8 opportuno far emergere alcune credenze sbagliate riguardo l'R\u00b2. Innanzitutto non pu\u00f2 mai assumere valori negativi perch\u00e9 \u00e8 il rapporto di due varianze; tuttavia i software statistici possono produrre un output di una regressione che presenta un R\u00b2 negativo. Ci\u00f2 \u00e8 dovuto al fatto che in questi programmi l'R\u00b2 si calcola come differenza tra varianza spiegata e quella dei residui. Tuttavia nel caso di mispecificazione del modello (si \"dimenticano\" variabili che il data generating process contiene, intercetta compresa), il valore atteso della stima dei residui \u00e8 in genere diverso da zero, quindi la media dello stimatore di formula_1 \u00e8 diverso dalla media di formula_1. Pertanto il calcolo del software risulta errato perch\u00e9 non tiene conto di ci\u00f2.\nPropriet\u00e0 statistiche degli stimatori OLS.\nSotto le ipotesi sopra formulate, il valore atteso dello stimatore formula_161 \u00e8 uguale al vettore di parametri formula_122; tale propriet\u00e0 \u00e8 detta correttezza; al fine di verificare la correttezza di formula_161, \u00e8 sufficiente osservare che:\nLa varianza (in effetti, matrice varianza-covarianza) di formula_161 si ottiene come:\nIl teorema di Gauss-Markov stabilisce che tale varianza \u00e8 minima tra quelle degli stimatori di formula_122 ottenibili come combinazione lineare delle osservazioni formula_27; in questo senso formula_161 \u00e8 uno stimatore efficiente (in effetti si tratta di uno stimatore \"BLUE\", dall'inglese \"Best Linear Unbiased Estimator\", il migliore stimatore corretto lineare).\nPoich\u00e9 formula_242 e le combinazioni lineari di variabili casuali normali indipendenti sono ancora normali, se ne conclude che:\nStimatore per il parametro varianza.\nVolendo stimare il parametro formula_244, un naturale candidato sarebbe la varianza campionaria:\nIn effetti lo stimatore sopra sarebbe anche lo stimatore di massima verosimiglianza per formula_246. Semplici manipolazioni mostrano tuttavia che tale stimatore non gode della propriet\u00e0 di correttezza; infatti:\ndove formula_249. Il valore atteso dell'espressione sopra \u00e8:\ndove formula_251 denota l'operatore traccia di una matrice. Lo stimatore corretto per il parametro formula_244 \u00e8 dunque:\nInfatti:\nSi osservi inoltre che, poich\u00e9 formula_149, formula_256 ha una distribuzione chi quadro con formula_257 gradi di libert\u00e0.\nTest di ipotesi nel modello lineare.\nLe tecniche del modello lineare sopra esposte possono trovare diverse applicazioni; con una qualche semplificazione, due sono i principali usi della regressione lineare:\nConfinando la nostra attenzione al secondo punto, nell'ambito della statistica classica (cio\u00e8 non bayesiana) condurre un test statistico non pu\u00f2 portare ad \"accettare\" un'ipotesi nulla, ma al pi\u00f9 a \"non rifiutarla\", un po' come dire che lo statistico assolve per mancanza di prove.\nUn primo ordine di test concerne i singoli coefficienti del modello; volere stabilire se la j-esima variabile delle formula_102 abbia o meno potere esplicativo nei confronti della formula_27 equivale a sottoporre a verifica l'ipotesi nulla che il corrispondente coefficiente formula_260 sia nullo. A tal fine si ricorre alla statistica test:\ndove formula_262, che sotto l'ipotesi nulla formula_263 ha distribuzione t di Student.\nUn caso pi\u00f9 complesso, e di maggiore interesse, riguarda il test di un insieme di restrizioni lineari sui coefficienti del modello; si consideri al riguardo un'ipotesi nulla nella forma:\ndove formula_265 \u00e8 una matrice di rango formula_266. Ad esempio, volendo testare l'ipotesi che il primo e il terzo coefficiente siano uguali, sar\u00e0 sufficiente ricorrere la matrice (in questo particolare caso, vettore) formula_267, con formula_268, cos\u00ec che l'ipotesi nulla risulti: formula_269.\nAl fine di sottoporre a verifica ipotesi di questo tipo, \u00e8 sufficiente considerare che, essendo la combinazione lineare di variabili casuali normali ancora normale:\nsotto l'ipotesi nulla formula_271. Ne consegue che:\nper la nota propriet\u00e0 per cui la combinazione lineare dei quadrati variabili casuali normali standardizzate ha distribuzione chi quadro, con gradi di libert\u00e0 pari al rango della matrice formula_273, formula_266 (si osservi che in generale formula_275, e che formula_266 sar\u00e0 solitamente pari al numero di restrizioni imposte sui parametri del modello). Naturalmente in generale il parametro formula_244 \u00e8 incognito, per cui l'espressione sopra non pu\u00f2 essere usata direttamente per fare inferenza statistica. Si ricorda tuttavia che:\nEssendo noto che il rapporto tra due variabili casuali aventi distribuzione chi quadro, divise per i rispettivi gradi di libert\u00e0, \u00e8 distribuito come una F di Fisher, \u00e8 possibile utilizzare la statistica test:\navente sotto l'ipotesi nulla distribuzione F di Fisher con formula_266 e formula_257 gradi di libert\u00e0.\nMulticollinearit\u00e0.\nSe due o pi\u00f9 colonne della matrice dei regressori formula_102 sono linearmente dipendenti, non esiste l'inversa formula_283 per cui il vettore di stime OLS non pu\u00f2 essere determinato. Se da un lato \u00e8 assai improbabile che questa eventualit\u00e0 si verifichi nelle applicazioni pratiche, \u00e8 comunque possibile che alcune colonne della matrice formula_102 siano prossime alla dipendenza lineare; in tal caso sar\u00e0 ancora possibile ottenere un vettore di stime OLS, ma sorger\u00e0 il problema della multicollinearit\u00e0.\nSi parla di multicollinearit\u00e0 allorch\u00e9 una o pi\u00f9 colonne della matrice dei regressori formula_102 sono prossime a essere linearmente dipendenti. L'effetto della multicollinearit\u00e0 \u00e8 che la matrice formula_286 \u00e8 prossima all'essere singolare. Questo ha due conseguenze di particolare rilievo nelle applicazioni:\nIl primo punto implica che gli intervalli di confidenza per i valori dei coefficienti saranno relativamente ampi; se tali intervalli includono lo zero, non si pu\u00f2 rifiutare l'ipotesi nulla che la variabile corrispondente non abbia alcun effetto sulla variabile dipendente.\nUn indicatore di multicollinearit\u00e0 spesso utilizzato nella pratica \u00e8 il \"variance inflation factor\" (fattore di inflazione della varianza), o VIF. Il VIF \u00e8 calcolato per ciascuna variabile del modello (spesso automaticamente da diversi software statistici), in base all'espressione:\ndove formula_288 \u00e8 il coefficiente R\u00b2 di una regressione della colonna formula_5-esima di formula_102 su tutti gli altri regressori (incluso il termine costante, se \u00e8 presente). \u00c8 possibile dimostrare che la varianza dell'elemento formula_5-esimo del vettore delle stime OLS formula_161 \u00e8 proporzionale al VIF; dunque un VIF elevato comporter\u00e0 una minore significativit\u00e0 del coefficiente formula_293, andando a ridurre il valore della statistica formula_229 di Student associata. Un formula_288 elevato \u00e8 indice di dipendenza lineare tra la colonna formula_5-esima e le restanti colonne della matrice formula_102, ossia \u00e8 un indice di multicollinearit\u00e0. Non esiste, tuttavia, un particolare valore soglia del VIF che determina inequivocabilmente la multicollinearit\u00e0; sta alla sensibilit\u00e0 del ricercatore valutare, con l'ausilio dell'indicazione del VIF, se sussista o meno multicollinearit\u00e0, nel qual caso \u00e8 opportuno rimuovere il regressore formula_5-esimo (colonna formula_5-esima della matrice formula_102 sulla quale si \u00e8 riscontrata multicollinearit\u00e0).\nPresentazione dei risultati di stima.\nLe stime e le statistiche test presentate sopra costituiscono l'obiettivo del ricercatore che effettua un'analisi di regressione lineare. Sebbene le convenzioni nella presentazione dei risultati varino significativamente a seconda dell'ambito scientifico o del tipo di pubblicazione, alcuni standard sono in generale rispettati. I risultati della stima di un modello di regressione lineare potrebbero e dovrebbero riportare:\nRegressione e causalit\u00e0.\nParticolare attenzione si deve porre nel ritenere che un modello: \nimplichi che le variabili ricomprese nella matrice formula_102 \"causino\" la formula_27. \u00c8 importante osservare che l'esistenza di regressione (formalmente definita nei paragrafi precedenti) \"non implica altro che l'esistenza di un valore atteso condizionato\":\nIn particolare, non si pu\u00f2 in generale affermare che l'espressione sopra significhi che le variabili in formula_102 \"causino\" il comportamento della formula_27. Come espresso con efficacia da Cochrane (2003), \"le regressioni non hanno cause al secondo membro e conseguenze al primo membro.\" Tuttavia resta vero che uno dei principali task dell'analisi di regressione verte proprio sulle indagini di tipo causale; peraltro in contesti sperimentali \"controllati\" questa possibilit\u00e0 \u00e8 tipicamente accettata. Inoltre anche in contesti osservazionali l'interpretazione causale, anche se molto pi\u00f9 delicata, non si esclude assolutamente, anzi in certi contesti resta il task pi\u00f9 importante. Particolare rilievo in questo contesto \u00e8 giocato dal problema delle \"variabili omesse\", se siamo portati a ritenere che tale problema non sia rilevante, allora l'interpretazione causale \u00e8 lecita.\nValidit\u00e0.\nI concetti di validit\u00e0 esterna ed interna forniscono uno schema di riferimento per valutare se uno studio statistico o econometrico sia utile per rispondere ad una domanda specifica di interesse.\nEsterna.\nL'analisi \u00e8 esternamente valida se le sue inferenze e conclusioni possono essere generalizzate dalla popolazione e dal contesto studiati ad altre popolazioni e contesti. Deve essere giudicata usando la conoscenza specifica della popolazione e del contesto usato e di quelli oggetto d'interesse.\nUn'ipotesi cruciale del modello classico di regressione lineare \u00e8 che i regressori siano ortogonali al disturbo stocastico, ossia, formalmente:\nIl motivo per cui tale ipotesi \u2014 anche nota come \"ipotesi di esogeneit\u00e0\" \u2014 \u00e8 fondamentale \u00e8 presto illustrato; basta osservare che:\ncos\u00ec che:\nIn altri termini: l'ipotesi di esogeneit\u00e0 dei regressori \u00e8 condizione necessaria per la correttezza dello stimatore formula_155 del metodo dei minimi quadrati (un'analoga argomentazione pu\u00f2 essere data in termini asintotici, passando dalla correttezza alla consistenza dello stimatore).\nIn tutti i casi in cui si ha motivo di credere che l'ipotesi di esogeneit\u00e0 sia violata \u2014 tutti i casi in cui si sospetta \"endogeneit\u00e0\" dei regressori \u2014 non si pu\u00f2 fare affidamento sui risultati di una regressione condotta col metodo dei minimi quadrati ordinari (la soluzione \u00e8 di ricorrere a una regressione con variabili strumentali).\nDifferenze di popolazioni.\n\u00c8 la differenza tra la popolazione studiata e la popolazione d'interesse. Un esempio \u00e8 quello di effettuare lo stesso test sui topi e sugli uomini senza chiedersi se vi siano delle differenze che inficino l'analisi.\nDifferenze di contesto.\nAnche se la popolazione studiata e quella d'interesse fossero uguali, sarebbe opportuno valutarne il contesto. Un esempio \u00e8 uno studio su una campagna di alcolici su degli studenti universitari e su degli studenti delle classi primarie.\nInterna.\nUn'analisi statistica \u00e8 internamente valida se le inferenze statistiche sugli effetti causali sono validi per la popolazione oggetto di studio.\nDistorsione da variabile omessa.\nLa distorsione da variabile omessa nasce quando viene omessa una variabile dalla regressione, che \u00e8 una determinante di formula_1 ed \u00e8 correlata con uno o pi\u00f9 dei regressori.\nL'omissione di variabili rilevanti (nel senso precisato in quanto segue) pu\u00f2 rendere le stime OLS inconsistenti. Si supponga che il modello \"vero\" sia:\nma si stimi un modello:\nche omette la variabile \"rilevante\" formula_319 che contribuisce a spiegare la variabile dipendente formula_27. Si ha allora:\nPoich\u00e9 formula_322, nel secondo modello il regressore formula_323 \u00e8 correlato col disturbo formula_324. Per la precisione: \nRisulta cos\u00ec violata una delle ipotesi del modello classico di regressione lineare, e le stime del parametro formula_326 col metodo dei minimi quadrati ordinari sono inconsistenti.\nSi osservi che, qualora la variabile rilevante formula_319 sia ortogonale a formula_323 (e, di conseguenza, formula_329), il problema scompare (il teorema di Frisch-Waugh-Lovell precisa ed estende quest'ultima considerazione).\nForma scorretta della regressione.\nQuesto errore sorge quando la funzione di regressione che descrive i dati non \u00e8 corretta. Ad esempio una funzione di regressione di una popolazione non lineare \u00e8 descritta come lineare.\nErrori nelle variabili.\nTipicamente \u00e8 un errore di misura o confusione, che va a distorcere l'intero data set.\nCausalit\u00e0 simultanea.\nLa distorsione di causalit\u00e0 simultanea si verifica in una regressione di Y su X quando, in aggiunta al legame causale d'interesse da formula_102 a formula_1, c'\u00e8 un legame causale da formula_1 a formula_102. Questa causalit\u00e0 inversa rende formula_102 correlato con l'errore statistico nella regressione d'interesse.\nSelezione campionaria.\nSi verifica quando il processo di selezione \u00e8 legato al valore della variabile dipendente; ci\u00f2 pu\u00f2 introdurre la correlazione tra l'errore statistico ed il regressore, portando cos\u00ec ad una distorsione dello stimatore OLS.\nRegressori stimati (o generati).\nSi supponga di non poter osservare direttamente un regressore, che deve essere stimato (o \"generato\", secondo una diversa terminologia); per concretezza, si consideri un \"vero\" modello:\ne si ipotizzi di disporre soltanto di una stima di formula_66:\nSe si procede nella stima di:\nSi ottiene:\ncon:\nSupponendo che formula_344, la stima del parametro formula_122 risulta pi\u00f9 vicina a zero di quanto non sia il \"vero\" valore del parametro (questo effetto \u00e8 noto con termine inglese come \"attenuation bias\"). \u00c8 immediato osservare che il problema \u00e8 meno pronunciato laddove la varianza dell'errore nell'osservazione di formula_66, formula_347 risulta minore della varianza di formula_66 stesso \u2014 ossia, non sorprendentemente, quando formula_66 pu\u00f2 essere stimato con relativa precisione.\nSi osservi infine che nessun problema si pone nel caso in cui la variabile dipendente \u2014 formula_27 \u2014 sia stimata o generata. In tal caso, il termine di errore in essa contenuto sar\u00e0 semplicemente incorporato nel disturbo della regressione \u2014 formula_351, senza ledere la consistenza delle stime OLS.\nPropriet\u00e0 asintotiche del modello classico di regressione lineare.\nLe propriet\u00e0 sopra esposte possono essere generalizzate al caso in cui le ipotesi sulla distribuzione dei termini di errore non siano necessariamente valide per campioni di dimensione finita. In questo caso, si ricorre alle propriet\u00e0 \"asintotiche\" delle stime, supponendo implicitamente che, per campioni di dimensione sufficientemente grande, la distribuzione asintotica delle stime coincida, o approssimi ragionevolmente, quella effettiva. I risultati si fondano sul teorema del limite centrale, o su sue generalizzazioni.\nAl fine di illustrare le propriet\u00e0 asintotiche degli stimatori dei minimi quadrati ordinari, si ipotizzi:\ndove formula_355 denota la convergenza in probabilit\u00e0 e formula_356 la matrice identit\u00e0.\nL'espressione per lo stimatore dei minimi quadrati ordinari pu\u00f2 essere riscritta come:\nPassando al limite per formula_358, si ha allora:\n(si osservi che il limite in probabilit\u00e0 dell'inversa di formula_360 \u00e8 l'inversa di formula_361). Dunque, lo stimatore formula_155 converge in probabilit\u00e0 al vero valore del vettore di parametri formula_122 \u2013 si dice dunque che formula_155 gode della propriet\u00e0 di consistenza.\nApplicando una banale estensione del teorema del limite centrale al caso multivariato, si ha inoltre:\ndove formula_366 denota la convergenza in distribuzione. Da quest'ultimo risultato discende allora che:\nIn altre parole, lo stimatore dei minimi quadrati ordinari \u00e8 non solo consistente, ma anche asintoticamente normalmente distribuito; l'insieme di queste propriet\u00e0 si indica con la sigla inglese CAN (\"Consistent and Asymptotically Normal\").\nEstensioni del modello lineare classico.\nI metodi sopra esposti costituiscono il nucleo del modello classico di regressione lineare; quantunque validi strumenti di analisi per un ampio spettro di discipline e casi di studio, essi prestano il fianco a una serie di critiche, incentrate sulla semplicit\u00e0 delle ipotesi alla base del modello.\nTali critiche hanno portato alla formulazione di modelli pi\u00f9 generali, caratterizzati da ipotesi meno restrittive rispetto a quelle poste sopra. L'analisi ha battuto alcune vie principali:\nCi\u00f2 ha consentito lo sviluppo di modelli alternativi, o quantomeno complementari, al modello classico; tra i pi\u00f9 noti, il metodo dei minimi quadrati generalizzati, metodi di stima tramite variabili strumentali, i vari modelli di regressione robusta, nonch\u00e9 numerosi modelli sviluppati nell'ambito dell'analisi delle serie storiche e dei dati panel.\nBibliografia.\nPratica corrente.\nNell'ambito dell'econometria (manuali, si veda anche l'articolo econometria):\nNell'ambito della finanza:\nNell'ambito della fisica:\nNell'ambito della Ricerca sociale:\nNell'ambito della linguistica, in particolare della psicolinguistica:"}
{"id": "3657", "revid": "599013", "url": "https://it.wikipedia.org/wiki?curid=3657", "title": "Regione italiana a statuto speciale", "text": "Una regione italiana a statuto speciale \u00e8 una regione italiana che gode di particolari forme e condizioni di autonomia.\nCinque regioni italiane sono chiamate a statuto speciale, approvato dal Parlamento con legge costituzionale: Sicilia, Sardegna, Valle d'Aosta, Friuli-Venezia Giulia e Trentino-Alto Adige (in realt\u00e0 costituita dalle province autonome di Trento e Bolzano, ai sensi dell'art. 116 della Costituzione).\nStoria.\nL'esigenza di concedere particolari forme di autonomia ad alcuni territori si venne a creare immediatamente dopo la fine della seconda guerra mondiale. Con il decreto-legge n\u00ba 21 del 27 gennaio 1944 e con il d.l. n\u00ba 91 del 18 marzo 1944 furono create le figure rispettivamente dell\"Alto commissario per la Sardegna\" e dell\"Alto commissario per la Sicilia\"; queste figure furono coadiuvate da una \"Giunta consultiva\" (istituita con d.l. n\u00ba 90 del 16 marzo 1944 per la Sardegna, e con il sopracitato d.l. 91/1944 per la Sicilia) e quindi da una \"Consulta regionale\" rappresentativa dei partiti e dei sindacati regionali (istituita per la Sicilia con decreto legislativo luogotenenziale n\u00ba 416 del 28 dicembre 1944 e per la Sardegna con d. lgs. lgt. n\u00ba 417 dello stesso giorno).\nLa Sicilia ebbe il suo statuto speciale con r.d.lgs. 455, 15 maggio 1946, dunque prima dello stesso referendum istituzionale del 2 giugno 1946 oltre che della Costituzione della Repubblica.\nIl 5 settembre 1946, nell'ambito della Conferenza di pace di Parigi, venne firmato l'Accordo De Gasperi-Gruber, che prevedeva la concessione alle province di Trento e Bolzano di un \u00abpotere legislativo ed esecutivo regionale autonomo\u00bb.\nEntr\u00f2 inoltre in vigore anche il d.lgs.lgt. n\u00ba 545, 7 settembre 1945 che costituiva la \"Circoscrizione autonoma della Valle d'Aosta\".\nLe autonomie speciali cos\u00ec concesse furono coperte dall'art. 116 della nuova Costituzione italiana, entrata in vigore il 1\u00ba gennaio 1948. La XVII disposizione transitoria e finale della Costituzione previde che l'Assemblea Costituente avrebbe dovuto decidere in materia di statuti regionali speciali (oltre che di legge elettorale del Senato della Repubblica e legge sulla stampa) entro il 31 gennaio 1948: in virt\u00f9 di questa previsione, il 26 febbraio 1948 vennero approvate le leggi costituzionali contenenti gli statuti in questione, in deroga al procedimento ordinario di approvazione di una legge costituzionale previsto dall'art. 138 della Costituzione stessa:\nL'ultima regione ad autonomia speciale ad essere costituita fu il Friuli Venezia Giulia, la cui determinazione dei confini fu resa delicata dalla loro rilevante importanza geopolitica nell'ambito della guerra fredda, in quanto, fino alla rottura di Tito con l'Unione Sovietica, vi correva la divisione tra il blocco occidentale e quello socialista. Lo statuto della regione Friuli Venezia Giulia fu approvato con l. cost. n\u00ba 1/1963 il 31 gennaio 1963.\nNel corso degli anni gli statuti sono stati integrati e modificati con leggi costituzionali.\nForme e condizioni particolari di autonomia.\nStatuto speciale e leggi statutarie.\nLe particolari forme e condizioni di autonomia di una Regione a statuto speciale sono fissate dallo Statuto regionale. Lo Statuto regionale di una Regione a statuto speciale \u00e8 detto \"statuto speciale\" e disciplina le competenze esclusive concesse alla Regione.\nLa principale differenza tra lo statuto speciale e lo Statuto regionale di una Regione a statuto ordinario, detto invece \"statuto di diritto comune\", \u00e8 che mentre lo statuto ordinario \u00e8 adottato e modificato con legge regionale, lo statuto speciale \u00e8 adottato con legge costituzionale, cos\u00ec come ogni sua modifica. La legge costituzionale n\u00ba1/1999 ha accresciuto i poteri delle regioni a statuto ordinario, soprattutto per un aumento delle materie con competenza \"concorrente\" tra Stato e Regione, tanto che si parla di una riduzione (relativa) dell'autonomia delle regioni a statuto speciale.\nLa l. cost. 2/2001, per ovviare a questo inconveniente, ha previsto la possibilit\u00e0 per le Regioni a Statuto speciale di adottare \"leggi statutarie\" (o \"di governo\"). Questa categoria di atti si differenzia da una normale legge regionale, perch\u00e9:\nTuttavia la legge statutaria si differenzia anche dallo Statuto regionale ordinario, che necessita di doppia deliberazione (a maggioranza assoluta), ed inoltre abbraccia un ambito oggettivo di disciplina non perfettamente coincidente: la Regione o la Provincia di diritto differenziato infatti pu\u00f2 regolare con legge statutaria la materia elettorale, la forma di governo, l'iniziativa legislativa popolare ed il referendum, ma non pu\u00f2 porre norme di principio analoghe alle norme programmatiche statutarie degli Statuti ordinari.\nI principi stabiliti negli statuti speciali vengono definiti da una commissione paritetica Stato-Regione con i decreti legislativi di attuazione, che si differenziano dalla figura generale dei decreti legislativi \"ex\" art. 76 perch\u00e9 non necessitano di apposita legge di delega.\nCompetenze.\nAutonomia legislativa.\nNelle regioni a statuto speciale vengono previsti tre tipi di potest\u00e0 legislativa:\nAutonomia amministrativa.\nPer le Regioni a statuto speciale e le Province autonome continua a valere, anche dopo la riforma del Titolo V, il cosiddetto \"parallelismo delle funzioni\", per cui la Regione ha la competenza amministrativa nelle materie in cui esercita la potest\u00e0 legislativa, in forza dello Statuto ma anche della clausola di equiparazione \"ex\" art. 10 l. cost. 3/2001. Pertanto la competenza amministrativa generale non \u00e8 attribuita ai Comuni, come invece accade nelle Regioni a Statuto ordinario in virt\u00f9 del nuovo art. 118 comma 1 della Costituzione, ma continua a valere il modello della \"amministrazione indiretta necessaria\" secondo il modello del vecchio art. 1183, ovvero della delega di esercizio agli enti locali da parte delle Regioni.\nLa legge di attuazione della riforma del Titolo V, legge 131/2001 (cosiddetta \"legge La Loggia\") prevede espressamente all'articolo 11 comma 2 il trasferimento delle competenze amministrative \"ulteriori\" riconosciute \"ex\" art. 10 l. cost. 3/2001 da parte dello Stato alle Regioni a mezzo di decreti legislativi di attuazione. Bench\u00e9 parte della dottrina sostenesse che queste competenze spettassero ai Comuni, per equiparazione alla nuova disciplina di diritto comune, la Corte costituzionale con sentenza n\u00b0 314 del 2003 ha approvato questa procedura, affermando la sopravvivenza del parallelismo delle funzioni nelle Regioni e Province a Statuto speciale.\nAutonomia finanziaria.\nLe cinque Regioni a regime differenziato hanno sempre goduto di particolari privilegi di finanza regionale, che hanno spesso determinato il tentativo di \"migrazione\" verso la Regione speciale di Comuni di confine delle Regioni ordinarie (emblematico il caso di Cortina d'Ampezzo, Livinallongo del Col di Lana e Colle Santa Lucia). Del resto nel 2000 la spesa media \"pro capite\" di un ente a Statuto speciale era praticamente il doppio di quella di un ente ad autonomia ordinaria (3257 euro contro 1852 euro).\nLe Regioni e Province ad autonomia speciale hanno sempre goduto della possibilit\u00e0 di istituire con legge tributi propri, possibilit\u00e0 prevista ma di fatto negata, prima della riforma del Titolo V, alle altre Regioni; inoltre la percentuale di compartecipazione ai tributi erariali era molto pi\u00f9 alta di quella delle Regioni di diritto comune, oscillando tra il 5% ed il 100%. In Sicilia addirittura l'intero gettito dei tributi erariali spetta alla Regione, ed \u00e8 lo Stato a compartecipare.\nAttualmente, in seguito alle riforme del 2001, la differenza tra Regioni speciali ed ordinarie si \u00e8 attenuata anche in questo campo. Intanto la normativa di attuazione del nuovo art. 119 della Costituzione, legge 42/2009, prevede che la ulteriore disciplina di coordinamento della finanza regionale (e provinciale) per le autonomie speciale deve essere individuata da decreti legislativi di attuazione, fonti speciali alla cui formazione partecipa una Commissione paritetica Stato-autonomia speciale.\nRegioni a statuto speciale.\nLe Regioni a statuto speciale sono cinque:\nI poteri e le competenze conferiti alle cinque regioni sono comunque diversi."}
{"id": "3658", "revid": "9", "url": "https://it.wikipedia.org/wiki?curid=3658", "title": "Rebol", "text": ""}
{"id": "3659", "revid": "174925", "url": "https://it.wikipedia.org/wiki?curid=3659", "title": "Read Only Memory", "text": "Una Read Only Memory (in acronimo ROM, in italiano memoria a sola lettura), in elettronica ed informatica, indica un tipo di memoria non volatile in cui i dati sono memorizzati tramite collegamenti elettronici fisici e stabili.\nContrariamente alla maggior parte delle unit\u00e0 di memoria di massa il suo contenuto non \u00e8 modificabile durante il normale funzionamento, ma pu\u00f2 esserlo, con diverse tecniche, in fase di progettazione, prototipazione o costruzione. Oppure, per talune applicazioni, il contenuto della memoria pu\u00f2 essere aggiornato anche quando il componente \u00e8 in esercizio. Nella memoria ROM o anche detta \"rom di maschera\" perch\u00e9 scritta all'atto di fabbricazione del microprocessore in genere \u00e8 contenuto microcodice, ovvero una serie di \"istruzioni macchina\" elementari.\nDalla nascita dei dispositivi mobili, il termine ROM ha assunto un significato pi\u00f9 specifico, derivato da quello tradizionale.\nDescrizione.\nUtilizzo del termine.\nL'acronimo identifica in senso stretto le ROM a maschera, il cui nome deriva dal processo di litografia utilizzato nei circuiti integrati (chip), in cui una fotomaschera permette la creazione del chip. Il termine \u00e8 tuttavia utilizzato anche per identificare memorie che possono essere cancellate e riprogrammate tramite processi particolari, che avvengono pi\u00f9 raramente dei normali processi di lettura e scrittura che caratterizzano le restanti classi di memorie informatiche.\nDi queste vi sono le memorie scrivibili una sola volta, come le PROM, e riscrivibili pi\u00f9 volte, come le EPROM, EEPROM, EAROM e flash ROM.\nGeneralit\u00e0.\nA differenza degli altri elementi di memoria, le memorie a sola lettura non programmabili appartengono alla categoria dei circuiti combinatori, dal momento che in funzione degli ingressi forniscono diverse relazioni combinatorie. Si tratta comunque di circuiti di memoria, dal momento che memorizzano una specifica relazione tra gli ingressi e le uscite: per \"n\" bit in ingresso una ROM restituisce 2\"n\" combinazioni di \"m\" bit in uscita.\nGli elementi fisici di memoria utilizzati dalle ROM sono diodi o transistor, e la loro scelta dipende dalle caratteristiche di utilizzo del dispositivo; per applicazioni che richiedono bassi tempi di lettura si usano transistor a giunzione bipolare, mentre per memorie ad alta capacit\u00e0 si sfrutta la tecnologia a transistor ad effetto di campo.\nScrittura.\nL'inglese tecnico usa il verbo \"flash\" per descrivere l'operazione di scrittura (o sovrascrittura) del contenuto di una memoria ROM (invece del consueto \"install\") o, meglio, di una memoria flash. Pertanto, \"ROM flashing\" significa, letteralmente, \"installazione (di qualcosa) nella (memoria) ROM\" o trasferimento alla (memoria) ROM\" o simili. In italiano, nel mondo IT, si rende con \"flashare\" (ad esempio nel caso dell'aggiornamento del firmware BIOS o UEFI) oppure per sovrascrivere nuovi firmware su dispositivi mobili. In pratica, il flashing \u00e8 l'installazione nel caso del firmware.\nArchitettura.\nL'architettura delle memorie ROM \u00e8 una matrice in cui ad ogni intersezione di riga e colonna vi \u00e8 una cella di memoria, e pu\u00f2 essere schematizzata come un decodificatore di indirizzo e un codificatore, realizzato a matrice di diodi o transistor, che possono essere sia a giunzione bipolare che ad effetto di campo. Ad ogni cella della matrice corrisponde una locazione di memoria in cui viene scritto il bit in fase di costruzione.\nLa lettura avviene tramite l'invio delle linee di indirizzo al decodificatore: esso ha il ruolo di attivare una riga della matrice del codificatore, la quale restituisce l'informazione contenuta nelle memorie allocate nelle intersezioni della riga selezionata e le colonne.\nDi seguito si illustrano i tipi di ROM pi\u00f9 comuni e la loro architettura in una schematizzazione semplificata rispetto alle ROM in commercio.\nROM a diodi.\nLa memoria in figura \u00e8 una memoria a matrice di diodi. Essa \u00e8 costituita, come illustrato sopra, da un decodificatore di riga a tre bit (l'intera parte di circuito a sinistra, terminante con la serie di porte AND) e dal codificatore a matrice di diodi. \u00c8 evidente la sua struttura a griglia. Per ognuna delle otto combinazioni delle tre linee di indirizzo A0, A1, A2 in ingresso al decodificatore, si abilita una sola delle otto uscite del decodificatore. I diodi di quella riga trasferiscono il livello logico alto alla rispettiva colonna; i diodi delle altre righe sono interdetti perch\u00e9 l'anodo \u00e8 sicuramente a potenziale zero.\nQuesta \u00e8 la tabella della verit\u00e0 della memoria illustrata in figura:\nCome si evince dalla tabella, abilitata una riga, se \u00e8 presente un diodo si ha un livello logico alto nella colonna corrispondente, se il diodo non \u00e8 presente, si ha un livello logico basso.\nDifetto delle memorie ROM a diodi \u00e8 la lentezza del loro funzionamento.\nROM a BjT.\nLa memoria in figura \u00e8 una memoria ROM a transistor BJT. Tutti i collettori dei transistor sono collegati all'alimentazione + Vcc, alle basi arrivano le linee di uscita di un decodificatore (non rappresentato in figura), e infine alcuni emettitori sono collegati alle linee di uscita Y1, Y2, Y3, altri non lo sono. I transistor lavorano come interruttori elettronici, perci\u00f2 o sono in saturazione (interruttore chiuso), o sono interdetti (interruttore aperto).\nIn base alla combinazione del prodotto A1xA0, viene attivata una linea in ingresso (riga) alla volta: tutti i transistor con base collegata a quella riga vengono eccitati. Se gli emettitori sono collegati alla colonna corrispondente, essendo i transistor in saturazione, il potenziale +Vcc (corrispondente ad un livello logico alto) viene trasferito alle uscite corrispondenti a ciascun transistor. Per la memoria in figura,\n\u00a0\u00a0\u00a0\u00a0\u00a0\u00a0Y3 Y2 Y1 = 1 1 1\n\u00a0\u00a0\u00a0\u00a0\u00a0\u00a0Y3 Y2 Y1 = 1 1 0\n\u00a0\u00a0\u00a0\u00a0\u00a0\u00a0Y3 Y2J Y1 = 1 0 1\n\u00a0\u00a0\u00a0\u00a0\u00a0\u00a0Y3 Y2 Y1 = 0 1 1In fase di costruzione di una memoria ROM a BJT l'atto di collegare o meno l'emettitore di un transistor alla colonna corrispondente equivale quindi a mettere o meno un diodo in una memoria ROM a matrice di diodi.Le memorie ROM a BJT, a differenza di quelle a matrice di diodi, hanno una maggior velocit\u00e0 di funzionamento.\nROM dispositivi mobili.\nEsiste un altro uso del termine, comparso solo a partire dal decennio 2010. Questo significato di ROM \u00e8 per\u00f2 un adattamento a quello originale ed \u00e8, a tale riguardo, improprio poich\u00e9 fisicamente il contenuto della memoria sarebbe cancellabile e modificabile con mezzi ordinari. Infatti, nel mondo dei dispositivi mobili ci si riferisce spesso al sistema operativo installato sul dispositivo con il termine ROM. Pertanto, la ROM in questo caso \u00e8 lo spazio occupato dal firmware sulla memoria in cui risiede (archiviata in una cartella di sistema e nascosta). Il motivo di questo utilizzo sta nel fatto che gli smartphone e i tablet, per loro natura, non possono (o non dovrebbero) subire delle modifiche in scrittura dei file e cartelle che formano il sistema operativo, da parte dell'utente. La ROM \u00e8 formata dal sistema operativo pi\u00f9 le applicazioni aggiunte dal produttore o dal provider nonch\u00e9 i contenuti di finitura (suonerie, temi, ecc.). Per la precisione, solitamente il produttore del dispositivo indica, tra le caratteristiche HD, la dimensione di memoria (interna) totale ovvero quella al lordo dello spazio allocato per il firmware (indicato anche come \"contenuti preinstallati\"). In pratica, la memoria interna utilizzabile dall'utente per l'archiviazione dei contenuti \u00e8 minore di quella indicata dal produttore sulla scheda tecnica.\nAttualmente, la dizione ROM associata al firmware \u00e8 impropria dal punto di vista hardware perch\u00e9 ormai il firmware, protetto in scrittura via software, \u00e8 installato su memorie con chip eMMC o UFS che non sono di tipo ROM, le stesse usate per l'archiviazione interna.\nNel mondo Android, ad esempio, sono distribuite le \"custom\" ROM (denominate con nomi dei progetti open source) da installare (\"flash\") al posto di quelle compilate dai produttori dei dispositivi oppure sviluppate dai produttori stessi come nuova Interfaccia utente a partire da Android (o procedura di \"modding\")."}
{"id": "3660", "revid": "125700957", "url": "https://it.wikipedia.org/wiki?curid=3660", "title": "RAM", "text": "In elettronica e informatica, la RAM (acronimo dell'inglese Random Access Memory ovvero \"memoria ad accesso casuale\" in contrapposizione con la memoria ad accesso sequenziale) \u00e8 un tipo di memoria volatile caratterizzata dal permettere l'accesso diretto a qualunque indirizzo di memoria con lo stesso tempo di accesso.\nFunzionamento.\nNella memoria RAM vengono copiati (\"caricati\") i programmi che la CPU deve eseguire. Una volta chiuso il programma, le modifiche effettuate, se non opportunamente salvate sul disco rigido o su altra memoria non volatile, verranno perse.\nPer le sue caratteristiche, la RAM viene utilizzata come memoria primaria nei computer pi\u00f9 comuni. Inoltre, si pu\u00f2 utilizzare una porzione di RAM come RAM disk, ovvero trattarla come se fosse memoria secondaria, col vantaggio di avere prestazioni in lettura e scrittura enormemente pi\u00f9 elevate, con tempi di accesso significativamente migliori.\nIl tipo di memoria ad accesso diretto pi\u00f9 comune attualmente \u00e8 a stato solido, a lettura-scrittura e volatile, ma rientrano nel tipo di memoria ad accesso casuale la maggior parte dei tipi di ROM (memoria a sola lettura), la NOR Flash (un tipo di memoria flash), oltre a vari tipi di memorie informatiche utilizzate ai primordi dell'informatica e oggi non pi\u00f9 utilizzate come ad esempio la memoria a nucleo magnetico.\nL'acronimo RAM (non il termine \"memoria ad accesso diretto\") ha anche una seconda accezione pi\u00f9 ristretta, ma attualmente pi\u00f9 diffusa, che identifica le schede fisiche che vengono installate negli odierni computer (vedi moduli DIMM, SIMM, SO-DIMM).\nPer testare i moduli di memoria si pu\u00f2 utilizzare il software Memtest86.\nTipologia.\nSRAM.\nNelle SRAM, acronimo di \"Static Random Access Memory\", ovvero \"RAM statica\" ogni cella \u00e8 costituita da un Flip-Flop di tipo D. Le celle sono disposte a matrice e l'accesso avviene specificando la riga e la colonna.\nConsentono di mantenere le informazioni per un tempo infinito ma, perdono le informazioni in esse contenute se non alimentate da corrente, sono molto veloci, consumano poca energia e calore. La necessit\u00e0 di usare molti componenti, per\u00f2, le rende molto costose, difficili da impacchettare e con una scarsa capienza.\nProprio per la loro bassa capienza, sono solitamente usate per le memorie cache, dove sono necessarie elevate velocit\u00e0 in abbinamento a ridotti consumi e capienze non troppo elevate (dell'ordine di pochi Megabit).\nDRAM.\nLa DRAM, acronimo di \"Dynamic Random Access Memory\", ovvero \"ram dinamica\", a livello concettuale \u00e8 costituita da un transistor che separa un condensatore, il quale mantiene l'informazione, dai fili di dati. A livello pratico non viene usato un vero condensatore ma si sfruttano le propriet\u00e0 elettrico/capacitive dei semiconduttori. \u00c8 cos\u00ec possibile usare un solo componente per ogni cella di memoria, con costi molto ridotti e la possibilit\u00e0 di aumentare notevolmente la densit\u00e0 di memoria.\nA causa del non perfetto isolamento, il condensatore si scarica, quindi dopo un breve lasso di tempo il suo contenuto diventa completamente inaffidabile. Si rende necessario perci\u00f2 ricaricarlo, l'operazione \u00e8 detta di \"refreshing\", provvedendo ad eseguire un'operazione di lettura fittizia e riscrittura entro il tempo massimo in cui il contenuto pu\u00f2 essere considerato ancora valido. Queste operazioni sono eseguite da un circuito interno alle memorie stesse. Oltre a comportare un certo dispendio di energia rendono pi\u00f9 lenta la memoria in quanto, mentre si sta eseguendo il refreshing, non \u00e8 possibile accedervi. Le memorie DRAM si possono considerare abbastanza affidabili anche perch\u00e9 molto spesso ad ogni riga della memoria \u00e8 associato un bit di parit\u00e0, che consente di individuare eventuali errori singoli all'interno della riga, oppure una serie di bit (login), che opportunamente impostati nel momento di ogni scrittura, generano il codice di Hamming corrispondente, che consente di individuare e correggere errori singoli e individuare errori doppi.\n\u00c8 importante sottolineare come l'operazione di lettura sia distruttiva, in quanto nel momento in cui un dato viene letto viene anche perso; risulta quindi necessaria la sua riscrittura immediata e questa porta a uno spreco di tempo.\nLe DRAM sono asincrone, ovvero l'accesso in scrittura ed in lettura \u00e8 comandato direttamente dai segnali in ingresso, al contrario delle memorie sincrone in cui il passaggio da uno stato all'altro \u00e8 sincronizzato ad un segnale di clock.\nPer ogni cella sono presenti un numero basso di componenti che permettono di ottenere un'alta capacit\u00e0 complessiva del dispositivo, un basso assorbimento di potenza e costi ridotti, sono dunque utilizzate generalmente per la memoria principale del sistema.\nSDRAM.\nLa SDRAM, acronimo di \"Synchronous Dynamic Random Access Memory\", ovvero \"DRAM sincrone\", si differenzia dalla DRAM normale per il fatto che l'accesso \u00e8 sincrono, ovvero governato dal clock. Tale segnale di clock temporizza e sincronizza le operazioni di scambio di dati con il processore, raggiungendo una velocit\u00e0 almeno tre volte maggiore delle SIMM con EDO RAM.\nTipicamente saldata in un modulo di tipo DIMM, \u00e8 normalmente impiegata come memoria principale dei Personal Computer di tipo Pentium e successivi.\nAlcuni esempi sono classificati come:\nFeRAM.\nLa FeRAM, acronimo di \"Ferroelectric Dynamic Random Access Memory\", ha la peculiarit\u00e0 di mantenere i dati senza l'ausilio del refresh di sistema. Utilizzano un materiale denominato ferroelettrico che ha la capacit\u00e0 di mantenere la propria polarizzazione anche dopo esser scollegato dalla fonte energetica.\nMemoria a cambiamento di fase.\nLe memorie a cambiamento di fase sono delle memorie ad accesso casuale che utilizzano il cambiamento di fase di un materiale per memorizzare le informazioni. Questo permette alla memoria di mantenere le informazioni anche senza alimentazione, come le memorie flash ma rispetto a queste hanno alcuni vantaggi. Il principale \u00e8 la velocit\u00e0 di scrittura che pu\u00f2 arrivare ad essere pi\u00f9 rapida di 30 volte, come ciclo di vita 10 volte maggiore e, nota non trascurabile, un costo minore dato dalla lavorazione pi\u00f9 veloce.\nFrequenze a confronto.\nLa memoria scambia dati con gli altri componenti attraverso il Bus, che ha una sua frequenza operativa di base, a multipli di 33 MHz, cos\u00ec come la memoria e il processore. I tre componenti vanno sincronizzati su un multiplo della frequenza di base del bus. La frequenza di clock interna della memoria differisce dalla frequenza del bus di I/O del modulo, che \u00e8 quella con la quale il modulo stesso si interfaccia col bus della piastra madre.\nNella tabella sottostante \u00e8 possibile vedere le frequenze operative dei vari tipi di moduli di memoria; si fa riferimento agli standard utilizzati dai produttori e non solo a quelli standardizzati dal JEDEC:"}
{"id": "3661", "revid": "1543377", "url": "https://it.wikipedia.org/wiki?curid=3661", "title": "REBOL", "text": "REBOL (si pronuncia come \"rebel\", \"ribelle\" in inglese), acronimo di \"Relative Expression Based Object Language\", \u00e8 stato catalogato dai propri creatori come un \"internet messaging language\". In breve, si tratta di un linguaggio di programmazione interpretato per computer che integra una serie di supporti per vari servizi internet, che rende semplice la stesura di applicazioni, soprattutto grafiche, internet, tipo e-mail client o web server.\nREBOL \u00e8 stato creato da Carl Sassenrath, formalmente riconosciuto come il primo sviluppatore di AmigaOS. \nCaratteristiche degne di nota.\nL'interprete REBOL \u00e8 disponibile per un vasto numero di piattaforme (oltre 40). \nMette a disposizione risorse grafiche ed audio a prescindere dalla piattaforma usata e possiede un proprio toolkit per la gestione del proprio ambiente a finestre.\nLa comunit\u00e0 REBOL \u00e8 collegata attraverso il REBOL desktop, una rappresentazione grafica dei file relativi al REBOL immagazzinati su Internet. Lo stesso REBOL desktop \u00e8 una applicazione REBOL.\nREBOL \u00e8 progettato per maneggiare un gran numero di tipi di applicazioni, ma nello specifico, mira a rendere semplice la distribuzione di oggetti via rete, possiede quindi numerosi specifici tipi di dato dedicati, dalla gestione delle valute a quella degli URL.\nEsempi.\nHello world: \nFar apparire la scritta \"Hello world!\" in una finestra con un pulsate con scritto \"Quit\" per chiuderla:\nHello world: \nLo stesso di prima con alcune informazioni per spiegare lo script a chi lo legge.\nQuesta invece \u00e8 una semplice applicazione in grado di sfruttare due servizi internet, HTTP e SMTP:\nLicenza.\nIl codice sorgente dell'interprete REBOL \u00e8 chiuso, ma non \u00e8 richiesta una licenza per poterlo usare.\nREBOL \u00e8 disponibile sul sito ufficiale. Gli interpreti disponibili gratuiti per tutti i sistemi operativi sono fondamentalmente due:\nEsistono inoltre le versioni a pagamento che hanno ulteriori funzioni o adatte a specifici ambiti:"}
{"id": "3663", "revid": "599013", "url": "https://it.wikipedia.org/wiki?curid=3663", "title": "Rappresentazioni grafiche in statistica", "text": "In statistica si usano le rappresentazioni grafiche come tecnica di presentazione dei dati che affianca la presentazione in forma tabellare, con lo scopo di aiutare l'analisi e il ragionamento.\nStoria.\nSi ritiene che la nascita di questa tecnica sia dovuta a William Playfair verso la fine del Settecento, quando utilizz\u00f2 decine di diagrammi (soprattutto serie storiche, ma anche il primo diagramma a barre) nel suo \"Commercial and Politica Atlas\" del 1786 e introdusse il diagramma a torta nel \"Statistical Breviary\" del 1801.\nChiaramente ci\u00f2 non nacque all'improvviso e sarebbe impossibile senza l'introduzione del sistema cartesiano e della geometria analitica da parte di Cartesio nel 1637 (appendice \"La G\u00e9ometrie\" in \"Discours de la M\u00e9thode\").\nNel 1760 un matematico svizzero, Johann Heinrich Lambert (Mulhouse, 1728-1777),\nfece uso di grafici di elevata qualit\u00e0 nella sua opera \"Photometria\". Lambert-Adolphe-Jacques Qu\u00e9telet (Gand, 1796-1874) fece ampio ricorso ai metodi grafici e in un certo senso li sistematizz\u00f2.\nI primi cartogrammi vengono attribuiti a A.W.Crome, economista tedesco, con la sua \"Producten-Karte von Europa\" del 1782. \nUn autore francese, C.T.Minard, introdusse i cartogrammi a bande proporzionali e li utilizz\u00f2 per rappresentare i flussi di passeggeri tra le diverse stazioni ferroviarie."}
{"id": "3664", "revid": "775372", "url": "https://it.wikipedia.org/wiki?curid=3664", "title": "Risoluzione 1441 del Consiglio di sicurezza delle Nazioni Unite", "text": "La Risoluzione 1441 dell'ONU venne emessa l'8 novembre 2002 dal Consiglio di Sicurezza delle Nazioni Unite durante la 4644\u00aa seduta.\nIn questa risoluzione l'Iraq fu invitato ad accettare incondizionatamente le precedenti risoluzioni del Consiglio di Sicurezza e gli venne data un'ultima possibilit\u00e0 di ottemperare ai propri obblighi riguardanti il disarmo di armi biologiche o biochimiche.\nAll'Iraq venne inoltre ingiunto di dare agli ispettori dell'ONU e della Agenzia internazionale per l'energia atomica (IAEA) un accesso pieno e incondizionato a tutti gli impianti di produzioni di armi.\nAll'Iraq venne posto il 15 novembre dello stesso anno come \"ultimatum\" per l'accettazione di questa risoluzione.\nIl 13 novembre l'Iraq accett\u00f2 la risoluzione. Quattro anni dopo aver lasciato il paese, tornarono a Baghdad gli ispettori dell'ONU sotto la guida di Hans Blix e Mohamed ElBaradei."}
{"id": "3665", "revid": "1702319", "url": "https://it.wikipedia.org/wiki?curid=3665", "title": "Ro (Riva del Po)", "text": "Ro (\"R\u00f2\" in dialetto ferrarese) \u00e8 una frazione del comune italiano di Riva del Po della provincia di Ferrara, in Emilia-Romagna.\nGeografia fisica.\nTerritorio.\nLa frazione di Ro si trova vicina all'argine destro del fiume Po e per secoli il suo territorio \u00e8 stato soggetto a devastanti inondazioni. I terreni sono pianeggianti ed adatti alla pratica dell'agricoltura.\nStoria.\nIl centro di Ro Ferrarese ha origini antiche, e dopo la devoluzione di Ferrara, quando il governo provinciale pass\u00f2 alla Santa Sede, per un certo periodo l'allora comune svolse un ruolo importante come zona di confine verso nord. Durante il secondo conflitto mondiale venne scelto per conservarvi i preziosi archivi della Legazione pontificia che comprendevano due secoli e mezzo di storia ferrarese dopo gli Este. Nel 1943 i documenti furono trasferiti dal Castello Estense ad un edificio vicino al Comune, che venne bombardato nel 1945. Molta parte di questo archivio, ancora non catalogato e sistemato, and\u00f2 irreparabilmente distrutto.\nIn origine comune autonomo, il 1\u00ba gennaio 2019 si \u00e8 fuso con Berra per formare il comune Riva del Po. Contava abitanti e faceva parte dell'Unione Terre e Fiumi.\nSimboli.\nLo stemma del Comune di Ro era stato concesso con Regio decreto del 6 giugno 1916.\nNello stemma sono riunite la \"balzana\" nera e argento di Ferrara e una fascia ondata che riproduce il corso del Po.\nEconomia.\nLa vicinanza al fiume Po ne ha fortemente influenzato l'economia, colpita da frequenti alluvioni. Quando la situazione divenne pi\u00f9 controllata ebbe uno sviluppo agricolo importante; legato anche alla coltivazione del grano ed alla sua trasformazione in farina grazie ai mulini nella sua zona.\nAmministrazione.\nAmministrazioni dagli anni novanta."}
{"id": "3666", "revid": "125594694", "url": "https://it.wikipedia.org/wiki?curid=3666", "title": "Relativit\u00e0 ristretta", "text": "La teoria della relativit\u00e0 ristretta (o relativit\u00e0 speciale), sviluppata da Albert Einstein nel 1905, \u00e8 una riformulazione ed estensione delle leggi della meccanica. In particolare essa \u00e8 necessaria per descrivere eventi che avvengono ad alte energie e a velocit\u00e0 prossime a quella della luce, riducendosi alla meccanica classica negli altri casi.\nLa teoria si basa su due postulati:\nIl primo postulato, noto anche come \"principio di relativit\u00e0 speciale\", riafferma ed estende il principio di relativit\u00e0 di Galileo, mentre il secondo pu\u00f2 derivarsi dal primo ed elimina la necessit\u00e0 dell'etere luminifero, dando il giusto significato all'esperimento di Michelson-Morley.\nDai due postulati discende che nell'universo descritto dalla relativit\u00e0 speciale, le misure di intervalli temporali e di lunghezze spaziali effettuate da osservatori inerziali non corrispondono necessariamente fra loro, dando luogo a fenomeni come la dilatazione del tempo e la contrazione delle lunghezze, che sono espressione dell'unione dello spazio tridimensionale e del tempo in un'unica entit\u00e0 quadridimensionale nella quale si svolgono gli eventi, chiamata cronotopo o \"spaziotempo\". In questo ambito lo strumento matematico che consente il cambio di sistema di riferimento sono le trasformazioni di Lorentz, che si riducono alle trasformazioni di Galileo della fisica classica nel limite di basse velocit\u00e0. Dai postulati della relativit\u00e0 si ricava anche che l\u2019energia di un corpo include un termine additivo, indipendente dalla velocit\u00e0 del corpo e proporzionale alla sua massa, dato dalla nota formula E=mc\u00b2.\nLa riscrittura delle leggi della meccanica operata dalla relativit\u00e0 ristretta port\u00f2 a una radicale svolta nella comprensione del mondo fisico e a una grande fama del suo autore anche al di fuori del contesto scientifico, mentre la relazione E=mc\u00b2 \u00e8 divenuta la pi\u00f9 famosa equazione in assoluto, entrando a far parte della cultura in generale.\nStoria.\nLa meccanica classica e lo spazio e il tempo assoluti.\nLa fisica classica, ovvero la fisica newtoniana, postula l'esistenza dello spazio e del tempo assoluti, che hanno cio\u00e8 propriet\u00e0 determinate indipendentemente dal sistema di riferimento utilizzato e in cui la misurazione di distanze spaziali e intervalli temporali fornisce gli stessi risultati in qualunque sistema di riferimento. Allo stesso modo, in meccanica classica, due eventi simultanei in un sistema di riferimento, cio\u00e8 con la stessa coordinata temporale, lo sono in ogni sistema di riferimento inerziale. In particolare, il principio della relativit\u00e0 galileiana presuppone l'esistenza di sistemi di riferimento inerziali rispetto ai quali sono validi i tre principi della dinamica di Newton, legati fra loro attraverso le trasformazioni di Galileo. In base al primo principio, l'esistenza di uno spazio e di un tempo assoluti in cui si muovono i corpi nell'universo non implica per\u00f2 l'esistenza di uno stato di moto o di un sistema di riferimento assoluti: non esiste alcun punto di osservazione privilegiato nell'universo rispetto al quale sia possibile misurare in termini assoluti le distanze o le velocit\u00e0, dato che in ogni sistema di riferimento inerziale, indipendentemente dalla sua velocit\u00e0 relativa, valgono sempre le stesse leggi della fisica. Il concetto di stato di quiete \u00e8 allo stesso modo solo relativo ad un osservatore, non esiste alcun esperimento in grado di verificare se un osservatore \u00e8 fermo in senso assoluto. Come scrisse Galileo Galilei:\nLa luce, la teoria dell'elettromagnetismo e l'etere.\nFin dagli sviluppi della fisica classica nel XVII e nel XVIII secolo, ci fu un intenso dibattito circa la natura profonda della luce e si erano formate due scuole di pensiero che proponevano due ipotesi opposte. La prima ipotesi sosteneva che la luce fosse composta da corpuscoli di natura particellare, mentre per la seconda ipotesi la luce ha una natura ondulatoria. In base alle conoscenze dell'epoca, era ferma l'idea dell'onda che si origina come vibrazione meccanica e che si propaga necessariamente in un mezzo, come ad esempio le onde sonore nell'atmosfera. Ipotizzando una natura ondulatoria della luce, fu quindi concepito un mezzo, l'etere, in cui potesse propagarsi:\nNumerose verifiche sperimentali, come l'esperimento di Young, confermarono la natura ondulatoria della luce. La teoria dell'elettromagnetismo, giunta a completamento con le equazioni di Maxwell, sanc\u00ec il completamento della vittoria dell'ipotesi della natura ondulatoria della luce. Le equazioni di Maxwell ammettono infatti soluzioni ondulatorie, le onde elettromagnetiche, che si propagano alla velocit\u00e0 della luce. La scoperta che la luce non \u00e8 altro che un'onda elettromagnetica in un determinato intervallo di lunghezze d'onda permise di unificare l'ottica e l'elettromagnetismo in una unica teoria. L'etere divenne quindi non solo il mezzo attraverso il quale si propaga la luce, ma anche il mezzo attraverso il quale si propagano i fenomeni e la forza elettromagnetica. Come scrisse Maxwell, si pens\u00f2 che un unico mezzo che fosse in grado di spiegare l'ottica e l'elettromagnetismo rafforzasse l'idea dell'esistenza dell'etere luminifero, che non avrebbe dovuto pi\u00f9 essere considerato un mero artificio introdotto ad-hoc solo per pura convenienza teorica:\nL'esistenza dell'etere implicava di fatto un sistema di riferimento privilegiato, quello in quiete rispetto all'etere, rispetto al quale le equazioni di Maxwell sono valide nella loro forma. In altri termini, due osservatori inerziali avrebbero dovuto usare equazioni diverse per descrivere gli stessi fenomeni elettromagnetici. Una misura della velocit\u00e0 della luce avrebbe potuto determinare lo stato di moto dell'osservatore rispetto all'etere. Prendendo come esempio le onde sonore, queste si propagano nell'atmosfera alla velocit\u00e0 di circa 330 metri al secondo; un ipotetico viaggiatore che sia in grado di superare questa velocit\u00e0, non sarebbe mai raggiunto dalle onde emesse dietro di lui rispetto alla direzione del moto, come effettivamente succede per gli aerei supersonici che si lasciano alle spalle il boom sonico. Secondo il principio di relativit\u00e0 galileiana, la velocit\u00e0 misurata da un osservatore in moto deve rispettare la legge di trasformazione delle velocit\u00e0 di Galileo, per cui la velocit\u00e0 di propagazione di un'onda effettivamente misurata dipende dallo stato di moto dell'osservatore rispetto al mezzo in cui si propaga.\nCrisi del concetto di etere.\nVi erano comunque delle difficolt\u00e0 nel postulare che la propagazione del campo elettromagnetico avvenisse in un sistema di riferimento privilegiato e assoluto, solidale con il mezzo di propagazione delle onde elettromagnetiche chiamato etere. Questo mezzo avrebbe dovuto avere infatti caratteristiche molto particolari, come, per esempio, permeare tutto lo spazio senza offrire nessun attrito apprezzabile al moto dei corpi immersi in esso, attrito che, altrimenti, avrebbe avuto come conseguenza immediatamente visibile il rallentamento del moto dei pianeti e dei corpi celesti. Mancava tuttavia una teoria che spiegasse l'interazione fra l'etere e la materia ordinaria. L'aberrazione celeste, ossia lo spostamento apparente delle stelle nella volta celeste, poteva essere spiegata con il moto di rivoluzione della Terra attorno al Sole come proposto da James Bradley fin dagli inizi del XVIII secolo. La deviazione relativa dei raggi luminosi in arrivo sulla Terra dalle stelle suggeriva che l'etere non fosse trascinato dal moto della Terra. Al contrario, l'esperimento di Fizeau suggeriva che l'etere e la luce fossero parzialmente trascinati dal moto della materia. Infine, gli esperimenti condotti da Fran\u00e7ois Arago nel 1810 sembravano invece mostrare che la materia fosse in grado di trascinare completamente con s\u00e9 l'etere in essa contenuto, dato che la velocit\u00e0 della luce proveniente dalle stelle era risultata essere sempre la stessa indipendentemente dallo stato di moto della Terra. L'ipotesi dell'esistenza dell'etere portava quindi a risultati contraddittori.\nDal punto di vista storico, il pi\u00f9 famoso esperimento che mise in crisi il concetto di etere fu condotto da Albert Abraham Michelson e Edward Morley nel 1887. L'esperimento di Michelson-Morley non mostr\u00f2 alcuna significativa differenza della velocit\u00e0 della luce nella direzione parallela e perpendicolare alla velocit\u00e0 terrestre, in violazione della legge di composizione delle velocit\u00e0 classiche. Secondo la fisica classica infatti, la velocit\u00e0 della luce avrebbe dovuto sommarsi a quella della Terra nel percorrere un tragitto nella direzione del moto di rivoluzione e di rotazione terrestre. Anche quando l'esperimento fu ripetuto sei mesi dopo, con la Terra in moto in direzione opposta rispetto a un sistema solidale col Sole, si ottenne lo stesso risultato: la velocit\u00e0 della luce era sempre la stessa entro i limiti degli errori sperimentali:\nIl \"fallimento\" dell'esperimento di Michelson nel raggiungere l'obiettivo prefissato, cio\u00e8 di dimostrare il moto relativo fra la Terra e l'etere, port\u00f2 Hendrik Lorentz a formulare una teoria secondo la quale l'interazione fra la materia e l'etere fosse responsabile dello schiacciamento degli strumenti di misura, accorciando quindi il tragitto che la luce avrebbe dovuto percorrere. Le trasformazioni di Lorentz sviluppate negli anni successivi sono la base della teoria della relativit\u00e0 ristretta, anche se furono ideate nel tentativo di salvare la teoria dell'etere.\nLa soluzione di Einstein.\nLo schiacciamento fisico dei corpi proposto da Lorentz lasciava aperti molti problemi, in particolare su quali propriet\u00e0 avesse effettivamente l'etere per consentire uno schiacciamento della materia. Una pi\u00f9 semplice alternativa fu quindi proposta da Albert Einstein abbandonando completamente l'etere e con esso l'idea che le onde elettromagnetiche si dovessero propagare in un mezzo, supponendo semplicemente che la luce si propaga nel vuoto ad una velocit\u00e0 costante indipendente dal sistema di riferimento. Cos\u00ec Einstein nel suo articolo \"Sull'elettrodinamica dei corpi in movimento\", dopo aver discusso le simmetrie delle equazioni di Maxwell e dei fenomeni elettromagnetici, spieg\u00f2 i presupposti necessari per lo sviluppo della teoria della relativit\u00e0 ristretta:\nLa strada era lunga, ma concettualmente semplice. Per questo motivo Einstein non consider\u00f2 mai la relativit\u00e0 speciale come un punto d'onore: disse invece che chiunque vi sarebbe prima o poi giunto, solo considerando le evidenze sperimentali.\nPostulati della relativit\u00e0 ristretta e conseguenze.\nNel 1905, in un lavoro dal titolo \"Sull'elettrodinamica dei corpi in movimento\", Einstein espose una teoria, la relativit\u00e0 ristretta, che, anzich\u00e9 prevedere un sistema di riferimento privilegiato, introducendo due postulati richiedeva la revisione dei concetti di spazio e tempo della fisica classica. Il primo postulato stabilisce la validit\u00e0 delle leggi fisiche in tutti i sistemi di riferimento inerziali, mentre il secondo stabilisce che la velocit\u00e0 della luce nel vuoto \u00e8 la stessa in tutti i sistemi di riferimento:\nIl primo postulato \u00e8 un'estensione di quello di Galilei, mentre il secondo conferma quanto gi\u00e0 ricavato dalle equazioni di Maxwell, secondo le quali la velocit\u00e0 della luce dipende da valori costanti relativi al mezzo di propagazione e non dal moto relativo dei sistemi di riferimento. Entrambi \"prendono atto\" dei risultati sperimentali. Il postulato di relativit\u00e0 ovviamente esclude il concetto di etere, non solo come mezzo che trasmette la luce, ma soprattutto come sistema di riferimento assoluto.\nIn senso stretto, come ha spiegato successivamente Einstein, l'unico principio fondante della teoria pu\u00f2 essere considerato in effetti quello di \"relativit\u00e0\", o \"indipendenza\" delle leggi, in quanto l'invarianza della velocit\u00e0 della luce ne \u00e8 una conseguenza.\nLa relativit\u00e0 ristretta risult\u00f2 essere un'estensione della meccanica classica, che pu\u00f2 essere ritrovata se le velocit\u00e0 dei corpi presi in considerazione sono molto inferiori rispetto a quella della luce. La perdita dei concetti di spazio e tempo assoluti ha conseguenze apparentemente contraddittorie o lontane dall'esperienza e dal senso comune, come la contrazione delle lunghezze e la dilatazione dei tempi, o il paradosso dei gemelli. Tutti questi fenomeni, spiegati dalla relativit\u00e0 ristretta, sono in contrasto con il senso comune proprio perch\u00e9 richiedono velocit\u00e0 molto elevate prossime a quelle della luce per essere apprezzati; le esperienze di tutti i giorni, invece, avendo a che fare con velocit\u00e0 molto inferiori, possono essere spiegate efficacemente dalla fisica classica. Inoltre, mentre nella meccanica classica lo spazio e il tempo sono trattati come entit\u00e0 sostanzialmente distinte, la relativit\u00e0 ristretta introduce il concetto di spaziotempo, in cui essi sono indissolubilmente legati.\nTrasformazioni tra sistemi di riferimento.\nLa misura delle lunghezze, ossia delle distanze fra due punti nello spazio definite come\ne degli intervalli temporali fra due eventi formula_3 \u00e8 assoluta nella meccanica classica, nel senso che \u00e8 identica fra tutti gli osservatori inerziali. Tuttavia, essendo la velocit\u00e0 di un qualsiasi corpo o particella uguale alla distanza percorsa diviso l'intervallo di tempo necessario per percorrerla, l'invarianza della velocit\u00e0 della luce nella relativit\u00e0 ristretta ha come conseguenza che gli osservatori inerziali in generale discorderanno sugli intervalli temporali e sulle lunghezze. Questo disaccordo non ha una caratteristica meccanica, ossia i corpi in moto non risultano fisicamente schiacciati o compressi oppure non percepiscono che il tempo scorra pi\u00f9 lentamente. Il disaccordo \u00e8 invece solamente un effetto legato alla misura degli intervalli temporali e delle lunghezze.\nLa meccanica classica ad esempio prevede che la lunghezza di una astronave misurata sulla Terra prima che parta sia la stessa che si misurer\u00e0 dopo che \u00e8 in viaggio nello spazio. Nella meccanica relativistica invece, un osservatore che resta sulla Terra misurer\u00e0 una diversa lunghezza dell'astronave prima e dopo che questa sia partita. Tuttavia, gli astronauti a bordo misureranno che la loro astronave ha la stessa lunghezza sia a Terra prima del lancio che una volta in viaggio, al contrario misureranno una diversa lunghezza ad esempio delle rampe di lancio quando sono in viaggio. Questa peculiarit\u00e0 della relativit\u00e0 delle misure delle distanze e degli intervalli temporali, intuita da Einstein, \u00e8 il cuore della teoria della relativit\u00e0 ristretta. Il fenomeno della contrazione delle lunghezze e della dilatazione del tempo \u00e8 una conseguenza necessaria dell'invarianza della velocit\u00e0 della luce misurata da tutti gli osservatori inerziali.\nA partire dai due postulati ammessi da Einstein, in particolare dall'invarianza della velocit\u00e0 della luce, il primo passo per comprendere questi fenomeni \u00e8 quello di definire le nuove trasformazioni che permettono di passare da un sistema di coordinate ad un altro in moto relativo. Il problema da affrontare \u00e8 quello di capire come gli eventi siano visti da due osservatori inerziali, in moto rettilineo uniforme l'uno rispetto all'altro. Un evento, nel linguaggio della relativit\u00e0 ristretta, \u00e8 un punto dello spaziotempo quadrimensionale dato dalle coordinate formula_4, che corrisponde difatti ad un evento occorso in un punto dello spazio ed in un tempo preciso. Mentre nella fisica classica la coordinata temporale ha una caratteristica assoluta per tutti gli osservatori, questo non \u00e8 pi\u00f9 vero nella relativit\u00e0 ristretta, a causa dell'invarianza della velocit\u00e0 della luce. Due osservatori inerziali saranno perci\u00f2 discordi non solo sulla posizione relativa dell'evento formula_5, ma anche sul tempo formula_6 in cui \u00e8 accaduto. Dalle trasformazioni dei punti nello spaziotempo quadridimensionale sar\u00e0 poi possibile comprendere il fenomeno della contrazione delle lunghezze e della dilatazione del tempo.\nNecessit\u00e0 di nuove trasformazioni di coordinate.\nLe trasformazioni di Galileo, che legano le coordinate osservate da due osservatori inerziali in moto reciproco a velocit\u00e0 formula_7, non sono compatibili con i principi della relativit\u00e0 ristretta. Infatti, le trasformazioni che legano i punti formula_5 visti dal primo osservatore con i punti formula_9 osservati dal secondo osservatore sono della forma:\ndove si \u00e8 assunto, senza perdita di generalit\u00e0, che il moto dei due osservatori avvenga lungo l'asse formula_11, ossia che formula_12. La prima di queste equazioni, formula_13 con la sua inversa, esprime semplicemente il moto rettilineo uniforme del primo osservatore rispetto al secondo, assieme al fatto che le posizioni osservate dei punti dello spazio si trasleranno di conseguenza. L'ultima equazione formula_14 definisce l'uguaglianza del tempo assoluto classico.\nTuttavia, supponendo di descrivere con formula_15 la variazione della posizione di un raggio di luce che viaggia lungo l'asse formula_11 in un intervallo formula_17 queste trasformazioni implicano che la velocit\u00e0 della luce diventi nel secondo sistema di riferimento\nQuesta formula \u00e8 la legge di composizione classica delle velocit\u00e0. Dato che a muoversi \u00e8 un raggio di luce, si avrebbe nel primo sistema di riferimento\nmentre la velocit\u00e0 osservata nel secondo sistema di riferimento sarebbe formula_20, superiore rispetto a quella della luce. Ad esempio, emettendo un segnale luminoso da un corpo in moto in un sistema di riferimento, classicamente ci si aspetta che questo si muova ad una velocit\u00e0 diversa da quella della luce emessa da un corpo fermo, o inferiore o superiore, a seconda di dove \u00e8 stato diretto il segnale. In altri termini, classicamente la velocit\u00e0 della luce non \u00e8 invariante. Le trasformazioni di Galileo sono quindi in violazione con i principi della relativit\u00e0 ristretta e con l'esperimento di Michelson-Morley. Bisogna supporre che le trasformazioni di coordinate nella relativit\u00e0 ristretta abbiano una forma differente.\nTrasformazioni di Lorentz.\nLe trasformazioni di Lorentz soddisfano invece i principi della relativit\u00e0 ristretta e in particolare l'invarianza della velocit\u00e0 della luce. Le trasformazioni hanno la forma:\ndove si \u00e8 introdotto il parametro formula_22 e si \u00e8 supposto che il moto relativo dei due osservatori avvenga lungo l'asse delle formula_11. Al contrario delle trasformazioni di Galileo, il tempo non \u00e8 assoluto, si nota immediatamente che due osservatori in moto relativo associeranno ad uno stesso evento, cio\u00e8 ad un punto (x,y,z,t), non solo posizioni differenti, ma anche tempi differenti, dato che formula_24. Il concetto di simultaneit\u00e0 di conseguenza non \u00e8 pi\u00f9 assoluto ma dipende dal sistema di riferimento. In questo modo tuttavia la velocit\u00e0 della luce \u00e8 invariante. Infatti, seguendo l'esempio della sezione precedente, considerando il rapporto:\nse la velocit\u00e0 formula_26 misurata da uno dei due osservatori \u00e8 quella di un raggio di luce\nallora anche per l'altro osservatore la velocit\u00e0 della luce misurata \u00e8 la stessa:\nNel limite di basse velocit\u00e0, formula_29, si ha approssimando che\ne anche\nsicch\u00e9 le trasformazioni di Lorentz si riducono a quelle di Galileo. In altri termini, gli effetti relativistici diventano non trascurabili per velocit\u00e0 confrontabili con quelle della luce.\nLe particelle elementari prive di massa, come i fotoni stessi che costituiscono le onde elettromagnetiche, viaggiano alla velocit\u00e0 della luce e dal punto di vista della teoria della relativit\u00e0 ristretta non \u00e8 concepibile un sistema di riferimento inerziale solidale nel quale queste particelle siano ferme. Infatti le trasformazioni di Lorentz divergono quando la velocit\u00e0 formula_7 si avvicina a formula_1, dato che in questo limite\ne allora il denominatore formula_35 tende a zero, facendo divergere le espressioni per il cambiamento di coordinate.\nLe trasformazioni di Lorentz trattano il tempo come una coordinata allo stesso livello di una qualunque coordinata spaziale. Dato che un evento pu\u00f2 essere sempre individuato tramite la sua posizione nello spazio e lungo l'asse temporale, il formalismo relativistico pu\u00f2 essere costruito in uno spazio a quattro dimensioni, lo spazio-tempo di Minkowski, nel quale le prime tre coordinate coincidono con le normali coordinate spaziali e la quarta \u00e8 rappresentata dal tempo. In questo spaziotempo tuttavia le distanze fra due punti distinti possono essere positive, nulle o anche negative. Le trasformazioni di Lorentz hanno una importante interpretazione geometrica come le trasformazioni lineari che connettono fra loro sistemi diversi di coordinate spazio-temporali lasciando invariata la separazione spazio-temporale fra ogni coppia di eventi.\nContrazione delle lunghezze.\nLa lunghezza formula_36 di un corpo in movimento non \u00e8 invariante, ma subisce una \"contrazione\" nella direzione del moto. Supponiamo di misurare la lunghezza di un corpo in due sistemi di riferimento, nel primo il corpo \u00e8 in moto, mentre nel secondo \u00e8 in quiete. Dall'espressione delle trasformazioni di Lorentz, assumendo come sopra di misurare la lunghezza lungo l'asse formula_11, nel primo sistema di riferimento inerziale si ha\nOgni effetto temporale delle trasformazioni di Lorentz pu\u00f2 essere escluso, dato che nel secondo sistema di riferimento la misura viene effettuata sul corpo in quiete, quindi formula_39 implica anche formula_40 nel primo sistema di riferimento. Dato che formula_41, allora formula_42, ossia nel primo sistema di riferimento inerziale, dove il corpo risulta in moto, le lunghezze sono minori di quelle misurate nel secondo sistema di riferimento dove il corpo \u00e8 in quiete. Invertendo la relazione, si ha:\nLa contrazione delle lunghezze non deve essere vista come se il metro variasse la sua dimensione al cambio di sistema di riferimento. Le misure infatti saranno differenti solo se effettuate da un altro osservatore in moto relativo: la lunghezza del proprio metro e la durata del proprio minuto \u00e8 la stessa per tutti gli osservatori. C'\u00e8 da specificare, inoltre, che il restringimento della lunghezza secondo la teoria della relativit\u00e0 ristretta avviene soltanto nella direzione di avanzamento, e sia lo scorrere pi\u00f9 lento del tempo, sia il restringimento dello spazio, si verificano contemporaneamente.\nDilatazione dei tempi.\nL'intervallo di tempo formula_17 trascorso tra due eventi non \u00e8 invariante, ma subisce una dilatazione se misurato da un orologio di un osservatore in moto rispetto agli eventi. Tale dilatazione \u00e8 data dalla formula\nConfrontando le due formule, si nota che \"dove lo spazio si contrae, il tempo si dilata; e, viceversa, dove il tempo si contrae, lo spazio si dilata\", come affermava Einstein. La relazione diventa pi\u00f9 evidente se si risolvono le due equazioni rispetto a formula_47, da cui si ottiene:\nAlle alte velocit\u00e0 (formula_49 sempre pi\u00f9 prossimo alla velocit\u00e0 della luce formula_1), la contrazione spaziale accorcia la misura delle lunghezze, tanto da renderle tendenti a zero, mentre la dilatazione temporale tende all'infinito.\nSimultaneit\u00e0.\nAnche il concetto di \"simultaneit\u00e0\" perde la sua assolutezza; infatti, se la velocit\u00e0 della luce \u00e8 finita ed \u00e8 la stessa per ogni osservatore, due eventi simultanei in un sistema inerziale non lo sono pi\u00f9 se osservati da un altro sistema inerziale in moto rispetto al primo.\nSe la luce emessa da due lampadine (chiamiamole A e B) equidistanti da un osservatore O, fermo rispetto a esse, lo raggiunger\u00e0 allo stesso istante, allora O considerer\u00e0 i due eventi come simultanei.\nUn osservatore O' in un diverso stato di moto, ovvero in un sistema di riferimento inerziale in moto rettilineo uniforme rispetto a quello in cui O, A e B sono fermi, in generale percepir\u00e0 la luce delle due lampadine in istanti diversi. Anche la meccanica classica prevede che la luce abbia una velocit\u00e0 finita, dunque che a seconda della posizione di un osservatore l'informazione luminosa di due eventi distanti \"simultanei\" possa giungere prima o dopo.\nNell'ambito della meccanica classica, per\u00f2, tutto si deve risolvere svolgendo gli opportuni calcoli che tengano nel debito conto la distanza dagli eventi e la velocit\u00e0 della luce: l'osservatore O', sapendo di essere (ad esempio) pi\u00f9 vicino ad A che a B, calcolando il tempo che intercorre tra il momento in cui riceve l'impulso luminoso di A e quello di B, e conoscendo le distanze relative e la velocit\u00e0 della luce, dovrebbe concludere che \"in realt\u00e0\" gli eventi erano contemporanei. Per fare un altro esempio, se noi vedessimo un semaforo accendersi a pochi metri da noi e, circa otto minuti dopo, osservassimo una eruzione solare, pur avendo percepito in istanti diversi la luce dei due eventi, concluderemmo secondo la meccanica classica (sapendo che la luce del Sole impiega proprio 8 minuti per giungere sulla Terra) che i due eventi sono avvenuti nel medesimo istante.\nCi\u00f2 non risulta valido nell'ambito della relativit\u00e0 speciale. Se O' \u00e8 in moto rispetto a O, A e B (a una velocit\u00e0 sufficientemente alta da apprezzare gli effetti relativistici), anche tenendo nel debito conto come precisato sopra gli effetti della velocit\u00e0 della luce dovr\u00e0 concludere (ad esempio) che A precede B. Un altro osservatore formula_51, con stato di moto opposto, dovr\u00e0 invece concludere che B precede A.\nLa situazione \u00e8 apparentemente paradossale, a causa della concezione \"classica\" dell'esistenza di un tempo assoluto, uguale per tutti i sistemi di riferimento. Venendo a mancare questo, sostituito dallo spazio-tempo relativistico, la simultaneit\u00e0 di due eventi distanti risulta essere legata allo stato di moto dell'osservatore di tali eventi, e non pi\u00f9 assoluta.\nQuesta situazione si verifica soltanto per eventi tra i quali intercorre un intervallo di tipo spaziale, tali cio\u00e8 che \u00e8 impossibile per un raggio di luce (o per qualcosa di pi\u00f9 lento) essere presente a entrambi gli eventi: nell'esempio delle lampadine, in effetti, se esse sono distanti tra loro \"d\", e la loro accensione risulta contemporanea per un osservatore fermo rispetto a esse, un raggio di luce non potr\u00e0 essere presente sia all'accensione di A sia a quella di B, avendo velocit\u00e0 finita.\nLe coppie di eventi per i quali invece la luce (o qualcosa di pi\u00f9 lento) pu\u00f2 presenziare a entrambi, sono dette separate da un intervallo di tipo temporale: questi eventi saranno visti da tutti gli osservatori, qualunque sia il loro stato di moto, nello stesso ordine cronologico (anche se l'intervallo di tempo potr\u00e0 apparire pi\u00f9 breve o pi\u00f9 lungo ai diversi osservatori). Per queste coppie di eventi sussiste dunque una definita relazione cronologica di prima/dopo, indipendente dall'osservatore.\nCinematica e dinamica relativistiche.\nEffetti sul tempo.\nCome detto precedentemente, l'effetto principale \u00e8 la mancanza di accordo tra osservatori diversi sulla simultaneit\u00e0 tra due o pi\u00f9 eventi osservati dai rispettivi sistemi di riferimento.\nConsideriamo due sistemi di riferimento inerziali formula_52 e formula_53 e sia formula_7 la velocit\u00e0 lungo l'asse positivo delle formula_11 con cui formula_53 si muove rispetto a formula_52. In formula_53 un emettitore luminoso, posto a met\u00e0 strada tra due ricevitori distanti uno dall'altro formula_59, emette un lampo di luce che per ragioni di simmetria, raggiunge i due rivelatori simultaneamente all'istante formula_60.\nL'osservatore in formula_52 invece sostiene che il lampo di luce arriva prima al rivelatore di sinistra e poi a quello di destra, perch\u00e9 deve percorrere meno strada verso sinistra in quanto il rivelatore gli viene incontro. Se formula_62 \u00e8 la distanza misurata tra i due ricevitori, allora la luce raggiunger\u00e0 il rivelatore di sinistra all'istante formula_63, mentre raggiunger\u00e0 quello di destra all'istante formula_64.\nQuanto detto comporta anche che due orologi perfettamente sincronizzati nel sistema formula_53, osservati \"simultaneamente\" da formula_52 non lo saranno pi\u00f9, ma quello a sinistra segner\u00e0 un orario maggiore di quello a destra; infatti la differenza si calcola facilmente ponendo una lampada in formula_53 in posizione tale che illumini contemporaneamente i due orologi secondo il punto di vista dell'osservatore fermo in formula_52. Questa lampada dovr\u00e0 essere posta a una distanza di formula_69 dall'orologio di sinistra, e di formula_70 da quello di destra. Allora la luce percorrer\u00e0 un tragitto pi\u00f9 lungo di formula_71 andando verso l'orologio di sinistra, che segner\u00e0 quindi un orario maggiore di formula_72 secondi rispetto a quello di destra.\nCinematica.\nTutta la meccanica classica venne modificata per renderla invariante per trasformazioni di Lorentz, ottenendo risultati diversi dalla visione classica; \u00e8 comunque sempre valido il limite classico. Basandosi sul fatto che per velocit\u00e0 piccole la dinamica di Newton fornisce risultati corretti, si pu\u00f2 supporre che valgano anche in relativit\u00e0 le stesse grandezze, anche se alcune grandezze devono essere ridefinite per accordarsi con la relativit\u00e0 ristretta. In effetti si trova che le stesse leggi di Newton (principio d'inerzia, secondo principio e conservazione della quantit\u00e0 di moto) valgono ugualmente in meccanica relativistica, a patto di ridefinire alcune delle grandezze coinvolte.\n\u00c8 generalmente utilizzato, allo scopo di alleggerire la formulazione e creare degli invarianti per cambiamento di riferimento (quali erano il tempo e l'accelerazione in meccanica classica), un formalismo tensoriale che definisce le grandezze della cinematica non pi\u00f9 grazie ai vettori in R3, ma ai quadrivettori nello Spazio-tempo di Minkowski M quadridimensionale. Data una nuova definizione di tempo proprio, uno scalare realmente indipendente dal sistema di riferimento e legato solo al moto del corpo studiato, si possono derivare, dalla posizione di un corpo nello spazio tempo, la sua quadrivelocit\u00e0 e quadriaccelerazione.\nChiamiamo formula_73 il quadrivettore posizione che identifica la posizione della particella rispetto a un sistema di riferimento inerziale (\"sistema del laboratorio\"), dove \"c\" \u00e8 la velocit\u00e0 della luce, \"t\" la coordinata temporale e \"x\", \"y\", e \"z\" le coordinate spaziali. Differenziando abbiamo:\nDefiniamo tempo proprio il tempo che misurerebbe un orologio posto su una particella in moto vario nello spaziotempo come se si muovesse di moto rettilineo uniforme. In simboli ( |X| indica la norma di Minkowski):\nIl tempo proprio \u00e8 una grandezza utile a parametrizzare la traiettoria di un corpo.\nDefiniamo anche il quadrivettore velocit\u00e0 come formula_76 (\"quadrivelocit\u00e0\") e il quadrivettore accelerazione formula_77 (\"quadriaccelerazione\"). Possiamo quindi esprimere quadrivelocit\u00e0 e quadriaccelerazione in funzione delle ordinarie velocit\u00e0 formula_78 e accelerazione formula_79 come:\nDi seguito sono riportati due casi notevoli, ottenuti applicando le trasformazioni di Lorentz.\nLegge di trasformazione degli angoli.\nSi ricava che la nozione di parallelismo tra due rette \u00e8 invariante, mentre non lo \u00e8 quella di perpendicolarit\u00e0. L'angolo tra due vettori \u00e8 invariante solo se si trovano entrambi in un piano perpendicolare alla velocit\u00e0 relativa tra i due osservatori.\nLegge di composizione delle velocit\u00e0.\nCome diretta conseguenza delle trasformazioni di Lorentz, le velocit\u00e0 si compongono non come normali vettori (vedi regola del parallelogramma) ma in un modo diverso, che tiene conto dell'insuperabilit\u00e0 della velocit\u00e0 della luce. Se nel sistema \"S\" un corpo ha velocit\u00e0 formula_81, e il sistema \"S*\" si muove di velocit\u00e0 formula_82, cio\u00e8 parallela all'asse \"x\" del sistema \"S\", la velocit\u00e0 formula_83 del corpo nel sistema \"S*\" sar\u00e0 data dalle seguenti formule:\nTrasformazione delle accelerazioni.\nNel passaggio da un SdR inerziale ad un altro l'accelerazione di un corpo non \u00e8 invariante. Supponiamo di avere due sistemi di riferimento S e S*; poniamoci inizialmente solidali ad S e ipotizziamo che S* si muova con velocit\u00e0 formula_85. Osserviamo ora una particella che si muove con velocit\u00e0 formula_86 e accelerazione formula_87, allora, nel passaggio da S a S*, le componenti di formula_88 si trasformano nel seguente modo:\nformula_89\nAccelerazione propria.\nSupponiamo di essere in una situazione analoga alla precedente, allora formula_90 SdR inerziale S*: formula_91. L'accelerazione della particella misurata in questo SdR inerziale \u00e8 detta accelerazione propria formula_92.\nNel caso in cui la particella si muova di moto rettilineo lungo l'asse x, formula_93. \nNel caso in cui la particella si muova di moto circolare uniforme, ruotando gli assi in modo che la velocit\u00e0 sia sempre diretta lungo x, formula_94.\nL'accelerazione propria \u00e8 invariante per trasformazioni di Lorentz, infatti il quadrivettore accelerazione formula_95, che in S* assume la forma formula_96, ha norma di Minkowski al quadrato formula_97.\nDinamica.\nIl quadrivettore quantit\u00e0 di moto formula_98(\"quadrimpulso\") \u00e8 definito, similmente alla meccanica newtoniana, come:\ndove \"m\" \u00e8 la massa (\"a riposo\") del corpo. La quantit\u00e0 di moto tridimensionale nel sistema di riferimento dell'osservatore diventa quindi:\nA causa del coefficiente formula_47 la quantit\u00e0 di moto di un corpo tende a infinito quando \"v\" tende alla velocit\u00e0 della luce \"c\". Analogamente, introducendo la \"quadriforza\" formula_102 il secondo principio si esprime come\noppure, ponendo formula_104 chiamata \"forza relativa\" (al sistema galileiano considerato):\nFacciamo l'esempio di una particella sottoposta a una forza costante, come un elettrone sottoposto a un campo elettrico costante. Secondo il senso comune e il secondo principio della dinamica continuando a fornirgli energia esso dovrebbe aumentare linearmente la sua velocit\u00e0. Nella realt\u00e0 per\u00f2, per quanta energia continuiamo a dare, una particella dotata di massa non riuscir\u00e0 mai a raggiungere la velocit\u00e0 della luce e l'accelerazione risultante sar\u00e0 sempre minore. Ci\u00f2 \u00e8 ben spiegato dalla dinamica relativistica: chiamando \"massa relativistica\" il termine formula_106 si desume che la massa inerziale dell'elettrone aumenta con l'aumentare della velocit\u00e0. A velocit\u00e0 prossime a quelle della luce la massa relativistica tende all'infinito. L'aumento della massa avviene a spese dell'energia fornita e la velocit\u00e0 della luce non pu\u00f2 essere raggiunta poich\u00e9 occorrerebbe un'energia infinita. La relazione tra le misure della massa in due sistemi inerziali diversi \u00e8 data da: formula_107 mentre quella della quantit\u00e0 di moto \u00e8: formula_108\nEnergia.\nDefinendo l'energia \"E\" come formula_109 si dimostra facilmente il teorema dell'energia cinetica:\nSviluppando l'energia in serie di Taylor per piccoli formula_111 otteniamo:\nL'energia, approssimata al second'ordine, risulta essere formata da una componente costante formula_113 dipendente solo dalla massa del corpo e dal termine formula_114, uguale all'energia cinetica della meccanica newtoniana (per piccole \"v\" rispetto a \"c\"). L'energia \"E\" \u00e8 quindi la naturale estensione dell'energia cinetica \"classica\". La formula formula_115 riferita all'energia in quiete, la pi\u00f9 conosciuta della Fisica assieme alla 2\u00aa Legge della Dinamica di Newton formula_116, dice in sostanza che l'energia pu\u00f2 trasformarsi in massa e viceversa: in sintesi, energia e massa sono equivalenti.\nQuesto principio \u00e8 quello che si verifica nella fissione nucleare, dove per esempio una massa di 10 grammi di uranio si trasforma in 900.000 miliardi di joule di energia. Tale principio \u00e8 usato nelle centrali nucleari per produrre energia, e anche nelle bombe atomiche.\nParadossi relativistici.\nLe difficolt\u00e0 nell'accettazione della teoria della relativit\u00e0 si manifestarono anche nella formulazione di alcuni esperimenti mentali, chiamati \"paradossi relativistici\", in cui l'applicazione della relativit\u00e0 ristretta porta a conseguenze lontane dal senso comune, se non addirittura contraddittorie (da qui il nome \"paradossi\"). I paradossi relativistici vennero anche usati dai detrattori della relativit\u00e0 per cercare di dimostrare l'incoerenza della teoria stessa.\nAlcuni di questi paradossi non cercano propriamente di evidenziare contraddizioni; sono soltanto delle previsioni fatte dalla teoria che risultano lontane dal senso comune, e quindi sono difficili da spiegare al di fuori di un ambito scientifico rigoroso.\nAltri paradossi tendono invece a cercare contraddizioni interne alla teoria della relativit\u00e0. Un famoso esempio \u00e8 il paradosso dei gemelli, che deve il suo nome alla presentazione che ne fece il filosofo Herbert Dingle negli anni cinquanta. Esso consiste nella situazione di due gemelli, uno dei quali compie un viaggio spaziale verso una stella per tornare quindi sulla Terra. Secondo Dingle, applicando i principi della relativit\u00e0 ristretta, si sarebbe dovuti giungere alla conclusione paradossale che ciascuno dei due gemelli, al ritorno del gemello che era partito, avrebbe dovuto essere \"pi\u00f9 vecchio\" dell'altro. In realt\u00e0, questa situazione non pu\u00f2 essere formalmente risolta all'interno della teoria della relativit\u00e0 ristretta ma solo nell'ambito della relativit\u00e0 generale, in quanto solo quest'ultima si riferisce anche ai sistemi di riferimento non inerziali (l'inversione della velocit\u00e0 dall'andata al ritorno della navicella implica infatti un'accelerazione); tuttavia, \u00e8 possibile darne un'esauriente spiegazione anche nella relativit\u00e0 speciale, trascurando i momenti di accelerazione non nulla, senza giungere a contraddizioni.\nConferme sperimentali.\nGli effetti sulle lunghezze e sugli intervalli di tempo sono normalmente osservati sia in natura sia nei laboratori, dove particelle sono spinte negli acceleratori a velocit\u00e0 vicine a quelle della luce.\nUna prima conferma fu ottenuta grazie all'esperimento di Bruno Rossi e David B. Hall ed \u00e8 legata alla maggiore vita media dei pioni o dei muoni generati dai raggi cosmici nell'alta atmosfera terrestre: questi pioni e muoni esistono mediamente solo per circa 2 milionesimi di secondo, poi si trasformano in altre particelle. Muovendosi al 99% della velocit\u00e0 della luce, la distanza che dovrebbero percorrere si pu\u00f2 calcolare in 300.000 km/s \u00d7 0,99 \u00d7 2 \u00b5s = 0,6\u00a0km. Quindi, percorrendo solo 600 metri, ed essendo prodotti nell'alta atmosfera, essi dovrebbero decadere prima di arrivare sulla superficie della terra. Nella realt\u00e0 essi arrivano fino al livello del mare, cosa che viene interpretata come un aumento della loro vita media a causa dell'alta velocit\u00e0: rispetto a un osservatore sulla superficie terrestre, la durata del loro stato stabile si allunga (perch\u00e9 il loro tempo scorre pi\u00f9 lentamente), e sono quindi in grado di percorrere distanze pi\u00f9 grandi di quelle attese.\nL'equivalenza tra massa ed energia \u00e8 confermata dal difetto di massa: due particelle legate tra loro hanno una massa totale minore della somma delle stesse particelle libere; la differenza di massa \u00e8 dovuta al fatto che le particelle appartengono allo stesso sistema cinetico: nel caso opposto entrambe sommano alla loro massa inerziale quella cinetica."}
{"id": "3668", "revid": "123320815", "url": "https://it.wikipedia.org/wiki?curid=3668", "title": "Ralph Merkle", "text": "Pioniere nella crittografia a chiave pubblica, e pi\u00f9 recentemente un ricercatore e conferenziere sulla nanotecnologia.\nMerkle appare nel romanzo di fantascienza \"L'era del diamante\" come uno degli eroi del mondo dove la nanotecnologia \u00e8 onnipresente"}
{"id": "3669", "revid": "1717538", "url": "https://it.wikipedia.org/wiki?curid=3669", "title": "Richard Feynman", "text": "\u00c8 conosciuto per il suo lavoro nella formulazione dell'integrale sui cammini della meccanica quantistica, la teoria dell'elettrodinamica quantistica, e la fisica della superfluidit\u00e0 dell'elio liquido iper-raffreddato, nonch\u00e9 in fisica delle particelle per la quale ha proposto il modello a partoni. Per aver contribuito allo sviluppo dell'elettrodinamica quantistica, Feynman ricevette il Premio Nobel per la fisica nel 1965 insieme a Julian Schwinger e Shin'ichir\u014d Tomonaga.\nFeynman svilupp\u00f2 uno schema largamente utilizzato per raffigurare le espressioni matematiche che descrivono il comportamento delle particelle subatomiche, che prese in seguito il nome di diagramma di Feynman. Durante la sua vita, Feynman era diventato uno dei pi\u00f9 famosi scienziati al mondo. In un sondaggio del 1999 della rivista britannica \"Physics World\" di 130 fisici di spicco nel mondo si classific\u00f2 come uno dei primi dieci fisici pi\u00f9 grandi di tutti i tempi.\nDurante la seconda guerra mondiale aiut\u00f2 nello sviluppo della bomba atomica e divent\u00f2 noto al grande pubblico negli anni 1980 come membro della commissione Rogers, il comitato che indag\u00f2 sul disastro dello Space Shuttle Challenger. Oltre al suo lavoro in fisica teorica, Feynman viene considerato un pioniere del campo del computer quantistico e gli \u00e8 attribuita l'introduzione del concetto della nanotecnologia. Teneva la cattedra Richard C. Tolman in fisica teorica al California Institute of Technology.\nFeynman \u00e8 stato un divulgatore della fisica sia tramite libri sia tramite conferenze, tra cui una del 1959 sulla nanotecnologia top-down chiamata \"There's Plenty of Room at the Bottom\" e la pubblicazione in tre volumi delle sue lezioni agli studenti undergraduate, \"The Feynman Lectures on Physics\" (tradotto in italiano come \"La fisica di Feynman\"). Feynman deve la sua notoriet\u00e0 anche ai suoi libri semi-autobiografici \"Surely You're Joking, Mr. Feynman!\" e \"What Do You Care What Other People Think?\" (in italiano rispettivamente \"Sta scherzando, Mr Feynman!\" e \"Che t'importa di ci\u00f2 che dice la gente?\") e dei libri scritti su di lui come \"Tuva or Bust!\" di Ralph Leighton e la biografia \"Genius: The Life and Science of Richard Feynman\" di James Gleick.\nBiografia.\nRichard Phillips Feynman nacque l'11 maggio 1918 a Manhattan da una famiglia ebraica ashkenazita di origini russe e polacche, e visse la maggior parte della giovinezza nel quartiere di Far Rockaway nel Queens (un borough di New York). Al padre Melville, un venditore di uniformi, va ascritto il merito di averne saputo stimolare la curiosit\u00e0, proponendogli, fin dalla pi\u00f9 tenera et\u00e0, letture e problemi di carattere scientifico. Un esempio significativo dell'influenza del padre \u00e8 riportato nella raccolta di aneddoti \"Che t'importa di ci\u00f2 che dice la gente?\" e riguarda i limiti della scienza, specialmente in riferimento al concetto di inerzia nella seconda legge della dinamica.\nLa sua vivace intelligenza trov\u00f2 nei volumi dell'Enciclopedia Britannica un fertile terreno di coltura, che venne precocemente ampliato ricorrendo a testi specifici di matematica. Feynman si dedic\u00f2 autonomamente al calcolo differenziale molto prima dei suoi coetanei e arriv\u00f2 a sviluppare indipendentemente una serie di notazioni e strumenti per rappresentare e trattare le funzioni trigonometriche elementari. Questa abilit\u00e0 nel costruirsi strumenti applicativi su misura la si ritrova negli anni della maturit\u00e0 scientifica, con lo sviluppo dei diagrammi di Feynman e degli integrali di Feynman, che avrebbero costituito la \"balestra in un mondo in cui tutti erano armati di arco e frecce\". I suoi interessi nel campo della scienza furono molteplici e riguardarono anche la chimica, la biologia e l'elettronica.\nPartecipazione al Progetto Manhattan.\nConsegu\u00ec la laurea e il dottorato in fisica al MIT e a Princeton. Mentre portava avanti il dottorato di ricerca, il suo riconosciuto talento per la fisica e la matematica gli valse un posto all'interno del Progetto Manhattan, con il quale il governo degli Stati Uniti si proponeva di sviluppare la prima bomba nucleare. Feynman \u00e8 anche l'unica persona ad aver visto l'esplosione nucleare di Trinity a occhio nudo, con la sola protezione del vetro del parabrezza di un autocarro per schermare le radiazioni ionizzanti nocive; \u00e8 stato ipotizzato che questo o altri esperimenti abbiano causato danni futuri alla sua salute. La conclusione del progetto gli provoc\u00f2 emozioni contrastanti a causa dell'uso bellico della bomba atomica sganciata sul Giappone nel 1945. Va notato inoltre che nel 1946, mentre si trovava a Los Alamos, la sua prima moglie, Arlene, mor\u00ec di tubercolosi.\nL'insegnamento e il Premio Nobel.\nDopo la seconda guerra mondiale accett\u00f2 una cattedra alla Cornell University, dove riprese a sviluppare l'idea su cui stava lavorando prima della guerra; si trattava di un metodo per calcolare le probabilit\u00e0 di transizione da uno stato quantistico a un altro. Svilupp\u00f2 cos\u00ec, basandosi sulle idee di Paul Dirac e Werner Karl Heisenberg un nuovo formalismo per la meccanica quantistica, denominato integrale sui cammini, grazie al quale pot\u00e9 elaborare in seguito l'elettrodinamica quantistica, che gli valse il premio Nobel per la fisica nel 1965 assieme a Sin-Itiro Tomonaga e Julian Schwinger. Tale integrale, noto anche come \"somma sulle storie\" di Feynman \u00e8 stato utilizzato in seguito da Stephen Hawking, nell'ambito dell'interpretazione a molti mondi, per elaborare le teorie della \"cosmologia top down\" (un modello di fine-tuned Universe) e dello stato di Hartle-Hawking. \nElabor\u00f2 delle formule, note come \"formule di Feynman\", attraverso cui \u00e8 possibile dedurre i potenziali ritardati di Li\u00e8nard e Wiechert relativi a campi prodotti da una carica puntiforme che si muove di moto arbitrario in un riferimento inerziale e che, sulla base del principio di sovrapposizione, permettono poi di esprimere i potenziali prodotti da un qualsiasi sistema di cariche in moto arbitrario. Dall'espressione formale di questi potenziali, in particolare risalta il ruolo del tempo e delle sue relative simmetrie nei fenomeni elettromagnetici.\nA partire dagli anni cinquanta fu docente di fisica al California Institute of Technology e si occup\u00f2 di superfluidit\u00e0, superconduttivit\u00e0 e del decadimento beta dei neutroni. Le lezioni di fisica tenute al California Institute of Technology negli anni compresi tra il 1962 e il 1964 sono state raccolte in una serie di volumi apprezzati da generazioni di fisici e oggetto di numerose ristampe (v. \"The Feynman Lectures on Physics\").\nDisastro dello Space Shuttle Challenger.\nFeynman era esitante a unirsi alla commissione Rogers, incaricata nel 1986 dal presidente Ronald Reagan di indagare sulle cause del disastro dello Space Shuttle Challenger. Disse a sua moglie: \"Washington D.C. \u00e8 un grande mondo misterioso per me, con una forza straordinaria.\" Lei lo convinse ad unirsi, dicendo che avrebbe potuto scoprire qualcosa che altri non avevano notato. Dato che Feynman non si era tirato indietro dall'incolpare la NASA per il disastro, si \u00e8 scontrato con William Rogers, presidente della commissione ed ex Segretario di Stato. Durante una pausa in un'udienza, Rogers disse a Neil Armstrong, un altro membro della commissione: \"Feynman sta diventando un rompiscatole.\" Durante un'udienza trasmessa in TV, Feynman dimostr\u00f2 che il materiale usato negli O-ring dello shuttle era diventato meno resiliente con il freddo della notte precedente il lancio. Fece analizzare un campione di quel materiale immerso in acqua gelata. In conclusione, la commissione determin\u00f2 che il disastro era stato causato dall'O-ring primario che non si era sigillato adeguatamente per l'insolito freddo a Cape Canaveral.\nFeynman ha dedicato la seconda met\u00e0 del suo libro \"Che t'importa di ci\u00f2 che dice la gente\" alla sua esperienza nella commissione Rogers, divagando dai soliti aneddoti, brevi e scherzosi per un racconto esteso e sobrio. Il resoconto di Feynman rivela una disconnessione tra gli ingegneri della NASA e i dirigenti che fu molto pi\u00f9 impressionante di quello che si aspettava. Le sue interviste ai manager di alto rango della NASA hanno rivelato fraintendimenti sorprendenti di concetti elementari. Ad esempio, i manager della NASA hanno dichiarato che c'era una possibilit\u00e0 su 100.000 di un fallimento catastrofico dello shuttle, ma Feynman ha scoperto che gli ingegneri proprio della NASA stimarono quella probabilit\u00e0 a 1 su 200. Ha concluso che la stima della direzione della NASA sull'affidabilit\u00e0 dello Space Shuttle non era realistica, ed era particolarmente arrabbiato per il fatto che la NASA la avesse usata per reclutare Christa McAuliffe nel programma Teacher-in-Space. Mise inoltre in guardia nella sua appendice al rapporto della Commissione (che \u00e8 stato incluso solo dopo aver minacciato di non firmare il rapporto) sul fatto che \"Per una tecnologia di successo, la realt\u00e0 deve avere la precedenza sulle pubbliche relazioni, poich\u00e9 la natura non pu\u00f2 essere ingannata.\"\nAltri interessi e personalit\u00e0.\nAlle riconosciute doti di fisico affiancava un senso dell'umorismo fuori dal comune e un carattere eccentrico e originale (molti aneddoti sulla sua vita sono raccontati in prima persona nelle raccolte di scritti autobiografici \"Sta scherzando, Mr. Feynman!\" e \"Che ti importa di cosa dice la gente?\"); aveva la passione per la musica - suonava il bongo, talvolta con una band in locali notturni anche in et\u00e0 matura - e per le arti figurative: eseguiva ritratti femminili a matita che firmava come 'Ofey', talvolta nudi raffiguranti prostitute e spogliarelliste che frequentavano i bar di Los Angeles dove Feynman si esibiva come musicista. Amava definirsi \"Nobelist Physicist, teacher, storyteller, bongo player\", ovvero \"Fisico premio Nobel, insegnante, cantastorie, suonatore di bongo\".\nQuando fu arruolato nell'esercito durante la guerra, fu subito assegnato ad incarichi scientifici riguardanti la balistica; si divertiva ad aprire quasi ogni serratura o cassaforte, gettando regolarmente nel panico i responsabili della sicurezza del progetto, fino a che venne scelto per il Progetto Manhattan. A rendere ancora pi\u00f9 surreale e divertente il tutto, scopr\u00ec a guerra finita, durante la tradizionale visita medica di leva, di non raggiungere un profilo psichico sufficientemente equilibrato per poter vestire la divisa.\nSua caratteristica era anche una certa insofferenza verso gli impegni ufficiali, la fama inopportuna e le regole della societ\u00e0, manifestata anche nell'occasione dell'assegnazione del Nobel. Il libro \"Sta scherzando, Mr. Feynman!\" si conclude con la trascrizione di una conferenza, in cui vengono messe in ridicolo alcune teorie pseudoscientifiche, mostrandone i molti parallelismi con il fenomeno del Cargo cult, e come il rigore metodologico, definito dal concetto di integrit\u00e0 scientifica, sia la componente fondamentale per distinguere cosa \u00e8 scienza da cosa non lo \u00e8.\nA Los Alamos, durante il Progetto Manhattan, Richard Feynman scrisse in una lettera a sua moglie Arlene che l'espansione decimale della frazione 1/243 si ripete in maniera piuttosto divertente:\nQuesta lettera irrit\u00f2 il censore della posta fra Los Alamos e il mondo esterno, che temette che la serie di numeri potesse comunicare segreti tecnici. Divertito, Feynman precis\u00f2 che se realmente si divide 1 per 243, si ottiene quella serie di cifre, cos\u00ec non ci pu\u00f2 essere pi\u00f9 \"informazione\" nella lunga serie di numeri di quanta ve ne sia nel singolo numero 243. \nEgli possedeva inoltre un piccolo furgone-automobile decorato da lui stesso con i diagrammi da lui inventati e a cui aveva installato la targa personalizzata (possibile nella legislazione californiana) con la scritta QANTUM. In questo furgone spesso si muoveva e a volte ospitava gli studenti, trattandoli in maniera cordiale e allegra, il che lo fece diventare uno dei professori universitari pi\u00f9 amati e popolari. Nell'episodio \"La corrosione dell'addio al celibato\" della sit-com \"The Big Bang Theory\" i protagonisti fanno un viaggio in Messico, affittando il furgone di Feynman; per le riprese \u00e8 stato utilizzato il veicolo originale.\nFeynman era distinguibile anche per il suo forte accento e abbigliamento tipici degli Stati Uniti meridionali, residuo degli anni nel New Mexico.\nOpposizione alla teoria delle stringhe.\nIn un'intervista poco prima della morte, espresse cos\u00ec la sua opinione sui colleghi sostenitori della teoria delle stringhe, un'ipotetica teoria del tutto mai verificata sperimentalmente: \"\u00abNon mi piace il fatto che non calcolano alcunch\u00e9... Non mi piace che non verifichino le loro idee... Non mi piace che quando ci sono disaccordi con un esperimento, essi confezionino una spiegazione, un aggiustamento, per poi dire, \"Beh, potrebbe ancora essere giusta\"\u00bb\".\nMalattia e morte.\nRichard Feynman fu colpito nel 1979 da due rare forme di tumore: il liposarcoma e la macroglobulinemia di Waldenstrom. Mor\u00ec a 69 anni, poco tempo dopo aver subito un'operazione di asportazione del sarcoma che si era ripresentato allo stomaco. Le sue ultime parole furono \"\u00abNon sopporterei di morire due volte. \u00c8 una cosa cos\u00ec noiosa\u00bb\".\nEredit\u00e0 scientifica.\nFeynman \u00e8 ritenuto il padre delle nanotecnologie, avendo considerato per la prima volta nel 1959, con un noto discorso passato alla storia come \"There's Plenty of Room at the Bottom\", la possibilit\u00e0 di manipolazione diretta degli atomi nella sintesi chimica. \u00c8 inoltre considerato uno degli ispiratori del computer quantistico."}
{"id": "3670", "revid": "554814", "url": "https://it.wikipedia.org/wiki?curid=3670", "title": "Robot", "text": "Un robot (pron. \"rob\u00f2t\" o \"rob\u00f3\", all'inglese \"r\u00f2bot\"; dalla parola ceca \"robota\" che significa \"lavoro pesante\", a propria volta derivata dall'antico slavo ecclesiastico \"rabota\", servit\u00f9), raramente italianizzato in roboto (\"r\u00f2boto\"), \u00e8 una qualsiasi macchina (pi\u00f9 o meno antropomorfa) in grado di svolgere pi\u00f9 o meno indipendentemente un lavoro al posto dell'uomo.\nOrigine del termine.\nIl termine \"robot\" deriva dal termine ceco \"robota\", che significa \"lavoro pesante\" o \"lavoro forzato\" (al plurale in ceco \u00e8 \"roboty\", mentre in italiano \u00e8 invariabile). L'introduzione di questo termine si deve allo scrittore ceco Karel \u010capek, il quale us\u00f2 per la prima volta il termine nel 1920 nel suo dramma teatrale \"I robot universali di Rossum\" per definire l'operaio artificiale. In realt\u00e0 come affermato dall'autore stesso nel testo \"La parola robot\", non fu il vero inventore della parola, che gli venne suggerita al posto dell'originario \"labor\" dal fratello Josef, scrittore e pittore cubista. I due avevano gi\u00e0 affrontato il tema in alcuni testi scritti a quattro mani e in particolare nel racconto del 1917 di Josef \u010capek, \"Opilec\" (\"L'ubriacone\"), nel quale per\u00f2 aveva usato il termine \"automat\", automa. Il grande successo delle rappresentazioni dell'opera di \u010capek in tutto il mondo serv\u00ec a diffondere il termine robot, che \u00e8 stato poi assimilato in quasi tutte le lingue del mondo.\nSecondo altre ricerche, tuttavia, la parola robot compariva gi\u00e0 verso la met\u00e0 del XIX secolo: in \"The Modern Vassal\" di John Wilmer (1849), in \"Elements of Political Economy\" di Henry Dunning Macleod (1848), in \"The Village Notary. A Romance of Hungarian Life\" di J\u00f3zsef E\u00f6tv\u00f6s (1850), in \"Austria\" di Peter Evan Turnbull (1849), in \"Hungary in 1851\" di Charles Loring Brace (1852), in \"Il caso dell'uomo deforme\" di Sir Arthur Conan Doyle (1893). Il vocabolo risulterebbe dunque esistente oltre mezzo secolo prima che la adoperasse \u010capek e ben diffuso in Europa centro-orientale per indicare la servit\u00f9 della gleba. Esiste inoltre un vocabolario ceco-italiano stampato nel 1831 a Praga che registra la parola robot traducendola come \"giorni di lavoro\". In conclusione, il vocabolo non sarebbe stato coniato da \u010capek ma risalirebbe, almeno, a quasi un secolo prima di questa sua attribuzione.\nLa radice della parola non \u00e8 solo della lingua ceca, infatti parole simili esistono in varie lingue slave: \"robota\" significa \"lavoro\" anche in polacco, ed in russo ed ucraino \u00e8 \"rabota\"; in polacco esiste anche il termine \"robotnik\", operaio, mentre il verbo \"robi\u0107\" significa fare.\nAnche se i robot di \u010capek erano uomini artificiali organici, la parola robot viene quasi sempre usata per indicare un uomo meccanico. Il termine androide (dal greco \"an\u00e8r, andr\u00f2s\", uomo, e che quindi pu\u00f2 essere tradotto \"a forma d'uomo\") pu\u00f2 essere usato in entrambi i casi, mentre un cyborg (\"organismo cibernetico\" o \"uomo bionico\") indica una creatura che combina parti organiche e meccaniche (uomo bionico).\nIl termine \"robotica\" venne usato per la prima volta (su carta stampata) nel racconto di Isaac Asimov intitolato \"Bugiardo!\" (\"Liar!\", 1941), presente nella sua famosa raccolta \"Io, Robot\". In esso, egli citava le \"tre regole della robotica\", che in seguito divennero le Tre leggi della robotica (poi accresciute a quattro con l'introduzione della Legge Zero).\nL'idea di persone artificiali risale almeno all'antica leggenda di Cadmo, che seppell\u00ec dei denti di drago che si trasformarono in soldati; e al mito di Pigmalione, la cui statua di Galatea prese vita. Nella mitologia classica, il deforme dio del metallo (Vulcano o Hephaestus) cre\u00f2 dei servi meccanici, che andavano dalle intelligenti damigelle dorate a pi\u00f9 utilitaristici tavoli a tre gambe che potevano spostarsi di loro volont\u00e0. La leggenda ebraica ci parla del Golem, una statua di argilla, animata dalla magia cabalistica. Nell'estremo Nord canadese e nella Groenlandia occidentale, le leggende Inuit raccontano di Tupilaq (o Tupilak), che pu\u00f2 essere creato da uno stregone per dare la caccia e uccidere un nemico. Usare un Tupilaq per questo scopo pu\u00f2 essere un'arma a doppio taglio, in quanto una vittima abbastanza ferrata in stregoneria pu\u00f2 fermare un Tupilaq e \"riprogrammarlo\" per cercare e distruggere il suo creatore.\nIl primo progetto documentato di un robot umanoide venne fatto da Leonardo da Vinci attorno al 1495. Degli appunti di Da Vinci, riscoperti negli anni cinquanta, contengono disegni dettagliati per un cavaliere meccanico, che era apparentemente in grado di alzarsi in piedi, agitare le braccia e muovere testa e mascella. Il progetto era probabilmente basato sulle sue ricerche anatomiche registrate nell\"Uomo vitruviano\". Non si sa se tent\u00f2 o meno di costruire il robot (vedi: Automa cavaliere di Leonardo).\nIl primo robot funzionante conosciuto venne creato nel 1738 da Jacques de Vaucanson, che fabbric\u00f2 un androide che suonava il flauto, cos\u00ec come un'anatra meccanica che, secondo le testimonianze, mangiava e defecava. Nel racconto breve di E.T.A. Hoffmann \"L'uomo di sabbia\" (1817) compariva una donna meccanica a forma di bambola, nel racconto \"Storia filosofica dei secoli futuri\" (1860) Ippolito Nievo indic\u00f2 l'invenzione dei robot (da lui chiamati 'omuncoli', 'uomini di seconda mano' o 'esseri ausiliari') come l'invenzione pi\u00f9 notevole della storia dell'umanit\u00e0, e in \"Steam Man of the Prairies\" (1865) Edward S. Ellis espresse l'affascinazione americana per l'industrializzazione. Giunse un'ondata di storie su automi umanoidi, che culmin\u00f2 nell\"Uomo elettrico\" di Luis Senarens, nel 1885.\nUna volta che la tecnologia avanz\u00f2 al punto che la gente intravedeva delle creature meccaniche come qualcosa pi\u00f9 che dei giocattoli, la risposta letteraria al concetto di robot riflett\u00e9 le paure che gli esseri umani avrebbero potuto essere rimpiazzati dalle loro stesse creazioni. \"Frankenstein\" (1818), che viene spesso definito il primo romanzo di fantascienza, \u00e8 divenuto un sinonimo di questa tematica. Quando il dramma di \u010capek, \"R.U.R.\", introdusse il concetto di una catena di montaggio operata da robot che costruivano altri robot, il tema prese delle sfumature politiche e filosofiche, ulteriormente disseminate da film classici come \"Metropolis\" (1927), il popolare \"Guerre stellari\" (1977), \"Blade Runner\" (1982) e \"Terminator\" (1984).\nNella introduzione al suo romanzo \"Abissi d'acciaio\", Asimov ha detto di avere fatto in tale serie \"Il primo uso della parola robotica nella storia del mondo, per quanto ne so\".\nDescrizione.\nNel linguaggio comune, un \"robot\" \u00e8 un'apparecchiatura artificiale che compie determinate azioni in base ai comandi che gli vengono dati e alle sue funzioni, sia in base ad una supervisione diretta dell'uomo, sia autonomamente basandosi su linee guida generali, magari usando processi di intelligenza artificiale; questi compiti tipicamente dovrebbero essere eseguiti al fine di sostituire o coadiuvare l'uomo, come ad esempio nella fabbricazione, costruzione, manipolazione di materiali pesanti e pericolosi, o in ambienti proibitivi o non compatibili con la condizione umana o semplicemente per liberare l'uomo da impegni.\nUn robot cos\u00ec definito dovrebbe essere dotato di connessioni guidate dalla retroazione tra percezione e azione, e non dal controllo umano diretto. L'azione pu\u00f2 prendere la forma di motori elettromagnetici, o attuatori, che muovono un arto, aprono e chiudono una pinza, o fanno deambulare il robot. Il controllo passo-passo e la retroazione sono forniti da un programma che viene eseguito da un computer esterno o interno al robot, o da un microcontroller. In base a questa definizione, il concetto di \"robot\" pu\u00f2 comprendere quasi tutti gli apparati automatizzati.\nIn alternativa, il termine \"robot\" viene usato per indicare un \"essere artificiale\", un automa o androide, che \"replichi\" e somigli ad un animale (reale o immaginario) o ad un uomo. Il termine ha finito per essere applicato a molte macchine che sostituiscono direttamente un umano o un animale, nel lavoro o nel gioco. In questo modo, un robot pu\u00f2 essere visto come un tentativo di biomimica. L'antropomorfismo \u00e8 forse ci\u00f2 che ci rende cos\u00ec riluttanti a riferirci a una moderna e complessa lavatrice, come a un robot. Comunque, nella comprensione moderna, il termine implica un grado di autonomia che escluderebbe molte macchine automatiche dal venire chiamate robot. Si tratta di una ricerca per robot sempre pi\u00f9 autonomi, il che \u00e8 il maggiore obbiettivo della ricerca robotica e il motivo che guida gran parte del lavoro sull'intelligenza artificiale.\nLe discipline coinvolte nella progettazione e realizzazione dei robot sono molteplici: robotica, cibernetica, meccanica, automatica, elettronica, meccatronica, informatica, intelligenza artificiale, ecc.\nCaratteristiche.\nI robot utilizzati sono di fatto dei sistemi ibridi complessi costituiti da vari sottosistemi quali computer (es. microcontrollori) ovvero da una parte hardware elettronica opportunamente programmata tramite software che regola o controlla una parte meccanica costituita da servomeccanismi per l'esecuzione dei compiti meccanici desiderati; esistono moltissime tipologie di Robot differenti sviluppate per assolvere i compiti pi\u00f9 disparati. Ormai \u00e8 larghissimo l'impiego dei robot nell'industria metalmeccanica (es. catene di montaggio) e non solo. Si possono catalogare i robot in due macro categorie: \"autonomi\" e \"non autonomi\".\nRobot non autonomi.\nI robot \"non autonomi\" sono i classici robot utilizzati per adempiere a specifici compiti che riescono ad assolvere in maniera pi\u00f9 efficace dell'uomo; alcuni casi sono i robot utilizzati nelle fabbriche (robot industriale) con l'enorme vantaggio di poter ottenere una produzione pi\u00f9 precisa, veloce ed a costi ridotti senza utilizzo o con ridotta manodopera umana; oppure i robot utilizzati per lavorare in ambienti ostili (ad esempio su Marte) o con sostanze tossiche; questi robot sono detti \"non autonomi\" poich\u00e9 sono guidati da un software deterministico che fa eseguire loro il lavoro in modo ripetitivo (vedi automazione industriale) oppure sono direttamente pilotati dall'uomo (vedi i robot utilizzati dagli artificieri).\nTra gli esempi di robot \"non autonomi\" gli ultimi esemplari introdotti nella catena di montaggio del modello Fiesta negli stabilimenti di Colonia in Germania della Casa automobilistica Ford. Gi\u00e0 dall'agosto 2016 sono in fase di sperimentazione l'uso dei CO-BOTS robot collaborativi in grado di lavorare insieme agli operai della catena di montaggio.\nRobot autonomi.\nI robot \"autonomi\" sono invece caratterizzati dal fatto che operano in totale autonomia ed indipendenza dall'intervento umano e sono in grado di prendere decisioni anche a fronte di eventi inaspettati. Questi Robot sono programmati solitamente con algoritmi che si rifanno a tecniche di intelligenza artificiale: algoritmi genetici, logica fuzzy, apprendimento automatico, reti neurali. I robot autonomi sono adatti a svolgere compiti in ambienti non noti a priori; tipicamente si tratta di robot mobili. Alcuni piccoli robot autonomi vengono utilizzati per il taglio dell'erba nei giardini e nelle pulizie domestiche: essi autonomamente decidono quando partire, dove tagliare/pulire e quando tornare alla base per ricaricarsi.\nNell'industria cinematografica l'uso dei robot \u00e8 applicato nella realizzazione degli effetti speciali, realizzando macchine comandate (gli animatronic) che simulino al meglio la verosimiglianza dei movimenti (ad esempio lo squalo utilizzato nel film \"Lo squalo\" o i dinosauri di \"Jurassic Park\"). Massimi realizzatori di questo genere di robot sono stati Carlo Rambaldi e Stan Winston.\nSviluppi futuri.\nQuando gli studiosi di robotica iniziarono i primi tentativi di imitare l'andatura di uomini e animali, scoprirono che era incredibilmente difficile; era richiesta una capacit\u00e0 di calcolo molto superiore a quella disponibile all'epoca. Cos\u00ec si diede enfasi ad altre aree di ricerca. Semplici robot con le ruote furono usati per condurre esperimenti su comportamento, navigazione, e studio del percorso. Quando gli ingegneri furono pronti a tentare di far camminare di nuovo i robot, scelsero di provare con esapodi o altre piattaforme a pi\u00f9 zampe, simili per forma e movimento agli insetti ed agli artropodi. Questa scelta ha portato a risultati di grande flessibilit\u00e0 ed adattabilit\u00e0 a diversi ambienti. La maggiore stabilit\u00e0 statica data dalle quattro o pi\u00f9 zampe rende pi\u00f9 facile il lavorare con loro. Solo verso la fine del ventesimo secolo si sono fatti progressi verso robot deambulanti bipedi.\nUn altro campo di grandi progressi \u00e8 quello medico. Alcune societ\u00e0 produttrici hanno ottenuto le necessarie autorizzazioni per poter far utilizzare i loro robot in operazioni chirurgiche dall'invasivit\u00e0 minima. Un settore affine, quello dell'automazione dell'attivit\u00e0 di laboratorio analitico, vede robot da banco impegnati nelle attivit\u00e0 routinarie di incubazione, manipolazione di campioni ed analisi chimica e biochimica.\nAltri campi in cui \u00e8 probabile che i robot sostituiscano il lavoro umano sono l'esplorazione del mare profondo e l'esplorazione spaziale. Per questi compiti sono di norma preferite delle strutture robotiche di tipo artropode. Mark W. Tilden ex ricercatore dei Los Alamos National Laboratories si \u00e8 specializzata in \"gambe\" economiche, piegabili ma non snodate, mentre altri cercano di replicare il movimento tipico dei granchi.\nIl 17 agosto 2016 la NASA annuncia che su Marte potrebbero andare dei robot umanoidi in grado di accompagnare l'uomo nelle prossime missioni spaziali. Per tale motivo l'Ente americano ha lanciato un concorso internazionale per incentivarne la messa a punto. Tale programmazione consentir\u00e0 all'umanoide di aiutare gli astronauti umani a compiere operazioni utili e propedeutiche alla nostra sopravvivenza come la preparazione dell'habitat iniziale, la messa a punto delle linee di comunicazione e i sistemi di supporto vitale cos\u00ec come l'impostazione delle primissime fasi della ricerca scientifica sul suolo marziano. La sfida \u00e8 gi\u00e0 aperta e, dopo le iscrizioni, per la programmazione di robot-astronauti in grado di identificare e riparare guasti vari interni ed esterni ai moduli spaziali, si preannuncia che le sfide termineranno nel giugno del 2017.\nRobot alati sperimentali e altri esempi che sfruttano la biomimica sono nelle prime fasi di sviluppo. I cosiddetti \"nanomotori\" e gli \"smart wire\" promettono di semplificare drasticamente il movimento, mentre sembra probabile che la stabilizzazione in volo verr\u00e0 migliorata da giroscopi estremamente piccoli. Un impulso fondamentale a questo tipo di lavoro \u00e8 data dalla ricerca militare nelle tecnologie di spionaggio.\nUn settore in pieno sviluppo \u00e8 rappresentato anche dai sistemi per la manipolazione con ritorno di forza, le cosiddette interfacce aptiche.\nPossibili pericoli.\nLa preoccupazione sulla competizione di robot con i loro creatori, che li porterebbe a ribellarsi o addirittura sterminare la specie umana, \u00e8 fortemente influenzata dalla narrativa fantascientifica. Nella serie di racconti \"Io, Robot\", Isaac Asimov enunci\u00f2 le Tre Leggi della Robotica nel tentativo di controllare la competizione fra robot ed esseri umani:\nLa soluzione del problema per\u00f2 non \u00e8 cos\u00ec semplice: Asimov stesso ha basato molti dei suoi racconti e romanzi sui problemi dell'applicabilit\u00e0 e sufficienza delle Tre Leggi. Le leggi che potrebbero o dovrebbero applicarsi ai robot o ad altro \"capitale autonomo\" in cooperazione o in competizione con gli esseri umani ha stimolato l'indagine macroeconomica di tale competizione da parte di Alessandro Acquisti che si \u00e8 basato su un lavoro molto pi\u00f9 vecchio di John von Neumann.\nLe macchine che nella realt\u00e0 vengono comunemente chiamate robot sono dei semplici meccanismi automatici, capaci di muoversi ma solo in base alle precise istruzioni fornitegli. Non hanno n\u00e9 volont\u00e0, n\u00e9 coscienza di s\u00e9 o del mondo che li circonda. Quindi gli eventuali incidenti che possono accadere (come a Jackson nel Michigan, il 21 luglio 1984, un robot industriale schiacci\u00f2 un operaio contro una sbarra di sicurezza) non sono concettualmente diversi dagli incidenti provocati dal crollo di un pavimento. Gli scenari fantascientifici di \"rivolta\" dei robot contro gli esseri umani non sono impossibili, ma presuppongono che i robot in futuro possano diventare assai pi\u00f9 sofisticati e utilizzare un livello molto avanzato di intelligenza artificiale.\nOltre ai problemi etici di responsabilit\u00e0 dei robot,vi sono i problemi di carattere penale di difficile soluzione ad esempio nell'autovettura autonoma.\nIn campo militare forti preoccupazioni sono emerse per i robot autonomi armati tanto che nel 2015 Max Tegmark si \u00e8 fatto promotore di una lettera di denuncia dei pericoli insiti nella corsa agli armamenti, di armi autonome che scelgono e colpiscono i bersagli senza l'intervento umano e che per la loro economicit\u00e0 saranno alla portata di chiunque, la lettera \u00e8 stata sottoscritta da Stephen Hawking e da migliaia di illustri ricercatori di IA e di robotica.\nNel settembre 2018 il Parlamento Europeo emette una Risoluzione sui pericoli derivanti da robot con sistemi d'arma completamente autonomi\nCategorie di relazione con i robot.\nKevin Kelly ha individuato quattro categorie di relazione che abbiamo con i robot :\nCompetizioni.\nDean Kamen, fondatore di FIRST, e dell'American Society of Mechanical Engineers (ASME) ha creato un forum competitivo che ispira i giovani, le loro scuole e le comunit\u00e0 ad apprezzare la scienza e la tecnologia.\nLe loro Robotics Competition sono delle competizioni multinazionali che riuniscono giovani e professionisti per risolvere un problema di progettazione ingegneristica in modo intenso e competitivo. Nel 2003 le competizioni hanno interessato pi\u00f9 di 20.000 studenti suddivisi in oltre 800 squadre per 24 competizioni. Le squadre provenivano da Canada, Brasile, Regno Unito e Stati Uniti. Contrariamente alle competizioni di sumo robotico che si svolgono regolarmente in alcuni luoghi, o le competizioni tra \"robot da battaglia\" mostrate in televisione, queste comprendono la fase di creazione del robot.\nRoboCup \u00e8 un'organizzazione dedicata allo sviluppo di una squadra di robot completamente autonomi, che sia in grado di vincere entro il 2050 una partita di calcio contro la squadra campione del mondo. Esistono molte e diverse federazioni, che vanno dai robot a ruote a quelli a quattro zampe, solo verso il 2004 sono iniziate le competizioni per robot umanoidi, per i quali si riscontrano ancora problemi di stabilit\u00e0 nella deambulazione. A differenza di altre manifestazioni, la Robocup ha degli scopi soprattutto scientifici, i membri sono soprattutto rappresentanti di universit\u00e0, ed \u00e8 sempre accompagnata da convegni dove si illustrano le nuove scoperte."}
{"id": "3672", "revid": "124400362", "url": "https://it.wikipedia.org/wiki?curid=3672", "title": "R (software)", "text": "R \u00e8 un linguaggio di programmazione e un ambiente di sviluppo specifico per l'analisi statistica dei dati. Venne scritto inizialmente dal matematico e statistico canadese Robert Gentleman, e dallo statistico neozelandese Ross Ihaka.\nDescrizione.\n\u00c8 un software libero in quanto viene distribuito con la licenza GNU GPL, ed \u00e8 disponibile per diversi sistemi operativi (ad esempio Unix, GNU/Linux, macOS, Microsoft Windows). Il suo linguaggio orientato agli oggetti deriva direttamente dal pacchetto \"S\" distribuito con una licenza non open source e sviluppato da John Chambers e altri presso i \"Bell Laboratories\".\nDalla met\u00e0 del 1997 si \u00e8 aggiunto ai due sviluppatori iniziali un gruppo di programmatori (tra cui John Chambers) con diritti di scrittura sul progetto.\nAd ottobre 2014 il TIOBE Programming Community Index posiziona \"R\" al 15\u00ba posto.\nLa sua popolarit\u00e0 \u00e8 dovuta anche all'ampia disponibilit\u00e0 di moduli distribuiti con la licenza GPL e organizzati in un apposito sito chiamato \"CRAN\" (= \"Comprehensive R Archive Network\"), in analogia a CTAN e CPAN.\nTramite questi moduli \u00e8 possibile estendere di molto le capacit\u00e0 del programma. Per dare un'idea si consideri che, oltre alle molte funzioni statistiche aggiuntive, esistono moduli che permettono la comunicazione con database (sia con driver specifici che tramite connessioni ODBC) o con sistemi GIS come ad esempio GRASS GIS.\nAnche se il linguaggio \u00e8 fornito con un'interfaccia a riga di comando, sono disponibili diverse interfacce grafiche che consentono di integrare \"R\" con diversi pacchetti tra cui Emacs tramite Emacs-mode ESS (\"Emacs Speaks Statistics\"). Una rassegna delle GUI disponibili pu\u00f2 essere trovata sul sito R GUI projects. Una delle GUI pi\u00f9 famose ed utilizzate risulta essere RStudio.\nNell'ambito del progetto fin dal 2001 venne pubblicata \"R News\", una rivista elettronica a cadenza irregolare (da due fino a 5 edizioni annue) riguardante l'utilizzo di moduli o l'applicazione di R per alcuni problemi di statistica applicata. Da maggio 2009 \"R News\" \u00e8 stata sostituita dal pi\u00f9 ampio \"The R Journal\"."}
{"id": "3674", "revid": "37401", "url": "https://it.wikipedia.org/wiki?curid=3674", "title": "Richard Threlkeld Cox", "text": "\u00c8 noto per il teorema di Cox riguardante le basi della probabilit\u00e0."}
{"id": "3679", "revid": "709565", "url": "https://it.wikipedia.org/wiki?curid=3679", "title": "Raf (disambigua)", "text": ""}
{"id": "3680", "revid": "1522738", "url": "https://it.wikipedia.org/wiki?curid=3680", "title": "Rote Armee Fraktion", "text": "La Rote Armee Fraktion (\"Frazione dell'Armata Rossa\"), abbreviata in RAF e nelle prime fasi conosciuta comunemente come Banda Baader-Meinhof, \u00e8 stata uno dei gruppi terroristici di estrema sinistra pi\u00f9 importanti e violenti nel periodo successivo alla seconda guerra mondiale. Fondata il 14 maggio 1970 da Andreas Baader, Ulrike Meinhof, Gudrun Ensslin e Horst Mahler, fu attiva fino al 1993 e formalmente disciolta nel 1998.\nLa Rote Armee Fraktion fu responsabile di numerose operazioni terroristiche, specialmente nell'autunno del 1977, che portarono a una crisi nazionale conosciuta con il nome di \"autunno tedesco\". Ha ucciso 33 persone tra figure di spicco in campo politico ed economico, rispettivi autisti e guardie del corpo, poliziotti, agenti di dogana e soldati statunitensi; inoltre ha sequestrato e ucciso Hanns-Martin Schleyer, preso persone in ostaggio in diverse occasioni e commesso rapine in banca ed attentati esplosivi con oltre 200 feriti. Dall'altra parte, sono morti 24 membri e simpatizzanti della RAF per mano della polizia e dei servizi segreti tedeschi, suicidio o sciopero della fame. Anche se pi\u00f9 conosciuta, la RAF condusse meno attacchi terroristici rispetto alle Revolution\u00e4re Zellen (RZ), formazione che fu responsabile di 296 attentati fra il 1973 e il 1995.\nLa RAF descriveva s\u00e9 stessa come un gruppo di \"guerriglia urbana\" comunista e anti-imperialista, sul modello dei tupamaros uruguaiani, impegnato nella resistenza armata contro quello che loro definivano uno \"stato fascista\" e nella rivoluzione proletaria. Perci\u00f2, i membri della RAF, quando scrivevano in inglese, generalmente usavano il termine marxista-leninista \"Fazione\".\nSi sono evidenziate 3 fasi storiche nell'organizzazione: la \"prima generazione\" di Baader e dei suoi sodali; la \"seconda generazione\" della RAF, che cominci\u00f2 a met\u00e0 anni settanta e fu caratterizzata dall'ingresso nel gruppo di elementi dell'SPK (Collettivo Socialista dei Pazienti); infine la \"terza generazione\" degli anni ottanta e novanta.\nIl 20 aprile 1998, una lettera dattiloscritta di otto pagine in tedesco firmata RAF (e con il caratteristico simbolo della pistola mitragliatrice Heckler &amp; Koch MP5 sopra una stella rossa) fu inviata via fax all'agenzia di stampa Reuters, dichiarando lo scioglimento del gruppo.\nNome e sua origine.\nIl gruppo ha sempre avuto il nome di Rote Armee Fraktion. Il nome \"Banda Baader-Meinhof\" o \"Gruppo Baader-Meinhof\" fu usato per la prima volta dai media, per cui l'organizzazione fu conosciuta dal pubblico semplicemente come Baader-Meinhof, almeno fino alla morte di Baader nel 1977. La RAF non ha mai usato questi termini alternativi. Anche se la Meinhof non \u00e8 mai stata una \"leader\" della RAF, il suo coinvolgimento nell'evasione di Baader del 1970 e il suo \"status\" di giornalista ha fatto s\u00ec che il suo cognome fosse usato giornalisticamente per identificare il gruppo terroristico.\nIl nome \"Rote Armee Fraktion\" (\"Frazione Armata Rossa\"), adottato nel 1971, sarebbe stato ispirato dall'Armata Rossa Giapponese, un gruppo paramilitare di sinistra giapponese, o, secondo alcune versioni, dall'Armata Rossa dell'esercito sovietico, da cui avrebbe preso anche il suo emblema (la stella rossa).\nAnche se il nome dell'organizzazione viene spesso tradotto come \"Fazione Armata Rossa\", in tedesco \u00e8 \"Fraktion\" (\"frazione\"), termine comunemente usato per indicare la connessione che hanno lasciato le organizzazioni partecipanti alla lotta globale del marxismo. Tuttavia, i fondatori del gruppo non volevano che la RAF apparisse come un gruppo scissionista, ma piuttosto un'embrionale unit\u00e0 militante in parte organica a un pi\u00f9 ampio movimento comunista dei lavoratori.\nIl contesto storico.\nLe origini del gruppo risalgono al movimento studentesco di protesta in Germania Ovest. Sul finire degli anni sessanta, gli stati industrializzati subirono sconvolgimenti sociali . Nuovi problemi e tematiche come la lotta al razzismo, l'emancipazione delle donne e l'anti-imperialismo erano i cavalli di battaglia della politica social-comunista. Molti giovani del periodo si sentivano alienati sia dall'educazione impartita loro in famiglia, sia dalle istituzioni statali. L'eredit\u00e0 storica del nazismo cre\u00f2 un solco tra le due generazioni e un crescente senso di sospetto e sfiducia nei confronti delle strutture autoritarie della societ\u00e0.\nNella Germania Ovest aleggiava un sentimento di rabbia e frustrazione tra i giovani di sinistra a causa del fallimento della de-nazificazione del Paese, sia sul versante occidentale sia su quello orientale. Il Partito Comunista di Germania era stato ufficialmente messo fuori legge nel 1956. Spesso senza neanche essere stati eletti, alcuni ex membri del Partito nazista occupavano posti di governo che arrivavano fino ai livelli dell'amministrazione locale. Konrad Adenauer, il primo cancelliere della Repubblica Federale Tedesca, annoverava nel suo \"staff\" persino l'uomo che era stato segretario della cancelleria nazista, Hans Globke.\nNel 1966 i due principali partiti della Germania Ovest, SPD e CDU, formarono la prima grande coalizione di governo con Kurt Georg Kiesinger come cancelliere. Con il 95% del Bundestag controllato dalla coalizione, fu costituita un'opposizione extra-parlamentare (APO) al fine di generare un movimento di protesta e di attivismo politico al di fuori del governo.\nI media erano accusati dalle forze comuniste di essere apertamente di parte in quanto di propriet\u00e0 e sotto il controllo di conservatori come Axel Springer, il quale si opponeva sistematicamente al radicalismo studentesco. La fine degli anni sessanta vide la nascita della grande coalizione tra i due principali partiti, SPD e CDU, con un ex membro del partito nazista, Kurt Georg Kiesinger, come cancelliere. Ci\u00f2 fu causa di vibrate proteste da parte degli esponenti della sinistra, i quali interpretarono questa alleanza politica direttamente come una collusione fra i capitalisti e i socialdemocratici del SPD. Nel 1972 fu approvata una legge, la \"Berufsverbot\", che di fatto vietava ai radicali, o a coloro che erano accusati di \"discutibile\" persuasione politica, di accedere ai posti di lavoro nella pubblica amministrazione e a molti impieghi privati collegati. Vedendo diversi ex (reali e presunti) membri del Partito nazionalsocialista a occupare incarichi pi\u00f9 o meno importanti nel governo e nell'economia, i giovani comunisti vedevano in ci\u00f2 un fallimento del processo di de-nazificazione del Paese guidato dalle truppe statunitensi e sovietiche dopo il 1945. Alcuni usarono la presunta associazione della societ\u00e0 con il nazismo come argomento contro qualsiasi approccio pacifico:\nI radical-comunisti erano, come molti nella \"nuova sinistra\", influenzati da:\nLa cofondatrice della RAF Ulrike Meinhof aveva alle spalle una lunga storia nel Partito Comunista di Germania. Holger Klaus Meins aveva studiato cinema ed era un veterano della rivolta di Berlino; il suo primo cortometraggio, \"Come produrre una bomba Molotov\", era stato visto da un pubblico vasto. Jan-Carl Raspe visse nella Kommune 2, Horst Mahler era un affermato avvocato ma al centro della rivolta anti-Springer fin dall'inizio. Nelle loro esperienze personali e nelle valutazioni della situazione socio-economica furono poi influenzati pi\u00f9 specificamente dalle teorie leniniste e maoiste. Anche se si definivano marxisti-leninisti, avevano di fatto aggiunto e aggiornato questa tradizione ideologica. Una contemporanea critica della visione di stato della Rote Armee Fraktion, pubblicata in un'edizione clandestina da \"Le Monde Diplomatique\", coniava il termine \"stato feticista\", causato da un ossessivo travisamento ideologico delle dinamiche borghesi e dalla natura e dal ruolo dello Stato nelle societ\u00e0 durante la fase successiva alla seconda guerra mondiale, tra cui la Germania Ovest. Anche la distruzione delle propriet\u00e0 private nel corso della rivolta di Watts negli Stati Uniti d'America, accaduta nel 1965, influenz\u00f2 l'approccio pratico e ideologico dei fondatori della RAF.\nFondamentali furono anche gli scritti di Antonio Gramsci e Herbert Marcuse. Gramsci scrisse dei conflitti culturali, ideologici e di potere nella societ\u00e0 e nelle istituzioni, Marcuse sulla coercizione e l'egemonia dell'indottrinamento culturale e la manipolazione ideologica attraverso i mezzi di comunicazione (\"tolleranza repressiva\") che venivano di fatto impiegate con forza bruta nelle moderne \"democrazie liberali\". Il suo \"Uomo a una dimensione\" era indirizzato agli studenti degli anni sessanta. Marcuse sosteneva che solamente gli studenti, i poveri e gli operai potevano resistere efficacemente al sistema. Sia Gramsci sia Marcuse giunsero alla conclusione che l'analisi delle basi ideologiche e della \"sovrastruttura\" della societ\u00e0 fosse di vitale importanza per la comprensione del controllo di classe che veniva operato. Ci\u00f2 potrebbe essere visto come un'estensione del lavoro di Karl Marx dal momento che nelle sue opere non analizz\u00f2 mai dettagliatamente quest'area. \"Il Capitale\" era uno scritto principalmente economico che intendeva essere il primo di una serie di libri a cui sarebbe poi seguito uno sulla societ\u00e0 e uno sullo Stato. La morte imped\u00ec a Marx di portare a termine tale progetto.\nMolti dei comunisti ritennero che i legislatori del governo continuassero a praticare politiche autoritarie e che l'apparente condiscendenza del popolo fosse una continuazione dell'indottrinamento sociale di cui i nazisti erano stati pionieri (Volksgemeinschaft). In quegli anni la Repubblica Federale Tedesca esportava armi alle dittature africane in sostegno alla guerra nel Sud-Est asiatico e, con l'ausilio degli Stati Uniti, organizzava la ri-militarizzazione della Germania contro le nazioni del Patto di Varsavia, in chiave atlantista e filo-israeliana.\nUlteriori eventi peggiorarono maggiormente la situazione. Il 2 giugno 1967, proteste pacifiche sfociarono in rivolte quando Mohammad Reza Pahlavi, lo Sci\u00e0 di Persia, visit\u00f2 Berlino Ovest. A centinaia di pacifici sostenitori dello Sci\u00e0 si un\u00ec, con lo scopo di disturbare il normale corso della sua visita, un gruppo di finti sostenitori, armati di bastoni di legno, che fu lasciato libero di picchiare i manifestanti tedeschi. Dopo una giornata di rabbiose proteste da parte di un gruppo di estremisti marxisti persiani in esilio, ampiamente supportati dagli studenti tedeschi, lo Sci\u00e0 visit\u00f2 la Deutsche Oper, dove si raccolse una folla di studenti in protesta. Durante le proteste dell'Opera, un poliziotto spar\u00f2 alla testa dello studente tedesco Benno Ohnesorg. Si scopr\u00ec poi che il poliziotto era da lungo tempo membro del Partito Socialista Unificato di Germania, il partito comunista della Germania dell'Est e aveva lavorato anche per la Stasi. Il poliziotto, Karl-Heinz Kurras, fu totalmente assolto nel successivo processo. Insieme con la percezione della brutalit\u00e0 della polizia e dello Stato, e con la diffusa opposizione alla guerra del Vietnam, la morte di Ohnesorg galvanizz\u00f2 molti giovani tedeschi e divent\u00f2 un punto di raduno per la nuova sinistra della Germania Ovest. Il \"\", un gruppo anarchico militante, prese il nome per onorare la data della morte di Ohnesorg.\nL'11 aprile 1968, Rudi Dutschke, un portavoce del \"leader\" degli studenti, fu ferito con un colpo di pistola alla testa in un tentativo di assassinio da parte dell'estremista di destra Josef Bachmann. Bench\u00e9 gravemente ferito, Dutschke continu\u00f2 il suo attivismo politico fino alla sua morte. Fu trovato morto nella sua vasca da bagno nel 1979, come conseguenza delle sue ferite.\nIl giornale \"Bild-Zeitung\", di propriet\u00e0 di Alex Springer, che titol\u00f2 \"Stop Dutschke ora. Altrimenti \u00e8 guerra civile\" fu accusato di essere il principale colpevole dell\"escalation\" di violenza. Meinhof comment\u00f2: \u00abSe qualcuno brucia un'automobile, questo \u00e8 un atto criminale. Se qualcuno ne brucia cento, questa \u00e8 un'azione politica\u00bb.\nLa formazione della RAF.\nNella primavera del 1968 Gudrun Ensslin e Andreas Baader, assieme a Thorwald Proll e Horst S\u00f6hnlein, decisero di appiccare il fuoco a due grandi magazzini a Francoforte in segno di protesta contro la guerra in Vietnam. Compirono l'attacco incendiario il 2 aprile 1968. Due giorni dopo, il 4 aprile 1968, furono arrestati. Tutti e quattro gli imputati furono condannati a tre anni di carcere per incendio doloso e tentata strage. Nel giugno del 1969, tuttavia, furono temporaneamente messi in libert\u00e0 vigilata grazie a un'amnistia di cui godevano i prigionieri politici. In seguito, nel novembre dello stesso anno, la Corte Costituzionale Federale tedesca richiese nuovamente la custodia in regime carcerario. Solo Horst S\u00f6hnlein rispett\u00f2 l'ordine, mentre gli altri si diedero alla latitanza dirigendosi verso la Francia, dove rimasero per qualche tempo in una casa di propriet\u00e0 del noto giornalista e rivoluzionario francese R\u00e9gis Debray, famoso per la sua amicizia con Che Guevara e per l'analisi della teoria sulla guerriglia. Raggiunsero poi l'Italia, dove Horst Mahler fece loro visita e li incoraggi\u00f2 a fare ritorno con lui in Germania per formare un gruppo clandestino di guerriglia.\nLa RAF fu costituita con l'intento di completare la pletora di gruppi rivoluzionari e radicali presenti in tutta la Germania occidentale e nel resto d'Europa e con il principio d'avere pi\u00f9 coscienza di classe e di essere pi\u00f9 determinata rispetto ad alcuni dei gruppi contemporanei. I membri e i simpatizzanti erano gi\u00e0 associati con altre cellule rivoluzionarie e con il , le correnti radicali e altri fenomeni come il \"Collettivo Socialista dei Pazienti\", la \"Kommune 1\" e i \"Situazionisti\".\nL'organizzazione militare.\nI protagonisti della RAF si addestrarono in Cisgiordania e a Gaza con i guerriglieri del Fronte Popolare per la Liberazione della Palestina (FPLP) e guardarono alla causa palestinese come a una fonte di guida e ispirazione. L'organizzazione e gli obiettivi si formarono parzialmente sul modello del movimento uruguayano dei Tupamaros il quale, sviluppatosi come un movimento di resistenza urbana, introdusse la lotta armata all'interno delle metropoli o delle citt\u00e0, invertendo fondamentalmente il concetto maoista-guevariano di un conflitto condotto in guerriglia che aveva base nelle aree rurali. Molti membri della RAF operavano attraverso un singolo contatto o conoscevano gli altri con i soli nomi in codice. Le azioni venivano svolte da unit\u00e0 \"commando\", i cui membri venivano diretti da un capo cellula.\nNel 1969 il rivoluzionario brasiliano Carlos Marighella pubblic\u00f2 il suo mini manuale sulla guerriglia urbana, in cui descrisse il guerrigliero urbano come: \u00ab( [...] ) Una persona che combatte la dittatura militare con le armi, utilizzando metodi non convenzionali. (...) Il guerrigliero urbano segue un obiettivo politico e attacca solo il governo, le grandi imprese e gli imperialisti stranieri.\u00bb L'importanza dell'addestramento con le armi leggere, il sabotaggio, l'espropriazione e la necessit\u00e0 di un luogo sicuro o di una sostanziale base di appoggio tra la popolazione urbana, furono tutti punti tratti dalla guida di Marighella. Questa pubblicazione aveva preceduto il 'Concetto della guerriglia urbana' di Meinhof, e successivamente influenz\u00f2 i gruppi ribelli e guerriglieri di tutto il mondo. Sebbene alcuni dei sostenitori e membri della Rote Armee Fraktion potrebbero essere descritti come anarchici o libertari comunisti, i membri dirigenti del gruppo professavano in realt\u00e0 un'ideologia in gran parte di stampo marxista-leninista. Le RAF evitarono di collaborare con gli stati comunisti anche se tuttavia alcuni membri ricevettero un sostegno intermittente oltre il confine, in Germania orientale.\nDopo il processo per gli attentati incendiari, Baader ed Ensslin vissero da latitanti. Baader fu per\u00f2 catturato nuovamente nell'aprile 1970. Il 14 maggio 1970, Baader fu fatto evadere grazie all'aiuto da parte di Meinhof e degli altri.\nNello stesso anno Baader, Ensslin, Mahler e Meinhof andarono quindi in Giordania per ricevere un breve addestramento alla guerriglia da parte del Fatah, del Fronte Popolare per la Liberazione della Palestina (FPLP) e dell'Organizzazione per la Liberazione della Palestina (OLP).\nFu scelto il nome \"Rote Armee Fraktion\" per chiarire che gli esponenti della RAF si ritenevano parte (\"Fraktion\" \u00e8 traducibile come un \"plotone\", anche se talvolta con traduzione inaccurata \u00e8 riportato \"Fazione\") di un unico grande movimento di lotta marxista internazionale, al quale partecipavano organizzazioni di estrema sinistra di altri paesi.\nSi suppone che anche Brigate Rosse abbiano avuto collegamenti con loro. Questa supposizione \u00e8 confermata dalle memorie della brigatista Anna Laura Braghetti e da un'intervista a Mario Moretti.\nLa RAF venne sostenuta finanziariamente e logisticamente dalla Stasi, il servizio segreto della Germania orientale dopo l'autunno tedesco. In particolare venne offerta protezione a 9 militanti che dal 1977 volevano lasciare il gruppo. Essi vennero forniti di falsa identit\u00e0 e inseriti nella Germania Est. Furono scoperti solo dopo la caduta del muro di Berlino.\nGli arresti del 1972 e la morte della Meinhof.\nGi\u00e0 a partire dal giugno 1972 i membri di spicco della formazione, tra cui i detti fondatori, vennero quasi tutti arrestati, ma mentre Baader e Meinhof si trovavano in carcere (fra il 1975 e il 1976) altri membri della RAF e di altre organizzazioni della lotta armata di sinistra realizzarono numerosi rapimenti, rapine e attentati.\nIl 21 maggio 1975 iniziava nel frattempo il Processo di Stammheim che vedeva imputati Andreas Baader, Ulrike Meinhof, Gudrun Ensslin e Jan-Carl Raspe.\nIl 9 maggio 1976 dopo anni di duro isolamento e di sciopero della fame collettivo da parte dei membri della RAF in protesta contro le condizioni della loro detenzione che ritenevano inumane, Ulrike Meinhof fu trovata morta nella sua cella di prigione. La commissione internazionale indipendente formatasi per far luce sulle cause della morte sostenne che Ulrike fosse stata appesa gi\u00e0 morta alla finestra cui fu trovata impiccata.\n\"Autunno tedesco\" del 1977: Il sequestro Schleyer e il dirottamento Lufthansa.\nIl 5 settembre 1977, con una sanguinosa operazione in cui furono assassinati i tre agenti di polizia della scorta e il suo autista, la RAF rap\u00ec a Colonia il presidente della Confindustria tedesco-occidentale Hanns-Martin Schleyer; gi\u00e0 membro del Partito Nazista, il sequestrato era stato gestore delle industrie del protettorato di Boemia e Moravia al tempo dell'occupazione tedesca e successivamente membro della CDU.\nL'agguato e il sequestro furono opera del cosiddetto \"Kommando Siegfrid Hausner\", composto da Sieglinde Hofmann, Willy Peter Stoll, Stefan Wisniewski e Peter-J\u00fcrgen Boock.\nIl 13 ottobre, a Palma di Maiorca, durante il sequestro di Schleyer, un gruppo di quattro terroristi palestinesi dirott\u00f2 un Boeing 737 della Lufthansa, prendendo in ostaggio 91 persone. La RAF pretendeva la liberazione dei propri capi in cambio della vita degli ostaggi dell'aereo e dell'industriale tedesco. Il governo tedesco non si pieg\u00f2 al ricatto dei terroristi e il 17 ottobre con un'azione di forza, operata dalla squadra anti-terrorismo GSG-9, assalt\u00f2 l'aereo uccidendo tre terroristi e ferendo la quarta dirottatrice dell'aereo, che era fermo sulla pista dell'aeroporto di Mogadiscio, e liberando gli ostaggi.\nLa stessa notte, Andreas Baader, Gudrun Ensslin, Jan-Carl Raspe e Irmgard M\u00f6ller secondo la versione ufficiale, si sarebbero suicidati nel carcere di Stammheim. Baader ed Ensslin morirono nelle loro celle, Raspe dopo essere stato portato in ospedale, mentre la M\u00f6ller, ferita da alcune coltellate al petto, sopravvisse (usc\u00ec di prigione nel 1994). La stessa M\u00f6ller \u00e8 autrice di un libro nel quale smentisce la versione di stato sul \"suicidio collettivo\".\nIl 19 ottobre, con una lettera inviata al giornale francese \"Lib\u00e9ration\", la RAF annunci\u00f2 di aver posto fine, dopo 43 giorni, alla \"miserabile e corrotta esistenza\" di Hanns-Martin Schleyer.\nUltimi anni.\nDopo le morti dei fondatori del gruppo, le due successive generazioni della RAF continuarono la lotta armata, unendo poi le loro forze con i resti del , un'altra organizzazione discioltasi poi nel 1980.\nNel 1984, i membri della terza generazione della RAF si allearono anche con il gruppo francese Action directe e nel 1988 con le italiane Brigate Rosse. Tuttavia, il crollo dell'Unione Sovietica nel 1991 e dei suoi alleati era un colpo enorme per la maggior parte dei gruppi chiamati \"terroristi di sinistra\", e negli anni novanta solo la RAF (a parte l'ETA e il GRAPO) era rimasta in piedi.\nUna bomba che distrusse una prigione a Weiterstadt nel 1993 risulterebbe essere stato l'ultimo colpo di coda della RAF. L'epilogo della RAF ebbe luogo nell'aprile del 1998, quando una lettera, recapitata alla Reuters, dichiarava:\nLa RAF era ufficialmente disciolta.\nCirca un anno dopo, per la precisione nel settembre del 1999, a Vienna venne ucciso dalla polizia durante un agguato Horst Ludwig Meyer, uno degli ultimi dirigenti della RAF ancora latitanti. Assieme a lui era la moglie Barbara, anch'essa una ex dirigente della organizzazione, che fu poi arrestata. I due erano in possesso di passaporti italiani falsi.\nLe morti in carcere: la teoria degli omicidi di Stato.\nImmediatamente dopo la notizia della morte dei leader storici sono sorti sospetti sulla tesi del suicidio ipotizzando un assassinio da parte di agenti della Repubblica Federale Tedesca, un'ipotesi molto trattata in letteratura e nella filmografia tedesca. La motivazione dei sostenitori di quest'ipotesi verte sul fatto che l'ala speciale della prigione adibita a detenuti speciali era stata garantita come assolutamente sicura e che assai difficilmente essi avrebbero potuto avere delle armi. Inoltre non si spiega come i vari membri abbiano potuto comunicare sotto costante sorveglianza e di conseguenza progettare un \"suicidio di gruppo\". Non si spiega nemmeno come potessero portare armi con s\u00e9 visto che furono spostati pi\u00f9 volte in celle \"vergini\".\nLa M\u00f6ller ricevette quattro ferite di arma da taglio con incrinazione di una costola e versamento al polmone, qualcosa che sembra impossibile possa essersi fatta da sola. Nella cella infatti gli unici strumenti indicati come possibile causa erano un coltello stondato da burro e delle forbicine da unghie.\nIndagini di stato hanno ipotizzato la possibilit\u00e0 che degli avvocati avrebbero rifornito il gruppo di armi e di attrezzature malgrado l'alta sicurezza. Tali dichiarazioni, cos\u00ec come quelle di piani collettivi di suicidio, si basano solo sulle dichiarazioni di dissociati che le hanno barattate con sostanziosi sconti di pena e nuove identit\u00e0.\nCritiche.\nI testi scritti dei terroristi RAF non sono stati discussi in pubblico. A parlarne \u00e8 stato Daniel Cohn-Bendit sull'ARD riguardo alla morte di Schleyer e in parte anche per molte opinioni critiche. Questi testi erano poco diversi dalle scritture della RAF trattate nel dibattito pubblico e a volte screditate dalle posizioni di \"Simpatizzanti\" dei terroristi.\nTeoria e pratica della RAF furono condannati da rilevanti intellettuali di sinistra del tempo, tra cui Rudi Dutschke, che ha parlato della stupidit\u00e0 della RAF nei suoi diari e ha detto:\nDopo l'invasione della RAF presso l'ambasciata tedesca di Stoccolma, ha detto Herbert Marcuse, le cui scritture avevano influenzato il movimento degli studenti, in un'intervista all'ARD su questioni quali se la RAF non poteva contare su di lui, e se i terroristi erano fuori convinzione politica:\nAnche un altro filosofo di sinistra, Jean-Paul Sartre (inizialmente marxista-leninista-maoista, poi anarco-comunista), critic\u00f2 la RAF. And\u00f2 a trovare Andreas Baader per motivi umanitari, mentre era detenuto a Stammheim in isolamento ma gli chiese di dichiarare finita la lotta armata, poich\u00e9 non praticabile in Europa e dannosa per la causa della sinistra e del marxismo. Baader per\u00f2 rifiut\u00f2 la proposta di Sartre.\nCommando noti.\nDi seguito \u00e8 riportato un elenco di tutte le unit\u00e0 Commando note della RAF; la maggior parte delle unit\u00e0 sono intitolate a membri deceduti del gruppo, mentre gli altri a membri deceduti di gruppi militanti di sinistra internazionali come le Pantere nere, l'Irish National Liberation Army, le Brigate Rosse ed altre."}
