{"id": "8724", "revid": "1318658", "url": "https://it.wikipedia.org/wiki?curid=8724", "title": "Alcheni", "text": "Gli alcheni sono idrocarburi (cio\u00e8 composti organici costituiti solamente da atomi di carbonio e idrogeno) aciclici contenenti esattamente un doppio legame C=C. Gli alcheni fanno parte della classe delle olefine, alla quale appartengono anche i cicloalcheni e i polieni.\nHanno formula bruta CnH2n.\nIl pi\u00f9 semplice alchene esistente \u00e8 l'etilene (o etene), avente formula CH2=CH2, dal quale si ottiene il polietilene attraverso polimerizzazione per addizione.\nCome nel caso degli alcani, gli atomi di carbonio sono uniti tra loro attraverso legami covalenti a formare una catena aperta, lineare o ramificata; una coppia di atomi di carbonio adiacenti \u00e8 per\u00f2 unita da un legame covalente doppio.\nI due atomi di carbonio coinvolti nel doppio legame presentano orbitali ibridi di tipo \"sp2\"; questo fa s\u00ec che i tre atomi legati ad ognuno di essi si trovino ai tre vertici di un triangolo grosso modo equilatero. I due triangoli sono inoltre allineati lungo l'asse del legame e tra loro complanari.\nUn legame C-C \u00e8 di tipo \u03c3, formato dalla sovrapposizione di due orbitali ibridi \"sp2\" lungo l'asse del legame; il secondo legame \u00e8 di tipo \u03c0, formato dalla sovrapposizione in direzione perpendicolare all'asse del legame dei due orbitali \"p\" non coinvolti nell'ibridazione.\nA differenza di quanto accade negli alcani, la rotazione attorno al doppio legame \u00e8 impedita. Questo, quando ognuno dei carboni coinvolti nel doppio legame reca sostituenti diversi, crea coppie di isomeri geometrici, che vengono distinti l'uno dall'altro tramite i prefissi \"cis-\" e \"trans-\" (si veda la voce formula chimica).\nLa presenza del doppio legame carbonio-carbonio conferisce agli alcheni una reattivit\u00e0 superiore a quella dei corrispondenti alcani. Tale reattivit\u00e0 si esplica principalmente in reazioni di addizione, che prevedono l'apertura del doppio legame e la sua conversione in due legami semplici.\nL'addizione di una molecola di alchene ad un'altra identica, ripetuta virtualmente all'infinito produce un esempio di polimero.\nNomenclatura IUPAC.\nLa nomenclatura IUPAC degli alcheni segue regole simili a quella degli alcani, tuttavia occorre evidenziare alcune differenze:\n\u00a0\u00a0\u00a0\u00a0\u00a0\u00a0\u00a0\u00a0\u00a0\u00a0\u00a0\u00a0\u00a01-butene \u00a0\u00a0\u00a0\u00a0\u00a0\u00a0\u00a0\u00a0\u00a0\u00a0\u00a0\u00a0\u00a0\u00a0\u00a0\u00a0\u00a0\u00a0\u00a0\u00a0\u00a0\u00a0\u00a0\u00a0\u00a02-metil-2-butene\nFonti industriali.\nI due principali processi industriali di produzione degli alcheni sono il cracking catalitico a letto fluido (\"FCC, Fluid Catalytic Cracking\") e lo steam cracking. Il primo \u00e8 un processo proprio alle raffinerie, il secondo \u00e8 un processo petrolchimico e produce essenzialmente etilene e propilene.\nLa preparazione di 1-alcheni lineari con un numero pari di atomi di carbonio (1-dodecene, 1-tetradecene, 1-esadecene, etc.), impiegati nell'industria dei detergenti, viene condotta per polimerizzazione controllata dell'etene con i catalizzatori di Ziegler-Natta.\nTest per gli alcheni.\nCome riconoscere gli alcheni\nReazione riconoscimento con Br2\nGli alcheni sono facilmente trasformabili dal cloro o dal bromo (lo iodio generalmente non reagisce) in dialogenuri, composti saturi che contengono 2 atomi di alogeno legati a due atomi di carbonio adiacenti. La reazione di addizione elettrofila avviene miscelando i due reagenti in presenza di un solvente inerte e procede velocemente a temperatura ambiente o anche pi\u00f9 bassa. Si devono, anzi, evitare temperature pi\u00f9 alte, un eccesso di alogeno e l\u2019esposizione alla luce UV, poich\u00e9 in queste condizioni la sostituzione potrebbe diventare una reazione secondaria importante. Il saggio \u00e8 positivo (conferma della presenza di un doppio legame) se scompare la colorazione rossa dell\u2019acqua di bromo (sia il dialogenuro che si forma, sia l\u2019alchene sono incolori).\nSaggio di Baeyer\nAlcuni agenti ossidanti trasformano gli alcheni in \u201cglicoli\u201d, composti organici che contengono due gruppi \u201c\u2013 OH\u201d, caratteristici degli alcoli. La reazione, nota come ossidrilazione, corrisponde all\u2019addizione di due gruppi ossidrilici al doppio legame. Per il riconoscimento del doppio legame si utilizza, come agente ossidante, una soluzione diluita neutra o leggermente basica di permanganato di potassio. La reazione viene condotta a temperatura ambiente. Si devono evitare sia le alte temperature, sia l\u2019aggiunta di acidi perch\u00e9 in queste condizioni pu\u00f2 avvenire la scissione del doppio legame. Il saggio \u00e8 positivo se scompare la soluzione violetta del KMnO4 sostituita da un precipitato bruno di biossido di manganese.\nPreparazioni per sintesi.\nIn laboratorio gli alcheni possono essere preparati per\n R-CH2-CH2OH \u2192 R-CH=CH2\n R-CH2-CH2X + \"base\" \u2192 R-CH=CH2 (X = Cl, Br, I)\n R-CH-CH2\n | | + Zn \u2192 R-CH=CH2 (X = Cl, Br, I)\n X X\n Ph Ph\n 1. Ph-P + R-CH2-X \u2192 Ph-P+-CH2 X-\n Ph Ph R\n Ph Ph\n 2. Ph-P+-CH2 X- + R-Li \u2192 Ph-P+-CH- \"ilide di fosforo\"\n Ph R Ph R\n Ph Ph\n 3. Ph-P+-CH- + R'-C=O \u2192 R'-C=C-H + Ph-P=O\n Ph R R' R'R Ph\n\u00c8 una reazione tra un diene ed un alchene sostituito con gruppi elettron-attrattori (detto \"dienofilo\"); produce un alchene ciclico.\n ROOC COOR\n CH2=CH ROOC COOR CH-CH\n CH=CH2 CH=CH CH2 CH2\n CH=CH\n\u00c8 una reazione di eliminazione con cui, tramite riscaldamento, si trasforma un ossido di un'ammina terziaria in un alchene e una \"N,N\"-dialchilidrossilammina.\nReazioni tipiche.\nLa maggior parte della reattivit\u00e0 degli alcheni si esplica attraverso reazioni di addizione al doppio legame. Tale addizione pu\u00f2 avvenire con meccanismo ionico (addizione elettrofila) o radicalico.\n RR'C=CHR\" + H2 \u2192 RR'CH-CH2R\"\n RR'C=CHR\" + X2 \u2192 RR'CX-CXHR\" X = Cl, Br\n RR'C=CHR\" + X2 + H2O \u2192 RR'C-CHR\"\n | | X = Cl, Br\n X OH\n RR'C=CHR\" + H-X \u2192 RR'CX-CH2R\" (X = Cl, Br, I)\n CH3-CH=CH2 + HCl \u2192 CH3-CH-CH3 \"e non\" CH3-CH2-CH2\n Cl Cl\n CH3-CH=CH2 + H+ \u2192 CH3-CH-CH3 \"carbocatione secondario: pi\u00f9 stabile\"\n CH3-CH2-CH2+ \"carbocatione primario: meno stabile\"\n CH3-CH=CH2 + X. \u2192 CH3-CH-CH2 \"radicale secondario: pi\u00f9 stabile\"\n X\n CH3-CH-CH2. \"radicale primario: meno stabile\"\n X\n RR'C=CHR\" + H-X \u2192 RR'CX-CH2R\" (X = Cl, Br, I)\n CH3-CH=CH2 + H2O \u2192 CH3-CH-CH3 \"e non\" CH3-CH2-CH2\n OH OH\n 1. CH3-CH=CH2 + (BH3)2 \u2192 CH3-CH2-CH2\n BH2\n 2. CH3-CH2-CH2 + H2O2 \u2192 CH3-CH2-CH2\n BH2 OH\n 1. CH3-C=CH2 + H+ \u2192 CH3-C-CH3\n CH3 CH3\n CH3\n 2. CH3-C-CH3 + CH3-C=CH2 \u2192 CH3-C-CH2-C-CH3\n CH3 CH3 CH3 CH3\n CH3 CH3\n 3. CH3-C-CH2-C-CH3 \u2192 CH3-C-CH=C-CH3 + H+\n CH3 CH3 CH3 CH3\n CH3 CH3 CH3 CH3\n 3a. CH3-C-CH2-C-CH3 + CH3-CH \u2192 CH3-C-CH2-CH-CH3 + CH3-C+\n CH3 CH3 CH3 CH3 CH3 CH3\n 1. R-O-O-R \u2192 R-O.\n 2. R-O. + CH2=CH2 \u2192 R-O-CH2-CH2.\n 3. R-O-CH2-CH2. + CH2=CH2 \u2192 R-O-CH2-CH2-CH2-CH2.\n n. ...-CH2-CH2-CH2-CH2-CH2-CH2-CH2-CH2-CH2-CH2-...\n R-CH=CH-R' + KMnO4 \u2192 R-CH-CH-R'\n OH OH\n R-CH=CH-R' + CH2N2 \u2192 R-CH---CH-R'\n CH2\n R-CH=CH-R' + RCO-O-OH (\"peracido\") \u2192 R-CH\u2014CH-R'\n O\n R-CH2-CH=CH2 \u2192 R-CH-CH=CH2 \u2194 R-CH=CH-CH2\n R R' R R'\n C=C + O3 -&gt; C=O + C=O\n R H R OH\n R H R\n C=C + O3 -&gt; C=O + CO2\n R H R"}
{"id": "8725", "revid": "767487", "url": "https://it.wikipedia.org/wiki?curid=8725", "title": "Polieni", "text": "Sono detti polieni gli idrocarburi alifatici insaturi che contengono pi\u00f9 doppi legami tra atomi di carbonio nella loro struttura.\nDescrizione.\nI polieni contenenti due doppi legami sono detti \"dieni\", quelli che contengono tre doppi legami sono detti \"trieni\" e cos\u00ec via. Per i polieni a catena aperta la formula generale \u00e8 CnH2n+2-2k, dove n \u00e8 il numero di atomi di carbonio e k il numero di doppi legami; per i polieni ciclici la formula generale \u00e8 invece CnH2n-2k.\n CH2=CH-CH=CH2 : 1,3-butadiene\n CH2=C=CH2 : 1,2-propadiene (o \"allene\")\nGli alleni hanno una geometria particolare, il carbonio compreso tra i due doppi legami ha ibridazione \"sp\" ed \u00e8 il vertice comune a due triangoli grossomodo equilateri allineati lungo l'asse dei doppi legami e tra loro perpendicolari. Una molecola di questo genere manifesta chiralit\u00e0, quando a ciascuno dei due atomi di carbonio esterni sono legati sostituenti diversi."}
{"id": "8726", "revid": "1318658", "url": "https://it.wikipedia.org/wiki?curid=8726", "title": "Alchini", "text": "Gli alchini sono composti organici a catena aperta costituiti solamente da atomi di carbonio e di idrogeno (e per questo appartenenti alla pi\u00f9 ampia classe degli idrocarburi) aventi formula bruta CnH(2n - 2).\nCome nel caso degli alcani, gli atomi di carbonio sono uniti tra loro attraverso legami covalenti a formare una catena aperta, lineare o ramificata, due atomi carbonio adiacenti sono per\u00f2 uniti da un legame covalente triplo.\nL'alchino con la pi\u00f9 bassa massa molecolare \u00e8 l'etino (comunemente detto acetilene), avente formula HC\u2261CH. Per questo motivo questa serie di idrocarburi viene chiamata anche serie acetilenica.\nI due atomi di carbonio coinvolti nel triplo legame presentano orbitali ibridi di tipo \"sp\", questo fa s\u00ec che i due atomi uniti dal triplo legame e i due atomi loro immediatamente legati siano tra loro allineati.\nUn legame C-C \u00e8 di tipo \u03c3, formato dalla sovrapposizione di due orbitali ibridi \"sp\" lungo l'asse del legame; il secondo ed il terzo legame sono di tipo \u03c0, formati dalla sovrapposizione in direzione perpendicolare all'asse del legame delle due coppie di orbitali \"p\" non coinvolte nell'ibridazione. Tale doppia sovrapposizione va a formare un unico orbitale approssimativamente a forma di tubo che avvolge l'asse del legame C-C lungo la sua lunghezza.\nParticolarit\u00e0 chimica degli alchini \u00e8 l'acidit\u00e0 degli idrogeni legati ai carboni coinvolti nel triplo legame. Tale acidit\u00e0 permette la formazione di sali, chiamati \"carburi\". Il pi\u00f9 comune di questi \u00e8 il carburo di calcio (CaC2), usato dagli speleologi per produrre acetilene \"in situ\" da bruciare nelle apposite lampade per produrre luce.\nL'anione dell'acetilene HC\u2261C- viene chiamato \"acetiluro\".\nNomenclatura IUPAC.\nLa nomenclatura IUPAC degli alchini segue regole simili a quella degli alcani, tuttavia occorre evidenziare alcune differenze:\nFonti industriali.\nL'unico alchino di interesse industriale \u00e8 l'etino, o acetilene. In passato veniva prodotto per idrolisi del carburo di calcio, a sua volta ottenuto per riscaldamento di carbon coke e ossido di calcio\n CaO + 3 C \u2192 CaC2 + CO\n CaC2 + 2 H2O \u2192 HC\u2261CH + Ca(OH)2\nMentre ora si ricorre preferenzialmente alla pirolisi del metano a 1500\u00a0\u00b0C in condizioni controllate\n 2 CH4 \u2192 HC\u2261CH + 3 H2\nL'acetilene \u00e8 instabile e quindi molto pericoloso da stoccare e maneggiare. Stoccato in bombola, viene stabilizzato aggiungendovi pezzi di pietra pomice saturi di acetone.\nPreparazioni per sintesi.\n R-CX2-CH2-R' + KOH fusa \u2192 R-C\u2261C-R'\n R-CHX-CHX-R' + KOH fusa \u2192 R-C\u2261C-R'\nla rimozione di due molecole di HX richiede condizioni piuttosto drastiche (trattamento con potassio idrato fuso o soluzioni molto concentrate di potassio idrato in etanolo a caldo) nelle quali il triplo legame pu\u00f2 migrare all'interno della catena formando alchini disostituiti, pi\u00f9 stabili.\nUna base sufficientemente forte da consentire la reazione senza provocare la migrazione del triplo legame \u00e8 la sodioammide, prodotto della reazione tra sodio metallico e ammoniaca\n R-CX2-CH3 + NaNH2 \u2192 R-C\u2261CH\n R-CHX-CH2X + NaNH2 \u2192 R-C\u2261CH\n H-C\u2261C- + R-X \u2192 H-C\u2261C-R + X-\n R-C\u2261C- + R'-X \u2192 R-C\u2261C-R' + X-\nReazioni tipiche.\nCome per gli alcheni, anche la maggior parte della reattivit\u00e0 degli alchini si esplica attraverso reazioni di addizione al triplo legame. Le reazioni di addizione possono essere lasciate procedere fino all'ottenimento di composti \"saturi\" (cio\u00e8 con atomi legati tra loro solo da legami semplici) oppure essere condotte in condizioni tali da favorire un'addizione parziale, trasformando quindi il triplo legame in un legame doppio.\n R H\n R-C\u2261C-R' + Na + NH3 -&gt; C=C (alchene \"trans\")\n H R'\n R-C\u2261C-R' + 2 X2 -&gt; RCX2-CX2R'\n X R'\n R-C\u2261C-R' + X2 -&gt; C=C (dialoalchene \"trans\")\n R X\n H R'\n R-C\u2261C-R' + H2O -&gt; C=C -&gt; R-CH2-C=O\n R OH R'\ndato che l'addizione avviene secondo la regola di Markovnikov, l'addizione di acqua ad alchini monosostituiti produce sempre i metil-chetoni corrispondenti\n R-C\u2261C-H + H2O -&gt; R-C=O\n CH3\n H H\n \\ / H2O2, OH-\n R-C\u2261C-H + BH3 -&gt; C=C -&gt; R-CH2-COH\n R BH2\n R-C\u2261C-R' + KMnO4 --&gt; R-CO-CO-R'\n R-C\u2261C-R' + KMnO4 --&gt; R-COOH + R'-COOH\n 2 R-C\u2261C-H + O2 --&gt; R-C\u2261C-C\u2261C-R"}
{"id": "8727", "revid": "1812835", "url": "https://it.wikipedia.org/wiki?curid=8727", "title": "Fotone", "text": "Il fotone \u00e8 il quanto di energia della radiazione elettromagnetica. Storicamente chiamato anche quanto di luce, fu introdotto all'inizio del XX secolo, quando si cap\u00ec che in un'onda elettromagnetica l'energia \u00e8 distribuita in pacchetti discreti e indivisibili.\nIl termine \"fotone\" deriva dal greco \u03c6\u03c9\u03c4\u03cc\u03c2 (\"phot\u00f2s\"), genitivo di \u03c6\u1ff6\u03c2 (\"ph\u00f2s\"), che significa luce, e fu coniato a Parigi nel luglio 1926 dal fisico ottico Frithiof Wolfers; pochi mesi dopo fu riutilizzato dal chimico statunitense Gilbert Lewis e subito adottato da molti fisici, divenendo definitivo.\nCon l'affermarsi della teoria quantistica dei campi il fotone ha acquisito a tutti gli effetti il ruolo di particella associata al campo elettromagnetico, classificata come bosone vettore elementare di massa nulla mediatore dell'interazione elettromagnetica (bosone di gauge). \u00c8 solitamente indicato con la lettera greca \"\u03b3\" (gamma), .\nIntroduzione.\nIl concetto di fotone \u00e8 stato introdotto nell'ambito della fisica quantistica per spiegare le contraddizioni emerse fra l'elettromagnetismo classico e gli esperimenti condotti a cavallo fra la fine del XIX secolo e il XX secolo. Secondo la teoria classica sviluppata da Maxwell, la luce, le onde radio e i raggi UV sono tutte radiazioni elettromagnetiche, cio\u00e8 campi elettrici e magnetici che si propagano nella materia e nel vuoto seguendo una dinamica ondulatoria. Il fotone fu introdotto come costituente elementare di queste radiazioni da Max Planck e Albert Einstein fra il 1900 e il 1905, come entit\u00e0 non ulteriormente divisibile. Classicamente, ogni onda, secondo il principio di sovrapposizione, pu\u00f2 essere sempre scomposta come la somma o il contributo di altre due o pi\u00f9 onde. Al contrario la meccanica quantistica postula per le onde elettromagnetiche, in accordo con gli esperimenti, l'esistenza di un \"quanto\" di energia fondamentale indivisibile, che ha quindi propriet\u00e0 sia ondulatorie che particellari (fenomeno noto come dualismo onda-particella).\nDal punto di vista particellare, il fotone ha massa nulla e non trasporta alcuna carica elettrica. Il suo momento angolare intrinseco, lo spin, pu\u00f2 assumere solo i due valori di formula_1 (in unit\u00e0 di formula_2) che corrispondono ai diversi stati classici di polarizzazione. Nel vuoto, i fotoni si propagano sempre alla velocit\u00e0 della luce (non esistendo alcun osservatore rispetto al quale sono fermi) e il loro raggio d'azione \u00e8 illimitato. Questo significa che un fotone pu\u00f2 continuare a viaggiare nello spazio-tempo indefinitamente senza alcun limite, finch\u00e9 non viene assorbito da un'altra particella. Per questo motivo, \u00e8 possibile tuttora rilevare i fotoni emessi nelle prime fasi di vita dell'universo, che formano la radiazione cosmica di fondo.\nDal punto di vista ondulatorio, un fotone ha una sua frequenza di vibrazione e una sua lunghezza d'onda. Il prodotto della frequenza formula_3 con la lunghezza d'onda formula_4 \u00e8 pari alla velocit\u00e0 di propagazione dell'onda, in questo caso della luce:\nquindi all'aumentare della frequenza diminuisce la lunghezza d'onda. Ad esempio un fotone che costituisce la luce verde ha una frequenza formula_3 di 600 THz e quindi una lunghezza d'onda formula_4 pari a:\nche corrisponde alla dimensione di alcuni batteri o circa un centesimo dello spessore di un capello. I fotoni inoltre trasportano un'energia formula_9 proporzionale alla frequenza formula_3:\ndove formula_12 \u00e8 la costante di Planck, contrariamente alle onde classiche dove l'energia \u00e8 proporzionale al quadrato dell'ampiezza. I fotoni costituiscono tutte le radiazioni dello spettro elettromagnetico (e non solo quelli della radiazione visibile). Ad alte frequenze quindi, come nei raggi gamma, i fotoni trasportano grandi quantit\u00e0 di energia e sono pericolosi per l'uomo in quanto in grado di danneggiare la struttura molecolare del DNA. A basse frequenze invece le energie trasportate si riducono considerevolmente, i fotoni si propagano senza essere ostacolati da oggetti di piccole dimensioni e di conseguenza le onde radio possono essere trasmesse a grandi distanze.\nUna comune lampada da 100 W a luce rossa pu\u00f2 emettere, trascurando la quantit\u00e0 di energia dispersa in calore, centinaia di trilioni di fotoni ogni secondo (dell'ordine di grandezza cio\u00e8 di formula_13). Questo significa che la luce \u00e8 costituita da un numero enorme di fotoni che presi singolarmente trasportano quindi una quantit\u00e0 infinitesima di energia. Tuttavia questa quantit\u00e0 infinitesima di energia \u00e8 sufficiente a rompere alcuni legami molecolari e ad esempio a far innescare le reazioni di fotosintesi clorofilliana delle piante. In questo caso un fotone della luce blu di lunghezza d'onda di 450\u00a0nm, che trasporta quindi una energia estremamente piccola rispetto a quelle delle scale di energia dell'esperienza quotidiana pari a:\nviene assorbito da un recettore e d\u00e0 avvio alla produzione di zucchero. Per questo motivo alcune speciali lampade sono utilizzate per accelerare la crescita delle piante.\nIl fotone ha avuto una rilevanza fondamentale nello sviluppo della meccanica quantistica, come nel campo dell'ottica, e ha importanti applicazioni in fotochimica, microscopia, trasferimento di energia per risonanza e comunicazioni ottiche come la crittografia quantistica.\nSviluppo storico.\nFino al XVIII secolo molte teorie avevano introdotto un modello corpuscolare per la luce. Uno dei primi testi a presentare tale ipotesi \u00e8 un compendio degli studi dello scienziato iracheno Alhazen, tradotto nel 1270 dal monaco polacco Vitellione, che sotto il titolo complessivo di \"De Aspectibus\" raccoglie insieme alcune opere, tra le quali il \"Libro dell'ottica\", del 1021, conosciuto in Occidente col titolo di \"Prospettiva di Alhazen\". Nel libro i raggi di luce vengono considerati dei flussi di particelle che \"non hanno alcuna caratteristica sensibile tranne l'energia\". Dal momento che il modello particellare non spiega fenomeni come la rifrazione, la diffrazione e la birifrangenza, Ren\u00e9 Descartes propone nel 1637 un modello ondulatorio, seguito da Robert Hooke nel 1665, e Christian Huygens nel 1678. La teoria corpuscolare rimane tuttavia dominante, principalmente a causa dell'influenza delle scoperte di Isaac Newton. Nei primi anni del XIX secolo, Thomas Young e Augustin-Jean Fresnel dimostrano definitivamente l'interferenza e la diffrazione della luce, confermando la solidit\u00e0 del modello ondulatorio, che nel 1850 era generalmente accettato. Nel 1865 le equazioni di Maxwell pongono le fondamenta dell'elettromagnetismo, identificando la luce come radiazione elettromagnetica, e le successive scoperte di Heinrich Hertz ne danno un'ulteriore prova, facendo sembrare errato il modello particellare.\nLe equazioni di Maxwell, tuttavia, non tengono conto di \"tutte\" le propriet\u00e0 della luce: esse mostrano infatti la dipendenza dell'energia luminosa dall'intensit\u00e0 della radiazione, e non dalla frequenza, mentre alcuni esperimenti riguardanti la fotochimica mostrano che in alcuni casi l'intensit\u00e0 non contribuisce all'energia trasportata dall'onda, che dipende esclusivamente dalla frequenza. Anche le ricerche sul corpo nero, portate avanti da vari scienziati nella seconda met\u00e0 del XIX secolo, in particolare Max Planck, evidenziano che l'energia che ogni sistema assorbe o emette \u00e8 un multiplo intero di una grandezza fondamentale, il quanto dell'energia elettromagnetica.\nGli studi sull'effetto fotoelettrico effettuati all'inizio del Novecento da diversi scienziati, tra cui principalmente Albert Einstein, mostrarono infine che la separazione degli elettroni dal proprio atomo dipende esclusivamente dalla frequenza della radiazione dalla quale sono colpiti,\ne pertanto l'ipotesi di un'energia quantizzata divent\u00f2 necessaria per descrivere gli scambi energetici tra luce e materia.\nIl \"quanto\" fu introdotto come costituente elementare di queste radiazioni da Max Planck nel 1900, come entit\u00e0 non ulteriormente divisibile. Nell'ambito dei suoi studi sul corpo nero il fisico tedesco, ipotizzando che gli atomi scambino energia mediante \"pacchetti finiti\", formul\u00f2 un modello in accordo con i dati sperimentali. In questo modo risolse il problema dell'emissione infinita nella radiazione del corpo nero (problema noto come \"catastrofe ultravioletta\"), che emergeva applicando le equazioni di Maxwell. La vera natura dei quanti di luce rest\u00f2 inizialmente un mistero: lo stesso Planck li introdusse non direttamente come entit\u00e0 fisiche reali ma piuttosto come espediente matematico per far quadrare i conti.\nLa teoria dei quanti di luce (\"Lichtquant\") fu proposta anche da Albert Einstein nel 1905, a seguito dei suoi studi sull'effetto fotoelettrico, per spiegare l'emissione di elettroni dalla superficie di un metallo colpito da radiazione elettromagnetica, effetto che esibiva dati in disaccordo con la teoria ondulatoria di Maxwell. Einstein introdusse l'idea che non solo gli atomi emettono e assorbono energia in \"pacchetti finiti\", i quanti proposti da Max Planck, ma che \u00e8 la stessa radiazione elettromagnetica ad essere costituita da quanti, ossia da quantit\u00e0 discrete di energia, poi denominati fotoni nel 1926. In altri termini, poich\u00e9 la radiazione elettromagnetica \u00e8 quantizzata, l'energia non \u00e8 distribuita in modo uniforme sull'intera ampiezza dell'onda elettromagnetica, ma concentrata in vibrazioni fondamentali di energia.\nSebbene il fisico tedesco accettasse la validit\u00e0 delle equazioni di Maxwell, nel 1909 e nel 1916 mostra che molti esperimenti possono essere spiegati solo assumendo che l'energia sia localizzata in quanti puntiformi che si muovono indipendentemente l'uno dall'altro, pur se l'onda \u00e8 distribuita con continuit\u00e0 nello spazio. Per i suoi studi sull'effetto fotoelettrico e la conseguente scoperta dei quanti di luce Einstein ricevette il Premio Nobel per la fisica nel 1921.\nL'ipotesi quantistica di Einstein non fu accettata per diversi anni da una parte importante della comunit\u00e0 scientifica, tra cui Hendrik Lorentz, Max Planck e Robert Millikan (vincitori del Premio Nobel per la fisica, rispettivamente, nel 1902, 1918 e 1923), secondo i quali la reale esistenza dei fotoni era un'ipotesi inaccettabile, considerato che nei fenomeni di interferenza le radiazioni elettromagnetiche si comportano come onde. L'iniziale scetticismo di questi grandi scienziati dell'epoca non deve sorprendere, dato che perfino Max Planck, che per primo ipotizz\u00f2 l'esistenza dei quanti (anche se con riferimento agli atomi, che emettono e assorbono \"pacchetti di energia\"), ritenne, per alcuni anni, che i quanti fossero solo un espediente matematico per far tornare i conti e non un reale fenomeno fisico. Ma successivamente lo stesso Robert Millikan dimostr\u00f2 sperimentalmente l'ipotesi di Einstein sull'energia del fotone, e quindi dell'elettrone emesso, che dipende soltanto dalla frequenza della radiazione, e nel 1916 effettu\u00f2 uno studio sugli elettroni emessi dal sodio che contraddiceva la classica teoria ondulatoria di Maxwell.\nL'aspetto corpuscolare della luce fu confermato definitivamente dagli studi sperimentali di Arthur Holly Compton. Infatti il fisico statunitense nel 1921 osserv\u00f2 che, negli urti con gli elettroni, i fotoni si comportano come particelle materiali aventi energia e quantit\u00e0 di moto che si conservano; poi nel 1923 pubblic\u00f2 i risultati dei suoi esperimenti (effetto Compton) che confermavano in modo indiscutibile l'ipotesi di Einstein: la radiazione elettromagnetica \u00e8 costituita da quanti (fotoni) che interagendo con gli elettroni si comportano come singole particelle e ogni fotone interagisce con un solo elettrone. Per l'osservazione sperimentale del momento lineare dei fotoni e la scoperta dell'effetto omonimo Arthur Compton ricevette il premio Nobel nel 1927.\nIl problema di coniugare la natura ondulatoria e particellare della luce occup\u00f2 la restante vita di Einstein, ed \u00e8 stato risolto grazie all'elettrodinamica quantistica ed al modello standard.\nPropriet\u00e0 fisiche.\nIl fotone \u00e8 una particella priva di massa e, poich\u00e9 non decade spontaneamente, la sua vita media \u00e8 infinita. Il fotone ha due possibili stati di polarizzazione ed \u00e8 descritto dal vettore d'onda, che determina la lunghezza d'onda e la sua direzione di propagazione. Il fotone \u00e8 il bosone di gauge per l'elettromagnetismo e di conseguenza gli altri numeri quantici, come il numero leptonico il numero barionico e il sapore sono nulli.\nI fotoni sono emessi in molti processi naturali, come durante l'accelerazione di una particella carica, la transizione di un atomo o molecola ad un livello di energia inferiore o l'annichilazione di una particella con la rispettiva antiparticella.\nNel vuoto, il fotone si propaga \"costantemente\" alla velocit\u00e0 della luce \"c\", definita pari a\ndove formula_16 e formula_17 sono la costante dielettrica e la permeabilit\u00e0 magnetica del vuoto. Quando un'onda elettromagnetica non si propaga nel vuoto, queste ultime due costanti sono da moltiplicarsi per i valori relativi formula_18 e formula_19 del materiale.\nL'energia formula_9 ed il modulo del vettore quantit\u00e0 di moto formula_21 si ricavano dalla relazione di dispersione generale\nche nel caso del fotone, essendo una particella massa nulla, diventa\nL'energia e la quantit\u00e0 di moto dipendono esclusivamente dalla frequenza formula_3:\ndove formula_27 \u00e8 il vettore d'onda di modulo formula_28, formula_29 la frequenza angolare e formula_30 la costante di Planck ridotta.\nDal momento che la direzione di formula_31 \u00e8 la direzione di propagazione, il suo modulo vale:\nSi consideri in proposito il seguente esempio: l'effetto fotoelettrico, ossia l'estrazione di elettroni da una superficie, si verifica solo se la lunghezza d'onda della radiazione elettromagnetica incidente \u00e8 minore o uguale a formula_33 (luce verde), pari a formula_34. Applicando la formula formula_35 e considerando formula_36 si calcola che la corrispondente frequenza \u00e8 pari a formula_37; quindi l'effetto fotoelettrico si verifica per frequenze maggiori o uguali al predetto valore. A questo punto si possono determinare l'energia formula_9 dei fotoni (espressa in formula_39, Joule) e la loro quantit\u00e0 di moto formula_21:\nIl valore di formula_21 si pu\u00f2 ottenere anche dal rapporto formula_44.\nL'energia minima dei fotoni necessaria per dare inizio all'effetto fotoelettrico, il cui valore equivale al lavoro di estrazione, viene espressa anche in elettronvolt; poich\u00e9 l'energia in Joule e l'energia in eV sono legate dalle relazione formula_45; nell'esempio sopra citato si avr\u00e0 formula_46. Tale energia corrisponde al valore di soglia del potassio.\nIl fotone possiede inoltre momento angolare di spin, che non dipende dalla frequenza. Questa propriet\u00e0 \u00e8 stata sperimentalmente verificata da Raman e Bhagavantam nel 1931.\nIl modulo del vettore di spin \u00e8 formula_47, e la sua componente lungo la direzione del moto, l'elicit\u00e0, \u00e8 formula_48. I due valori di elicit\u00e0 corrispondono ai due stati di polarizzazione circolare.\nNonostante la massa a riposo sia nulla, \u00e8 possibile definire una massa equivalente a partire dalla relazione di Einstein E=mc\u00b2 e considerando una luce verde di frequenza pari a formula_49 risulta essere pari a\nDualismo onda-particella del fotone.\nIl fotone, come ogni oggetto quantistico, possiede sia le propriet\u00e0 di una particella sia quelle di un'onda. Tale caratteristica, detta \"dualismo onda-particella\", \u00e8 provata da fenomeni come la diffrazione e l'interferenza, verificati da molti esperimenti tra cui l'esperimento della doppia fenditura, in cui il passaggio di un singolo elettrone genera una figura di diffrazione. Tale dualismo \u00e8 dovuto al fatto che il fotone \u00e8 descritto da una distribuzione di probabilit\u00e0 che contiene tutte le informazioni dinamiche del sistema. Il concetto di funzione d'onda, soluzione dell'equazione di Schr\u00f6dinger per le particelle con massa a riposo non nulla, non \u00e8 in generale applicabile al fotone, in quanto l'interferenza dei fotoni riguarda l'equazione d'onda elettromagnetica. Questo fatto ha suggerito che le equazioni di Maxwell siano l'equazione di Schr\u00f6dinger per i fotoni, anche se la comunit\u00e0 scientifica non \u00e8 concorde riguardo a questo fatto, in quanto le due espressioni sono matematicamente diverse, a partire dal fatto che una si risolve nel campo complesso e l'altra nel campo reale.\nParallelamente alla natura ondulatoria, il fotone pu\u00f2 anche essere considerato un punto materiale, in quanto \u00e8 emesso o assorbito da vari sistemi quantistici come un nucleo atomico o gli elettroni, molto pi\u00f9 piccoli della sua lunghezza d'onda. Il principio di indeterminazione, formulato da Heisenberg nel 1927, stabilisce inoltre che non si possono conoscere contemporaneamente due variabili canonicamente coniugate del fotone, confermando cos\u00ec l'impossibilit\u00e0 di una completa rappresentazione tramite una descrizione corpuscolare.\nRiassumendo la questione del dualismo onda \u2013 particella, si pu\u00f2 dire che le radiazioni elettromagnetiche si comportano come onde quando si muovono nello spazio ma nel momento in cui interagiscono con altre particelle elementari (materiali o portatrici di forza) manifestano chiaramente la loro natura quantistica.\nL'esperimento mentale di Heisenberg.\nL'esperimento mentale di Heisenberg per la localizzazione di un elettrone con un microscopio a raggi gamma ad alta risoluzione \u00e8 un'importante verifica del principio di indeterminazione: un raggio gamma incidente interagisce con l'elettrone deviando il fascio nell'angolo di apertura formula_52 dello strumento. L'ottica classica mostra che la posizione dell'elettrone \u00e8 misurata con un'incertezza formula_53 che dipende da formula_52 e dalla lunghezza d'onda formula_4 dei fotoni incidenti:\nLa quantit\u00e0 di moto dell'elettrone \u00e8 altrettanto incerta, dal momento che esso riceve una spinta formula_57 data dall'interazione col raggio gamma, e l'incertezza \u00e8 data da:\nSe la radiazione elettromagnetica non fosse quantizzata se ne potrebbero variare intensit\u00e0 e frequenza indipendentemente, sicch\u00e9 si potrebbe localizzare la particella con precisione arbitraria, violando il principio di indeterminazione, che si ottiene dalla formula ponendo formula_59.\nIl principio applicato al fotone proibisce la misura simultanea del numero formula_60 di fotoni in un'onda elettromagnetica e la fase formula_61 dell'onda stessa:\nEssendo privi di massa, i fotoni non possono essere localizzati senza che ci\u00f2 comporti la loro distruzione in quanto non possono essere identificati da un vettore nello spazio. Questo rende impossibile l'applicazione del principio di Heisenberg formula_63, e porta ad usare il formalismo della seconda quantizzazione.\nIl formalismo della seconda quantizzazione.\nSecondo la teoria quantistica dei campi \"la forza elettromagnetica \u00e8 il risultato dell'interazione tra il campo dell'elettrone e quello del fotone\".\nLo stato quantico associato ad un fotone \u00e8 lo stato di Fock, indicato con formula_64, che significa formula_60 fotoni nel campo elettromagnetico modale. Se il campo \u00e8 multimodo, il suo stato quantico \u00e8 un prodotto tensoriale degli stati fotonici, ad esempio,\ncon formula_67 la possibile quantit\u00e0 di moto dei modi e formula_68 il numero di fotoni in un dato modo.\nSpin e massa.\nI fotoni hanno spin formula_69 e sono quindi classificati come bosoni. Essi mediano l'interazione elettromagnetica; costituiscono i bosoni di gauge dell'elettrodinamica quantistica (QED), che \u00e8 una teoria di gauge U(1). Hanno massa invariante (costante per ogni velocit\u00e0 formula_70 e numericamente coincidente con la massa a riposo formula_71) pari a zero ma una quantit\u00e0 di energia definita (e finita) alla velocit\u00e0 della luce. Tuttavia, trasportando energia, la teoria della relativit\u00e0 generale dice che sono influenzati dalla gravit\u00e0, e questo \u00e8 confermato dalle osservazioni.\nUna particella non relativistica di spin formula_69 \u00e8 dotata di tre possibili proiezioni dello spin formula_73. Tuttavia, le particelle di massa nulla, come il fotone, hanno solo due proiezioni di spin, in quanto la proiezione zero richiede che il fotone sia fermo, e questa situazione non esiste, in accordo con la teorie della relativit\u00e0. Tali proiezioni corrispondono alle polarizzazioni circolari destra e sinistra delle onde elettromagnetiche classiche. La pi\u00f9 familiare polarizzazione lineare \u00e8 data dalla sovrapposizione delle precedenti. Lo stato di spin 0 corrisponderebbe invece in teoria a una polarizzazione lungo l'asse di propagazione, che appunto non esiste.\nProduzione di fotoni.\nDue fotoni possono essere prodotti in seguito all'annichilamento di una particella con la sua antiparticella, oppure possono essere emessi singolarmente sotto forma di radiazione di frenamento (nota anche con il nome di bremsstrahlung).\nUn procedimento simile inverso \u00e8 la produzione di coppia, ovvero la creazione di una coppia elettrone-positrone, una reazione in cui un raggio gamma interagisce con la materia convertendo la sua energia in materia ed antimateria: se un fotone altamente energetico collide con un bersaglio subisce un urto anelastico che produce un elettrone e un positrone.\nFotoni nella materia.\nNella materia, i fotoni si accoppiano alle eccitazioni del mezzo e si comportano differentemente. Ad esempio quando si accoppiano ai fononi o agli eccitoni producono i polaritoni. La dispersione permette loro di acquisire una massa efficace, e quindi la loro velocit\u00e0 scende sotto quella della luce nel vuoto.\nInterazione radiazione-materia.\nEsistono diversi meccanismi di interazione radiazione-materia. A seconda dell'energia dei fotoni incidenti, gli effetti pi\u00f9 probabili possono essere schematizzati come segue:\nCoefficienti di interazione per i fotoni.\nIn relazione ad un fascio collimato di fotoni monoenergetici di energia formula_9 e di fluenza formula_61 ed un mezzo spesso formula_79 si definiscono i coefficienti di attenuazione lineare, trasferimento di energia ed assorbimento di energia.\nCoefficiente di attenuazione lineare.\nI fotoni del fascio primario che hanno interagito con il mezzo si possono considerare tutti allontanati dal fascio primario. Se formula_80 indica la probabilit\u00e0 di interazione dei fotoni con il mezzo, si ha:\nIntegrando si ottiene\ndove formula_80 \u00e8 il coefficiente di attenuazione lineare e frequentemente \u00e8 usato il rapporto formula_84, detto coefficiente di attenuazione lineare massico, dove formula_85 \u00e8 la densit\u00e0 del mezzo.\nCoefficiente di trasferimento di energia.\n\u00c8 un coefficiente che tiene conto dell'energia cinetica trasferita dai fotoni alle particelle cariche secondarie generate dalle interazioni. Detta formula_86 l'energia cinetica media trasferita, si ha:\ndove formula_88 \u00e8 il coefficiente di trasferimento di energia. Poich\u00e9 non tutti i fenomeni di interazione dei fotoni con la materia prevedono trasferimento di energia dal fotone al mezzo (scattering di Rayleigh) possiamo assumere formula_89.\nCoefficiente di assorbimento di energia.\nGli elettroni secondari possono perdere la loro energia nel mezzo non solo per collisioni, ma anche tramite processi radiativi. In questo secondo caso i fotoni cos\u00ec prodotti cedono la loro energia non localmente, ma lontano dal punto del mezzo dove sono stati generati. Di conseguenza l'energia rilasciata localmente nel mezzo dagli elettroni secondari \u00e8, in generale, minore dell'energia ad essi trasferita. Possiamo quindi scrivere:\ndove il fattore formula_91 tiene conto della perdita di energia degli elettroni secondari tramite fenomeni radiativi quali la Bremsstrahlung, l'annichilazione in volo dei positroni e la fluorescenza."}
{"id": "8735", "revid": "190914", "url": "https://it.wikipedia.org/wiki?curid=8735", "title": "Distanza (matematica)", "text": "L'accezione matematica del termine distanza ha un significato analogo a quello dell'uso comune, cio\u00e8 quello della misura della \"lontananza\" tra due punti di un insieme al quale si possa attribuire qualche carattere spaziale. In matematica, per\u00f2, questa nozione assume caratteri astratti e si basa solo su propriet\u00e0 formali che ne fanno perdere l'univocit\u00e0: esistono esempi di insiemi anche comuni come formula_1 in cui possono essere date infinite definizioni di distanza, tutte soddisfacenti le propriet\u00e0 generali. Si pu\u00f2 dire che in matematica il termine distanza caratterizza strumenti computazionali con alcune caratteristiche comuni, ma utilizzabili per scopi diversificati.\nIl concetto di distanza e quello collegato di lunghezza vengono generalizzati mediante la definizione della geodetica come il pi\u00f9 breve percorso tra due punti di uno \"spazio curvo\".\nDefinizione di distanza.\nUna distanza (o metrica) su un insieme formula_2 \u00e8 una funzione \nche soddisfa le seguenti propriet\u00e0 per ogni scelta di formula_4 in formula_2:\nLa coppia formula_10 \u00e8 chiamata spazio metrico.\nIn realt\u00e0, solo le propriet\u00e0 2,3,4 sono indipendenti tra loro. Questo significa che si possono definire delle funzioni che soddisfano alcune tra 2,3,4 ma non altre.\nPer esempio, se formula_11 allora la funzione formula_12 per questi particolari valori soddisfa le 2,4 ma non la 3 e quindi in generale non soddisfa la 3.\nLa dimostrazione che le 3,4 implicano la 1 \u00e8 molto semplice.\nInfatti, sfruttando la 4 si ha\nformula_13 e formula_14. Sommando ora membro a membro otteniamo\nformula_15 infine (sfruttando la 3) l\u2019espressione si semplifica in \nformula_16 che \u00e8 appunto la 1, dopo aver diviso per 2 (e scambiato i membri).\nDistanza indotta da una norma.\nData una norma formula_17, \u00e8 possibile definire una distanza formula_18 definendo\nSi verifica che la funzione cos\u00ec definita \u00e8 una distanza, infatti:\nSi osserva che ogni distanza indotta da una norma \u00e8 invariante per traslazioni (ovvero, per ogni tripletta di vettori formula_24).\nDistanze su spazi euclidei.\nLa distanza normalmente considerata in formula_25 \u00e8 quella euclidea, pari alla radice quadrata del quadrato della differenza orizzontale (tra i due punti) pi\u00f9 il quadrato della differenza verticale:\nSe si elimina la seconda dimensione, questa funzione si riduce al modulo della differenza tra i due numeri: formula_27.\nPi\u00f9 in generale nello spazio euclideo formula_28 si pu\u00f2 definire la distanza tra due punti formula_29 e formula_30 nei seguenti modi:\nLa \"2-distanza\" in uno spazio a \"n\" dimensioni corrisponde al teorema di Pitagora applicato \"n-1\" volte: \u00e8 la distanza di uno spazio euclideo, normalmente usata nel piano o nello spazio e viene detta anche distanza pitagorica. La \"1-distanza\", detta anche \"distanza L1\" o distanza Manhattan, genera invece una geometria diversa, detta geometria del taxi. La \"\u221e-distanza (o distanza L\u221e)\" \u00e8 la cosiddetta distanza di Chebyshev.\nAltre distanze.\nNel caso di uno spazio di Hilbert formula_45, il teorema della proiezione afferma che per ogni punto formula_46 e per ogni insieme convesso chiuso formula_47 esiste un unico formula_48 tale per cui formula_49 assume il valore minimo su formula_50. In particolare, questo \u00e8 vero per ogni sottospazio chiuso formula_51 di formula_45: in tal caso una condizione necessaria e sufficiente per formula_53 \u00e8 che il vettore formula_54 sia ortogonale a formula_51.\nDischi associati a una distanza.\nData una distanza su un insieme, si pu\u00f2 definire come palla, o bolla, o disco, centrata in un punto formula_56 di un certo raggio formula_57 positivo l'insieme dei punti dell'insieme che distano da formula_56 meno di formula_57:\nSolitamente, la definizione si intende con il &lt;; se per\u00f2 c'\u00e8 bisogno di specificare, si dir\u00e0 \"disco aperto\" l'insieme definito dalla relazione \" &lt; \" e \"disco chiuso\" l'insieme definito dalla relazione \" \u2264 \".\nSi definisce anche \"bordo\" del disco l'insieme\nL'insieme dei dischi aperti centrati nei vari punti dello spazio soddisfa la definizione topologica di base: la topologia sull'insieme formula_62 determinata da questa base si dice \"topologia generata\" (o \"indotta\") dalla distanza formula_63.\n\u00c8 importante notare come il disco chiuso non coincida sempre con la chiusura del disco aperto, ma in generale ne sia solo un soprainsieme; in particolare nello spazio euclideo comunque le due nozioni coincidono.\nDistanze equivalenti.\nDue distanze formula_63 e formula_65 si dicono equivalenti se l'applicazione identit\u00e0\n\u00e8 un omeomorfismo.\nEquivalentemente, esse si possono dire equivalenti se ogni disco della prima metrica contiene un qualche disco della seconda metrica e viceversa. Ad esempio una distanza \"d\" \u00e8 equivalente a quella data dalla funzione formula_67 ed a quella data dalla funzione formula_68.\nDue distanze equivalenti generano la stessa topologia.\nGeneralizzazioni.\nSe si indeboliscono le richieste su formula_63, si ottengono spazi con propriet\u00e0 pi\u00f9 deboli e pi\u00f9 poveri come possibilit\u00e0 algoritmiche:\nAl contrario, rinforzando la disuguaglianza triangolare e imponendo che\nsi ottiene una cosiddetta ultrametrica."}
{"id": "8738", "revid": "1543377", "url": "https://it.wikipedia.org/wiki?curid=8738", "title": "Fratelli Wright", "text": "Sull'appartenenza di questo primato sussistono notevoli controversie; \u00e8 invece in generale accettato che, specialmente negli anni tra il 1905 e il 1908, grazie a velivoli come il Flyer III e il Model A, i Wright furono i primi ad acquisire un'effettiva padronanza dell'aria.\nInfanzia.\nWilbur e Orville Wright erano due dei sette fratelli Wright, figli del pastore evangelista Milton Wright (1828-1917, di origini anglo-olandesi) e di Susan Catherine Koerner (1831-1889, di origini svizzero-tedesche). Gli altri fratelli Wright erano Reuchlin (1861-1920), Lorin (1862-1939), i gemelli Otis e Ida (nati nel 1870 e morti entrambi prima di compiere le tre settimane) e Katharine (1874-1929). Wilbur e Orville erano dunque rispettivamente il terzo e il sesto figlio della coppia.\nLa famiglia Wright era piuttosto chiusa rispetto all'esterno, ma molto premurosa al suo interno; inoltre entrambi i genitori erano istruiti e incoraggiavano costantemente i ragazzi a coltivare tutti i loro interessi intellettuali: la casa dei Wright a Dayton, Ohio aveva due biblioteche, una dedicata a testi di carattere teologico e l'altra fornita di una scelta ampia e varia di volumi su argomenti diversi. Susan Wright, in particolare, era appassionata di questioni tecniche ed era forte di una considerevole esperienza nel campo delle costruzioni meccaniche, maturata grazie al lavoro di suo padre, che era stato un costruttore di carri e un esperto artigiano del legno e del metallo; pertanto, oltre ad alimentare la curiosit\u00e0 dei suoi figli, ella insegn\u00f2 loro anche a costruire piccoli oggetti di ogni tipo.\nIl clima familiare era insomma positivo e stimolante; retrospettivamente, Orville scrisse:\nIn particolare Wilbur e Orville furono sempre particolarmente legati, fin dall'infanzia; come scrisse Wilbur:\nNel periodo dell'infanzia di Wilbur e Orville la famiglia era in continuo movimento a causa dei doveri imposti al pastore Wright dalla vocazione religiosa e dai suoi strascichi politici: tra la data del suo matrimonio con Susan Koerner (1859) e l'insediamento definitivo a Dayton (1884) i Wright traslocarono molte volte, vivendo per un periodo in Indiana, poi in Ohio, quindi in Iowa e di nuovo in Indiana. Wilbur, in effetti, non nacque a Dayton, ma a Millville, in Indiana.\nNel frattempo, nel 1877, Milton Wright venne eletto vescovo. Nel 1881, poi, a causa della sua attitudine conservatrice in un momento in cui la chiesa evangelica che rappresentava (la Church of the United Brethren in Christ) andava diventando pi\u00f9 liberale, il reverendo Wright non venne riconfermato nella sua carica di vescovo. Tuttavia per tutto il periodo tra la fine degli anni settanta e l'inizio degli anni ottanta continu\u00f2 a viaggiare, con o senza la famiglia, e spesso rientrando dai suoi viaggi portava ai suoi figli dei regali che stimolavano considerevolmente la loro curiosit\u00e0.\nNel 1878, proprio al ritorno di Milton Wright da un viaggio di lavoro, Wilbur e Orville ricevettero in regalo un modellino di elicottero; il piccolo velivolo, propulso da una banda elastica attorcigliata e basato sugli studi del pioniere dell'aviazione francese Alphonse P\u00e9naud, attir\u00f2 per la prima volta l'attenzione dei due ragazzi sul tema dell'aviazione. Essi lo studiarono attentamente, lo fecero volare ancora e ancora, finch\u00e9 si ruppe, e allora ne costruirono diverse copie per conto proprio. Considerarono anche la possibilit\u00e0 di costruirne una versione ingrandita capace di sollevare un essere umano, anche se quest'idea rimase su un piano molto ingenuo. Comunque, pi\u00f9 tardi, confermarono che fu questo giocattolo che per primo suscit\u00f2 il loro interesse per il volo.\nNell'inverno tra il 1885 e il 1886 Wilbur si fer\u00ec gravemente mentre pattinava sul ghiaccio, e questo incidente ebbe a lungo conseguenze sulla sua salute, sia a livello fisico che mentale. I danni al volto che aveva riportato venendo colpito accidentalmente da una mazza da hockey (che gli costarono la perdita di alcuni denti) guarirono, ma cominci\u00f2 a soffrire di quelle che vennero chiamate \"palpitazioni nervose del cuore\", oltre che di disturbi della digestione. A livello psicologico cominci\u00f2 a considerarsi fragile, pi\u00f9 di quanto probabilmente lo fosse davvero, e infine scelse di non iscriversi a Yale per intraprendere la carriera di insegnante, come aveva pianificato di fare. Per tre anni conserv\u00f2 un'attitudine introversa e incline alla depressione e in quel periodo pass\u00f2 la maggior parte del suo tempo in casa, a leggere e a prendersi cura della madre, la quale aveva iniziato a soffrire di tubercolosi nel 1883 e nel 1886 era ormai invalida e bisognosa di cure costanti.\nSusan Wright mor\u00ec nel 1889 e in quello stesso anno Wilbur riusc\u00ec finalmente a riprendersi dalle conseguenze del suo incidente.\nLa stamperia, il negozio di biciclette e i primi studi di aeronautica dei fratelli.\nA quel tempo Orville aveva gi\u00e0 cominciato a lavorare, in proprio, in un'impresa legata alla stampa, un settore al quale aveva iniziato a interessarsi tra il 1881 e il 1884. Nel 1889, in seguito alla sua guarigione, Wilbur si un\u00ec a lui nella gestione della stamperia.\nPur avendo entrambi frequentato la scuola secondaria, n\u00e9 Orville n\u00e9 Wilbur si erano diplomati: Orville aveva abbandonato gli studi poco prima di terminarli, mentre Wilbur, che aveva frequentato tutti e quattro gli anni del liceo, non aveva ottenuto la sua \"school-leaving qualification\" perch\u00e9 la sua famiglia aveva lasciato all'improvviso la citt\u00e0 di Richmond (dove si trovava la sua scuola) per spostarsi a Dayton proprio nel 1884, anno in cui lui avrebbe dovuto ricevere il diploma. Inoltre nessuno dei due aveva frequentato l'universit\u00e0: furono in effetti gli unici due membri della loro famiglia a non laurearsi.\nTuttavia erano stati entrambi studenti brillanti al liceo ed erano creativi e pieni di fiducia in s\u00e9 stessi: furono presto in grado di gestire i processi fondamentali della stampa senza difficolt\u00e0 e quindi si dedicarono alla progettazione e alla costruzione di macchine da stampa di loro concezione. Di l\u00ec a poco cominciarono a stampare il giornale settimanale \"West Side News\", che fu seguito per pochi mesi dal quotidiano \"Evening Item\": Orville ne era l'editore, mentre Wilbur faceva da redattore. Uno dei clienti della stamperia dei Wright fu un amico e compagno di liceo di Orville, il poeta Paul Laurence Dunbar, destinato a diventare famoso a livello internazionale per i suoi scritti: il \"Dayton Tattler\", un settimanale che Dunbar redasse per qualche tempo nel corso dell'anno 1890, veniva stampato da Wilbur e Orville.\nNel 1892 i due fratelli cambiarono attivit\u00e0: approfittando dell'esplosione di popolarit\u00e0 che la bicicletta conobbe negli Stati Uniti in quel periodo (dovuta principalmente all'invenzione della bicicletta di sicurezza, che rimpiazz\u00f2 il vecchio modello penny-farthing), Wilbur e Orville aprirono a Dayton un negozio, che chiamarono Wright Cycle Exchange e pi\u00f9 tardi Wright Cycle Company; inizialmente si limitarono alle attivit\u00e0 di riparazione, di noleggio e di vendita, ma a partire dal 1896 cominciarono anche a produrre biciclette progettate e costruite integralmente da loro due. I Wright furono capaci di vendere i loro prodotti a un prezzo molto competitivo (circa 18 dollari contro i 160 che Wilbur aveva speso per una bicicletta nel 1892), e inoltre apportarono dei miglioramenti originali alla struttura base delle biciclette dell'epoca: ad esempio svilupparono un mozzo dotato di un sistema capace di trattenere l'olio per la lubrificazione e inventarono il freno a contropedale, il cui impiego \u00e8 tuttora diffuso.\nIl lavoro con le biciclette miglior\u00f2 le competenze dei fratelli Wright a proposito di costruzioni meccaniche e inoltre mise a loro disposizione i fondi e le attrezzature di cui avevano bisogno per alimentare il loro crescente interesse verso l'aviazione. Wilbur e Orville si erano appassionati alle vicende del pioniere dell'aviazione tedesco Otto Lilienthal, che con i suoi alianti e deltaplani era riuscito a compiere voli di notevole lunghezza, e fu la sua morte nel 1896 a spingerli a intraprendere un'indagine approfondita delle possibilit\u00e0 del volo umano. Comunque, l'epoca tra gli anni ottanta e gli anni novanta dell'Ottocento vide il moltiplicarsi degli studi dedicati alle scienze aeronautiche e dei tentativi pratici di volare. Nel 1896, in particolare, altri due eventi importanti attirarono l'attenzione dei Wright: in maggio lo scienziato statunitense Samuel Pierpont Langley aveva avuto successo nel far volare due modelli di velivoli senza equipaggio dotati di motori a vapore e nel corso dell'estate l'ingegnere francese Octave Chanute aveva raccolto intorno a s\u00e9 altri sperimentatori insieme ai quali, sulle dune di sabbia intorno al lago Michigan, vicino a Chicago, aveva testato con successo diversi tipi di alianti.\nIl 30 maggio 1899 Wilbur Wright scrisse una lettera alla Smithsonian Institution di Washington, una delle pi\u00f9 importanti istituzioni scientifiche statunitensi dell'epoca, chiedendo che gli fosse inviata una bibliografia il pi\u00f9 possibile dettagliata e completa relativa ai testi di aviazione disponibili e che gli fosse messa a disposizione nei limiti del possibile tutta la documentazione esistente a proposito delle scienze aeronautiche. Scrisse:\nLa Smithsonian invi\u00f2 il materiale richiesto entro breve tempo.\nInfluenzati dal lavoro di studiosi e sperimentatori come George Cayley, Alphonse P\u00e9naud e Francis Herbert Wenham, oltre che dagli stessi Chanute, Otto Lilienthal, e Langley, i fratelli Wright iniziarono ad approfondire i loro studi nel corso di quello stesso anno e, dal 1900, cominciarono anche a intraprendere sperimentazioni pratiche con alcuni alianti.\nI fratelli Wright ebbero sempre, di fronte al pubblico, un'immagine molto unita e fecero sempre in modo di condividere equamente il merito delle loro scoperte e invenzioni. Alcuni biografi, tuttavia, evidenziano che nel 1899-1900 fu Wilbur a prendere l'iniziativa: scriveva \u00abla mia macchina\u00bb e \u00abi miei progetti\u00bb ben prima che Orville iniziasse a interessarsi approfonditamente alla questione del volo; solo in seguito la prima persona singolare di tutti i documenti divenne plurale, testimoniando l'intervento del secondo fratello. Lo storico James Tobin ha affermato: \u00ab\u00c8 impossibile immaginare che Orville, pur brillante com'era, potesse generare la forza motrice che avvi\u00f2 il loro lavoro e lo fece progredire portandoli da un retrobottega in Ohio a partecipare a conferenze con capitalisti, presidenti e sovrani. Questo lo fece Will. Fu lui il leader, dall'inizio alla fine\u00bb.\nIdee sul controllo del volo dei fratelli.\nNonostante il tragico destino di Lilienthal, i fratelli Wright adottarono la sua stessa strategia, che era quella di \u00absaltare prima di volare\u00bb e cio\u00e8 di studiare con attenzione i problemi di aerodinamica delle superfici e di controllo del volo, per dedicarsi solo in seguito all'installazione di un motore sui velivoli. La morte dell'aeronauta britannico Percy Pilcher in un altro incidente con un aliante nel 1899 non fece che rafforzare la loro convinzione che lo sviluppo di un metodo efficace per gestire un aeroplano in volo era la chiave verso il successo, nonch\u00e9 verso la possibilit\u00e0 di volare in relativa sicurezza. Quando cominciarono i loro esperimenti, i Wright ritenevano che quello del controllo fosse l'unico problema riguardante la costruzione di un aeroplano ancora sostanzialmente insoluto: gli altri due, quello della portanza generata dalle ali e della propulsione fornita dal motore, erano stati sostanzialmente risolti (grazie rispettivamente agli studi di Wenham sulla curvatura e l'allungamento delle ali e allo sviluppo del motore a scoppio, che soppiant\u00f2 quello a vapore). Secondo alcuni studiosi, l'invenzione di un efficace sistema di controllo sui tre assi fu in effetti il pi\u00f9 importante dei contributi che i fratelli Wright diedero al progresso del volo umano, nonch\u00e9 il fattore pi\u00f9 importante che contribu\u00ec a portarli al successo in questo campo.\nCon tutto questo, i Wright affrontarono il problema del volo con un approccio molto diverso da quello di altri sperimentatori dell'epoca, tra cui ad esempio Hiram Maxim, Cl\u00e9ment Ader e il gi\u00e0 citato Langley (tutti pi\u00f9 esperti e pi\u00f9 facoltosi di loro): questi ultimi tendevano a costruire motori grossi e potenti (Maxim e Ader a vapore, Langley a benzina) e a montarli su strutture prive di possibilit\u00e0 di controllo, nella convinzione che l'applicazione di una forza motrice sufficiente a una macchina aerodinamicamente stabile avrebbe potuto farla sollevare senza difficolt\u00e0 e senza necessit\u00e0 di una precedente esperienza di volo. Inoltre, grazie al loro metodo sperimentale, basato su esperienze graduali e ben studiate, i Wright non solo acquisirono progressivamente una certa dimestichezza con i principi del volo e del pilotaggio, ma anche riuscirono a migliorare i loro velivoli man mano che le loro conoscenze teoriche e abilit\u00e0 tecniche si raffinavano.\nPur condividendo l'attitudine di Lilienthal alla pratica e all'esperienza sul campo, i Wright ritenevano che il suo metodo di controllo del volo (basato sugli spostamenti del corpo del pilota per spostare l'equilibrio del velivolo) non fosse adatto a garantire la piena controllabilit\u00e0 di un velivolo motorizzato, molto pi\u00f9 grosso e pesante di un deltaplano. Basandosi su dati osservativi, nel corso dell'anno 1899 Wilbur giunse alla conclusione che gli uccelli in volo sfruttano il movimento delle estremit\u00e0 delle loro ali per far ruotare il loro corpo attorno a un asse longitudinale, cio\u00e8 per rollare a destra o a sinistra. I due fratelli pensarono che, allo scopo di far eseguire una virata a una macchina volante artificiale, oltre che per controllare sbandamenti involontari dovuti al vento, sarebbe stato opportuno sviluppare un meccanismo capace di far inclinare di lato il velivolo esattamente come si inclinano di lato gli uccelli e, anche, coloro che eseguono una svolta andando in bicicletta. Rifletterono a lungo su come ottenere un effetto simile alla deformazione delle ali del mondo animale su un congegno di origine artificiale; infine, quando Wilbur deform\u00f2 distrattamente la lunga scatola rettangolare di una camera d'aria, inventarono il sistema dello svergolamento alare.\nIn generale, gli altri sperimentatori che eseguirono ricerche nel campo dell'aeronautica tra la fine dell'Ottocento e l'inizio del Novecento consideravano la locomozione aerea come se non fosse qualitativamente differente da quella terrestre: la concepivano come uno spostamento su una superficie, con la sola particolarit\u00e0 che la superficie era sopraelevata. Per quanto riguardava il controllo direzionale, essi pensavano semplicemente a un timone, in tutto simile a quelli che si trovano montati sulle navi, capace di far ruotare il velivolo intorno al suo asse verticale. L'idea di inclinare la macchina lateralmente, anche a quelli che l'avevano presa in considerazione, non era sembrata desiderabile. Alcuni, come Langley e Chanute, miravano all'elusivo concetto dell'\"autostabilit\u00e0\", ritenendo che il pilota di una macchina volante non sarebbe stato in grado di reagire agli effetti del vento e delle turbolenze per controllare efficacemente il velivolo, e che dunque un aereo intrinsecamente stabile sarebbe stato preferibile. I Wright, invece, volevano che il pilota avesse sul suo aereo un controllo totale.\nPer questo motivo nei loro progetti iniziali non inclusero nessuna delle caratteristiche che tendono a migliorare la stabilit\u00e0 di un velivolo, come, ad esempio, il posizionamento dell'equilibratore in coda oppure l'impiego di ali dotate di un angolo di diedro positivo; scelsero anzi la configurazione canard, che porta automaticamente con s\u00e9 problemi di instabilit\u00e0 longitudinale, e predilessero ali con un diedro negativo, intrinsecamente instabili ma meno suscettibili di subire le conseguenze delle raffiche di vento. Nella visione dei Wright, l'aereo andava pilotato e tenuto in equilibrio con continue piccole correzioni, come una bicicletta.\nNel luglio 1899 Wilbur costru\u00ec un aquilone biplano con un'apertura alare di circa un metro e mezzo, allo scopo di sperimentare in pratica un sistema di svergolamento alare per il controllo del rollio. L'aquilone era vincolato al suolo da quattro cavi (due collegati alle estremit\u00e0 dell'ala superiore e due a quelle dell'ala inferiore) che facevano capo a una coppia di bacchette impugnate da un operatore a terra. Muovendo queste bacchette mentre l'aquilone era in volo, era possibile svergolare (torcere) le ali in modo tale da far s\u00ec che esse deviassero asimmetricamente il flusso d'aria da cui erano investite e facessero quindi rollare il piccolo velivolo. Wilbur fece volare il suo aquilone in un campo vicino a Dayton nell'estate del 1899, sotto gli occhi di un gruppo di ragazzini stupiti di vedere un uomo in giacca e cravatta \"giocare\" in modo cos\u00ec infantile. Il sistema dello svergolamento ebbe successo: l'aquilone rispondeva in modo veloce e preciso ai comandi del pilota. Essendosi convinti della validit\u00e0 del loro sistema di controllo, i Wright iniziarono allora a lavorare su un aliante a scala naturale in grado di portare in volo un uomo.\nGli alianti.\nI Wright basarono la progettazione dei loro primi alianti (come anche quella dell'aquilone del 1899) sul lavoro dei loro recenti predecessori e in particolare sui calcoli relativi alla portanza pubblicati da Lilienthal nel 1889 e sui disegni del deltaplano che Chanute aveva sperimentato con successo nel 1896 (il quale aveva eseguito planate anche di 110 metri). Wilbur e Orville disegnarono ali con un profilo curvo, la cui superiorit\u00e0 rispetto a un profilo piano in termini di forza portante generata era stata scoperta da George Cayley alla fine del Settecento ed era stata ampiamente dimostrata dal successo degli alianti di Lilienthal tra gli anni ottanta e gli anni novanta dell'Ottocento. Le due ali erano collegate da una struttura di montanti e cavi di rinforzo, anch'essa simile a quella del velivolo di Chanute; la superficie di controllo orizzontale era montata frontalmente anzich\u00e9 posteriormente, per ridurre la gravit\u00e0 delle conseguenza di un eventuale stallo aerodinamico (un'improvvisa perdita di portanza in grado di portare a uno schianto al suolo, che era stata ad esempio la causa dell'incidente che aveva ucciso Lilienthal). Wilbur ritenne, erroneamente, che una coda non sarebbe stata necessaria e pertanto i primi due alianti ne furono privi. Secondo alcuni biografi, probabilmente fino al 1902 solo Wilbur pilot\u00f2 gli alianti in volo, forse esercitando la sua autorit\u00e0 di fratello maggiore per proteggere Orville dai rischi.\nL'aliante del 1900.\nI fratelli Wright terminarono la costruzione del loro primo aliante a grandezza naturale nel corso dell'anno 1900. Il velivolo, che era stato assemblato in un capanno di legno dietro il negozio di biciclette di Dayton, era un biplano di 5,2 metri di apertura alare, con la stessa configurazione canard che avrebbe caratterizzato tutte le realizzazioni dei Wright fino al 1911; la struttura era lignea, molto leggera, ed era ricoperta di tela di raso in cotone; era privo di coda, ma era dotato di controlli per il beccheggio e il rollio collegati rispettivamente alla superficie orizzontale anteriore e alle ali svergolabili; il pilota stava sdraiato in posizione prona per minimizzare la resistenza aerodinamica.\nL'aliante, per essere sperimentato, necessitava di un luogo dove il vento fosse forte e costante. Wilbur si rivolse all'ufficio meteorologico statunitense (Weather Bureau) perch\u00e9 gli fosse indicata una localit\u00e0 con queste caratteristiche; gli venne consigliato di recarsi a Kitty Hawk, un piccolo centro nella Carolina del Nord: una cittadina di pescatori, particolarmente adatta per gli scopi dei Wright perch\u00e9 metteva loro a disposizione ampi spazi aperti molto ventilati con un fondo sabbioso, relativamente poco pericoloso in caso di incidenti.\nIl viaggio verso Kitty Hawk fu difficile, il tempo fu imprevedibile e, una volta giunti sul posto, i Wright trovarono che il cibo era scarso, il vento (effettivamente forte e sempre presente) soffiava la sabbia dappertutto e gli insetti (specialmente le zanzare) erano quasi insopportabili. Orville in seguito scrisse: \u00ab[Era] come il Sahara, o almeno come io mi immaginavo il Sahara\u00bb. Tuttavia William J. Tate, la personalit\u00e0 pi\u00f9 importante del piccolo villaggio, li accolse in modo molto amichevole e mise a loro disposizione tutto l'aiuto possibile. Nonostante tutto, i periodi passati a Kitty Hawk, anche dopo il 1900, furono per i Wright delle vacanze e, a posteriori, i due ricordarono gli anni passati viaggiando tra l'Ohio e la Carolina del Nord come alcuni dei pi\u00f9 felici della loro vita.\nFu dunque sulle dune della spiaggia di Kitty Hawk che, nel 1900, i Wright iniziarono i loro esperimenti di volo umano. I voli del primo aliante ebbero luogo nel corso di pochi giorni all'inizio dell'autunno del 1900; innanzitutto essi provarono il velivolo facendolo volare come un aquilone, trattenuto da alcuni uomini a terra e sostenuto dal vento, dapprima senza pilota e con al suo posto zavorre di sacchi di sabbia o catene, poi con Wilbur a bordo; quindi passarono alle prove di planata libera, anche in questo caso eseguendo molte prove senza pilota e solo una dozzina di voli con Wilbur ai comandi. Inizialmente il velivolo sub\u00ec dei test senza equipaggio, venendo appeso a un'impalcatura per mezzo di una carrucola, ma questo sistema non si rivel\u00f2 efficiente; i Wright allora ricominciarono a trattare l'aliante come un aquilone e infine si spostarono 6 chilometri a sud di Kitty Hawk, sulle colline di Kill Devil Hills, per eseguire planate libere lungo i pendii. In quest'ultimo caso, il velivolo veniva lanciato manualmente, in direzione contraria a quella del vento, da Orville e da un assistente.\nI Wright considerarono l'aliante del 1900 un sostanziale successo: i comandi, specialmente l'equilibratore, funzionarono bene e consentirono a Wilbur di eseguire planate controllate e atterraggi morbidi; la portanza generata dalle ali invece era abbastanza scarsa, e quindi \u2013 ritornati a Dayton nel corso dell'inverno 1900-1901 \u2013 i due fratelli si concentrarono prevalentemente sullo studio di profili con diversi gradi di curvatura e sulla realizzazioni di ali di maggiori dimensioni.\nL'aliante del 1901.\nNel tentativo di aumentare la portanza, Wilbur e Orville costruirono nel 1901 un secondo aliante, con una superficie alare quasi raddoppiata e di dimensioni complessivamente molto aumentate; con i suoi 7 metri di apertura alare esso era, nel momento in cui venne completato, il pi\u00f9 grande aliante che fosse mai stato costruito.\nTornati a Kitty Hawk nell'estate 1901, i fratelli Wright cominciarono con una nuova serie di lanci. L'aliante del 1901 vol\u00f2 da 50 a 100 volte tra il luglio e l'agosto, coprendo distanze di oltre 90 metri. Capit\u00f2 qualche volta che l'aeromobile stallasse, cio\u00e8 andasse incontro a una repentina perdita di portanza seguita da una rapida caduta verso il suolo; queste situazioni di pericolo per\u00f2 non ebbero conseguenze gravi, grazie all'\"effetto paracadute\" generato dall'ampio stabilizzatore frontale (questo fatto convinse ulteriormente i fratelli della validit\u00e0 della configurazione canard).\nTuttavia l'aliante del 1901 non fu un successo. Nonostante la grande superficie alare, esso generava solo un terzo della portanza prevista in base alla \"lift equation\" con cui i Wright avevano eseguito i loro calcoli. Inoltre la sua controllabilit\u00e0 in beccheggio era molto peggiorata e anche per quanto riguardava la controllabilit\u00e0 in rollio erano sorti dei problemi legati all'insorgenza del fenomeno dell'imbardata inversa. I Wright ridussero allora la curvatura dell'ala, portandola dal valore iniziale di 1/23 della corda a 1/12; questa misura sort\u00ec l'effetto di migliorare la risposta del velivolo in beccheggio, ma non risolse i problemi di portanza e di controllabilit\u00e0 in rollio.\nAllora, terminata la breve stagione di volo del 1901, Wilbur e Orville rientrarono a Dayton e decisero di rielaborare loro stessi i calcoli relativi alla portanza, che inizialmente avevano accettato per buoni a partire dalle equazioni di portanza e resistenza disponibili e dai dati di Lilienthal. In particolare, si concentrarono sul calcolo preciso del \"coefficiente di Smeaton\".\nNel frattempo erano diventati membri di un'associazione di ingegneri e appassionati di volo, la Western Society of Engineers, presieduta da Octave Chanute; nel settembre 1901 Wilbur tenne durante una seduta dell'associazione un importante discorso, intitolato \"Alcuni esperimenti aeronautici\", che venne ricevuto molto positivamente. Chanute, che si era recato a Kill Devil Hills nel 1901 per assistere di persona ai loro voli, rimase poi costantemente in contatto epistolare con i Wright e in altre occasioni collabor\u00f2 con loro sul campo.\nL'aliante del 1902.\nWilbur e Orville, tornati a Dayton, passarono l'autunno e l'inverno tra il 1901 e il 1902 a eseguire esperimenti di aerodinamica. Per prima cosa modificarono una delle loro biciclette, montando in posizione orizzontale davanti al manubrio una terza ruota, completamente libera di girare. Sul bordo di questa ruota collocarono una piccola superficie metallica piana e, in posizione diametralmente opposta ad essa, un'aletta profilata, curva. Quest'ultima era costruita, in accordo con le equazioni disponibili, in modo da generare la stessa forza dell'aletta piana; invece, pedalando con questo banco di prova mobile, i Wright verificarono che la terza ruota girava e che quindi la superficie piana e quella curva non erano in equilibrio, come invece la teoria prevedeva. Questo bast\u00f2 per dimostrare che i calcoli dei predecessori dei Wright erano sbagliati: o i dati di Lilienthal o il valore del coefficiente di Smeaton (o entrambi) erano scorretti.\nAllora i due fratelli costruirono uno strumento pi\u00f9 sofisitcato, una galleria del vento costituita da una cassa di legno lunga un paio di metri, con una superficie vetrata per guardare all'interno, in cui una ventola mossa da un motore a scoppio da 1 cavallo generava un flusso d'aria di circa 50 chilometri orari. Essi testarono circa 200 piccole superfici alari con diversi profili, e infine giunsero alla conclusione che il valore generalmente accettato all'epoca per il coefficiente di Smeaton, 0,0054, era esagerato del 60 per cento: quello reale si aggirava pi\u00f9 realisticamente intorno a 0,0033.\nEntro il dicembre 1901 i Wright avevano accumulato abbastanza dati da poter essere ragionevolmente sicuri di aver risolto il problema della portanza; tuttavia, poich\u00e9 la questione delle difficolt\u00e0 di controllo in rollio non era ancora stata superata, e poich\u00e9 volevano assicurarsi che i risultati dei loro esperimenti su piccoli modelli di superfici alari fossero validi anche su un velivolo a scala naturale, Wilbur e Orville decisero di costruire un terzo aliante prima di procedere ai tentativi di volare con un aereo motorizzato.\nL'aliante del 1902 aveva un'apertura alare di 9,8 metri, ali pi\u00f9 strette e allungate su un profilo pi\u00f9 sottile; per risolvere il problema dell'imbardata inversa venne finalmente aggiunta una coda, con una doppia deriva verticale fissa.\nProvato nel corso dell'estate e dell'autunno del 1902, questo terzo aliante si rivel\u00f2 estremamente efficiente dal punto di vista aerodinamico: l'aumento della portanza generata fu subito evidente. L'introduzione della deriva verticale risolse solo in parte il problema della controllabilit\u00e0 in rollio, e allora Wilbur e Orville trasformarono la doppia superficie fissa in una superficie mobile singola, cio\u00e8 in un vero e proprio timone di direzione: collegato allo stesso comando che controllava lo svergolamento alare, esso risolse una volta per tutte la questione.\nCos\u00ec modificato, l'aliante Wright del 1902 divenne il primo velivolo completamente controllabile sui tre assi mai costruito. Tra settembre e ottobre venne fatto volare tra 700 e 1\u00a0000 volte e consent\u00ec a entrambi i fratelli di acquisire finalmente una vera esperienza di pilotaggio; molti voli coprirono distanze di 150 metri e alcuni superarono i 180. La planata pi\u00f9 lunga dur\u00f2 26 secondi e copr\u00ec una distanza di 200 metri.\nL'aliante del 1902 fu un notevole successo; costitu\u00ec senza dubbio la migliore realizzazione dei Wright fino a quel momento, e secondo alcuni storici il suo efficiente sistema di controllo segn\u00f2 la nascita dell'aeroplano moderno.\nIl Flyer, primo velivolo a motore (1903).\nTra la fine del 1902 e il settembre del 1903, quindi, Wilbur e Orville Wright si dedicarono all'installazione di un motore su una cellula sostanzialmente identica a quella del loro ultimo aliante. Il progetto del loro Flyer (\"aviatore\", cos\u00ec battezzarono il loro primo velivolo motorizzato) era infatti molto simile a quello dell'aliante del 1902, il quale a sua volta aveva conservato l'architettura complessiva dei suoi predecessori in un processo di evoluzione molto graduale. Le novit\u00e0 pi\u00f9 salienti del Flyer erano gli impennaggi raddoppiati, sia anteriormente che posteriormente, e ovviamente l'introduzione di un sistema motopropulsore. La configurazione era sempre quella del biplano canard, con struttura in abete rosso e copertura in mussola; i controlli erano organizzati nello stesso modo dei velivoli precedenti e il pilota assumeva sempre una posizione prona; solamente, questa volta era collocato poco lontano dall'asse di simmetria dell'aereo, per compensare l'opposta eccentricit\u00e0 del motore.\nPoich\u00e9 le case automobilistiche a cui i due fratelli si erano rivolti non erano state in grado di mettere loro a disposizione un motore a scoppio con un rapporto potenza-peso soddisfacente, essi ne progettarono uno in modo completamente autonomo e ne affidarono la realizzazione al meccanico Charlie Taylor, un loro stretto collaboratore.\nProblemi simili si riscontrarono per quanto riguardava le eliche: all'inizio del Novecento non esistevano ancora equazioni utili alla progettazione di un'elica efficiente, n\u00e9 in campo navale n\u00e9 tanto meno in campo aeronautico; perci\u00f2 i Wright studiarono il problema per conto proprio, portarono a termine una serie di esperienze con la loro galleria del vento, stabilirono che un'elica non \u00e8 in realt\u00e0 altro che un'ala che ruota anzich\u00e9 traslare, e costruirono infine una coppia di eliche la cui efficienza (66 per cento) fu in definitiva molto buona.\nI Wright tornarono a Kitty Hawk nel settembre 1903. Per tutto l'autunno le condizioni meteorologiche furono avverse; poi un collaudo del motore danneggi\u00f2 gli alberi delle eliche e costrinse Orville a tornare a Dayton per recuperare dei pezzi di ricambio. Nel frattempo, il 7 ottobre e l'8 dicembre, il Great Aerodrome di Langley per due volte non era riuscito a prendere il volo, schiantandosi rovinosamente. Quel duplice tentativo di volare con una macchina motorizzata pi\u00f9 pesante dell'aria era stato compiuto da uno scienziato autorevole, segretario della prestigiosa Smithsonian Institution; nel progetto dell'Aerodrome il governo statunitense aveva investito 50\u00a0000 dollari e il suo fallimento raffredd\u00f2 molto l'interesse per l'aviazione dell'opinione pubblica e delle autorit\u00e0 americane. Quando a Kitty Hawk giunse la notizia dell'insuccesso di Langley, Wilbur scrisse: \u00abAdesso tocca a noi, e mi domando quale sar\u00e0 la nostra sorte\u00bb.\nFatte le riparazioni, una giornata di tempo abbastanza buono per lanciare il Flyer non si present\u00f2 fino al 13 dicembre ma, poich\u00e9 era una domenica, non venne intrapreso nessun tentativo di volare. Il 14 dicembre, finalmente, Wilbur e Orville lanciarono una moneta per stabilire chi avrebbe tentato il primo decollo; vinse Wilbur, ma il suo primo tentativo di volare si concluse con uno schianto al suolo appena 3,5 secondi dopo il decollo. Ciononostante, convinto dalla provata efficienza del motore e dalla maniera in cui i comandi rispondevano, afferm\u00f2 di non avere pi\u00f9 dubbi sul successo finale.\nTre giorni pi\u00f9 tardi, il 17 dicembre 1903, riparati i danni e approfittando di una giornata di vento forte, i Wright erano pronti per un altro tentativo. Questa volta tocc\u00f2 a Orville prendere i comandi: il velivolo rull\u00f2 lungo la rotaia che impediva ai pattini di affondare nella sabbia, decoll\u00f2, rimase in volo per 12 secondi e, dopo aver percorso 36 metri, torn\u00f2 a terra in un atterraggio relativamente morbido. Nel corso della stessa giornata, alternandosi al posto di pilotaggio, i due fratelli compirono altri tre voli, l'ultimo dei quali, ai comandi di Wilbur, dur\u00f2 59 secondi e copr\u00ec 260 metri. Orville descrisse l'ultimo volo della giornata:\nInvece il Flyer non fu riparato e non vol\u00f2 mai pi\u00f9. Una raffica di vento lo danneggi\u00f2 ulteriormente mentre era a terra, dopo il quarto volo, e quindi l'aereo venne smontato, riposto in alcune casse e riportato a Dayton; dopo lunghe peripezie, che lo portarono anche a venire esposto al Museo della scienza di Londra, assunse nel 1948 la sua collocazione definitiva presso la Smithsonian Institution di Washington.\nOggi, il Wright Flyer del 1903 \u00e8 spesso considerato il primo aeroplano (macchina volante motorizzata pi\u00f9 pesante dell'aria) ad aver eseguito un volo controllato, sostenuto e prolungato con un pilota a bordo.\nI Flyer II e III (1904-1905).\nWilbur e Orville tornarono a Dayton in tempo per celebrare il Natale insieme alla loro famiglia. Il successo del loro Flyer non era passato del tutto inosservato: il pomeriggio stesso del 17 dicembre, nel medesimo telegramma con cui annunciavano ai familiari il loro prossimo ritorno, i Wright chiesero al padre che i dati essenziali della loro impresa venissero comunicati alla stampa. Gi\u00e0 il 18 dicembre notizie frammentarie e imprecise dei loro voli comparvero su alcuni quotidiani, e in seguito i due fratelli diramarono comunicati stampa precisi. Comunque il pubblico, dopo le delusioni dovute agli insuccessi di Langley, esitava ad entusiasmarsi ancora per l'aviazione, e i Wright per contro non fecero nulla per dare riscontro mediatico ai loro successi: preferirono migliorare le loro realizzazioni in un clima di riservatezza, per non farsi rubare nessuna idea e per riuscire a realizzare al pi\u00f9 presto un velivolo con un certo potenziale economico.\nDopo i voli del 1903 Wilbur e Orville decisero di abbandonare il mercato delle biciclette e di dedicarsi esclusivamente alle progettazioni aeronautiche; si tratt\u00f2 di una scelta finanziariamente piuttosto rischiosa dal momento che, pur essendo benestanti, essi non avevano a disposizione grandi patrimoni di famiglia o sovvenzioni governative.\nNel 1904, non pi\u00f9 a Kitty Hawk ma a Dayton, in un campo appena fuori citt\u00e0 noto come Huffman Prairie, Wilbur e Orville fecero volare il loro secondo aereo a motore, il Wright Flyer II. Era un aereo ancora una volta molto simile ai suoi predecessori, e differiva dal Flyer del 1903 solo per pochi dettagli: il motore potenziato (sempre disegnato dai Wright e costruito da Taylor, che erogava 15 cavalli anzich\u00e9 12), il profilo alare pi\u00f9 sottile, alcuni accorgimenti e piccole modifiche all'equilibratore anteriore (volte a migliorare la stabilit\u00e0 di beccheggio, molto scarsa sul Flyer I), la sostituzione dell'abete rosso con il pino bianco per la struttura. Il resto era stato lasciato com'era sul Flyer I, poich\u00e9 le prove del 17 dicembre 1903 non erano state abbastanza numerose e articolate da rendere possibile procedere gi\u00e0 con modifiche sostanziali.\nIl Flyer II, nonostante le modifiche che incorporava, era ancora troppo instabile in beccheggio e a causa del nuovo profilo la portanza che produceva era in complesso insufficiente; ciononostante, grazie a un sistema di lancio a catapulta, il velivolo fu in grado di compiere voli anche di 5 chilometri in 5 minuti, e port\u00f2 a termine con successo (per la prima volta nella storia) virate di 360\u00b0.\nLa stagione di volo del 1904 si concluse dopo 105 lanci, tutti compiuti tra la fine di maggio e l'inizio di dicembre, nel corso dei quali i Wright accumularono in totale 45 minuti di permanenza in aria. Al termine di questo periodo il Flyer II venne smontato: le sue parti metalliche vennero conservate e riciclate l'anno successivo, quelle in legno e in tela vennero bruciate.\nNell'inverno tra il 1904 e il 1905 i Wright applicarono tutta l'esperienza accumulata alla progettazione di un terzo aeroplano, il Flyer III. Provato tra la fine di giugno e l'inizio di novembre del 1905, e ampiamente modificato man mano che i test di volo davano i loro risultati, il Flyer III fu un notevole successo, ed \u00e8 in genere considerato il primo aeroplano veramente \"pratico\" mai costruito. Finalmente stabile e completamente controllabile, il 5 ottobre fu in grado di volare per 39 minuti coprendo altrettanti chilometri, a una velocit\u00e0 media di 60 chilometri orari e a una quota sufficiente per evitare alberi ed edifici.\nIl 7 novembre l'aereo venne smontato e riposto in alcune casse, dove rimase fino al 1908.\nRiservatezza mediatica e brevetti.\nMolti abitanti di Dayton furono testimoni oculari dei voli dei Wright tra il 1904 e il 1905. Tuttavia, la stampa nazionale non concesse alcuno spazio ai loro risultati, e quella locale continu\u00f2 a dedicare loro un'attenzione molto limitata; comparvero alcuni articoli relativi ai voli pi\u00f9 lunghi, ma quasi nessun reporter fu inviato a documentare il lavoro dei Wright. Tutte le fotografie dei loro primi voli, ad esempio, furono scattate da Wilbur e Orville stessi. James M. Cox, allora editore del quotidiano \"Dayton Daily News\" e in seguito governatore dell'Ohio e candidato alla presidenza degli Stati Uniti, afferm\u00f2 a proposito degli exploit di Wilbur e Orville: \u00abFrancamente, nessuno di noi ci credeva\u00bb.\nI Wright in realt\u00e0 fecero del loro meglio per evitare di attirare l'attenzione dei mezzi di comunicazione, per paura che essi avrebbero fatto perdere loro del tempo prezioso e che avrebbero consentito ad altri di appropriarsi delle loro idee, che non erano ancora state brevettate. Rifiutarono ai pochi reporter che furono testimoni dei loro voli il permesso di scattare fotografie, e tra il 1905 e il 1908 rifiutarono di eseguire ulteriori dimostrazioni in volo se non dopo aver firmato un contratto per vendere un aeroplano. La prestigiosa rivista \"Scientific American\" scriveva all'inizio del 1906 che le notizie dei voli di 15 o 30 minuti dei Wright erano \u00absensazionali\u00bb, ma che risultava quasi incredibile che risultati di tale importanza non fossero saltati all'occhio di nessun giornalista, e concludeva che prima di poter trarre conclusioni sulla reale portata dei successi dei due commercianti di Dayton era necessario \u00abfare pi\u00f9 luce sull'argomento\u00bb.\nDal canto loro Wilbur e Orville, ormai pienamente convinti della validit\u00e0 pratica e delle potenzialit\u00e0 economiche del loro Flyer III, interruppero momentaneamente gli esperimenti pratici e cominciarono a tentare di vendere alcuni esemplari del loro ultimo velivolo. Desiderosi di rendere la loro invenzione utile agli Stati Uniti, i Wright si rivolsero innanzitutto al segretariato della guerra offrendo di vendere il loro aeroplano alle forze armate americane. In un primo momento il \"Secretary of War\", William Howard Taft, non dimostr\u00f2 interesse per la proposta, e allora i Wright rivolsero la loro attenzione verso un altro problema, quello di completare la procedura di brevetto delle loro invenzioni: questa occupazione li assorb\u00ec completamente per buona parte del 1906.\nNel 1903 una prima domanda di brevetto stesa personalmente da Wilbur e Orville era stata rifiutata; nel gennaio 1904, quindi, essi avevano ingaggiato il legale specializzato in procedure di brevetto Harry A. Toulmin, il quale riusc\u00ec a far ottenere ai Wright un brevetto per una \u00abmacchina volante\u00bb il 22 maggio 1906.\nIl brevetto si riferiva a un velivolo senza motore, sostanzialmente l'aliante del 1902; la sua importanza fondamentale per\u00f2 era legata alla protezione della propriet\u00e0 intellettuale del sistema di controllo del volo, applicabile indifferentemente a velivoli con o senza motore. La principale innovazione di cui i fratelli Wright erano stati responsabili era in effetti l'invenzione di un sistema efficiente per controllare i movimenti dell'aeroplano in volo su tutti e tre gli assi. Tuttavia, per quanto riguardava il controllo del rollio, la presenza nel testo del brevetto di un riferimento piuttosto generico a un sistema per variare l'angolo di incidenza con cui le estremit\u00e0 delle ali incontrano il flusso d'aria gener\u00f2 in seguito gravi problemi legali: l'assenza di una precisa descrizione dell'alettone, sostituita da espressioni generiche riferite al movimento delle estremit\u00e0 laterali dell'aeroplano, fecero s\u00ec che negli anni successivi nascessero gravi controversie sulle rivendicazioni di paternit\u00e0 dell'invenzione dell'alettone, che in effetti \u00e8 un sistema di controllo del rollio pi\u00f9 efficace dello svergolamento alare che i Wright applicarono ai loro aerei. Si veda pi\u00f9 avanti il paragrafo \"Problemi con il brevetto\".\nDimostrazioni pubbliche.\nLo scetticismo con cui il mondo dell'aviazione, specialmente quello europeo, aveva guardato alle rivendicazioni dei fratelli Wright a proposito dell'invenzione di una macchina volante si sciolse completamente tra il 1908 e il 1909.\nDopo i considerevoli risultati ottenuti nel 1905 con il Flyer III, Wilbur e Orville non avevano pi\u00f9 volato. Nel 1906-1907, nei pochi momenti lasciati liberi dalla ricerca di clienti per le loro macchine volanti, avevano intrapreso degli studi per un idrovolante che per\u00f2 non ebbero seguito; e dopo aver finalmente ottenuto un brevetto capace di proteggere i loro interessi legati all'invenzione del sistema di controllo del volo sui tre assi, i due rinnovarono i loro sforzi per riuscire a vendere i loro aerei. Finalmente, nel corso del 1907, i Wright riuscirono a suscitare l'interesse della Compagnie Generale de Navigation A\u00e9rienne, un consorzio aeronautico francese, e poi anche degli U.S. Signal Corps (dipendenti dell'esercito statunitense): entrambi questi enti siglarono dei contratti in cui si impegnavano ad acquistare alcuni esemplari di una versione biposto del Flyer III previa dimostrazione delle capacit\u00e0 del velivolo.\nPoich\u00e9 il Flyer III era a terra da oltre due anni, prima di procedere con le prove ufficiali di fronte ai potenziali clienti i due fratelli vollero collaudare il velivolo ancora una volta per conto proprio. Nel maggio 1908, dunque, il Flyer III del 1905 venne recuperato, rimesso in sesto, dotato di un nuovo motore potenziato e di un sistema di gestione dei comandi modificato; poich\u00e9, ora che i voli cominciavano a diventare pi\u00f9 lunghi di mezz'ora, la posizione prona stava diventando scomoda, l'aereo venne equipaggiato con una panchetta in legno su cui il pilota e un passeggero potevano sedere affiancati. L'aereo venne collaudato con due persone a bordo, come richiesto dalle specifiche dei francesi e dei militari americani, il 14 maggio; Charles Furnas, un meccanico di Dayton, divenne cos\u00ec il primo uomo ad aver mai volato a bordo di un aeroplano come passeggero. Il Flyer III diede ancora una volta buona prova nel corso dei test, e le sue prestazioni convinsero Wilbur e Orville che avrebbe potuto soddisfare i potenziali clienti. Tuttavia il velivolo and\u00f2 distrutto in un incidente poco tempo dopo, e quindi fu con un aereo diverso, un Wright Model A, che Wilbur part\u00ec per le dimostrazioni che doveva compiere in Francia e Orville si apprest\u00f2 ad eseguire le prove per gli U.S. Signal Corps.\nNel frattempo, tra il 1906 e il 1908, sia in Europa che in America diversi pionieri dell'aviazione (come Alberto Santos-Dumont, Glenn Curtiss, Henri Farman e altri) erano riusciti a costruire a loro volta macchine volanti, eseguendo anche dimostrazioni pubbliche. In Francia, in particolare, dove i voli di Santos-Dumont del 1906 avevano creato intorno all'aviazione un clima di grande entusiasmo, l'opinione pubblica era molto scettica rispetto alle rivendicazioni dei fratelli Wright. Tuttavia appena videro volare Wilbur, che comp\u00ec il suo primo decollo europeo l'8 agosto 1908, i francesi cambiarono radicalmente idea (seguiti ben presto dal resto del mondo). Molti di quelli che avevano accusato i Wright di essere dei bugiardi si scusarono, e alcuni si sbilanciarono in giudizi entusiastici sulle capacit\u00e0 delle loro macchine volanti.\nIn alcune occasioni, nel corso del suo tour europeo del 1908-1909, Wilbur rimase in aria per oltre due ore alla volta, e port\u00f2 in volo con s\u00e9 un totale di 60 passeggeri per dimostrare che il suo aereo era sicuro.\nLe dimostrazioni che Orville condusse per l'esercito statunitense nello stesso periodo, tra la fine di agosto e la met\u00e0 di settembre del 1908, non andarono altrettanto bene. Giunto a Fort Myer, in Virginia, presso il terreno destinato alle parate militari dove avrebbe dovuto eseguire le sue prove, ebbe gravi difficolt\u00e0 a mettere a punto il motore e fu assillato per tutto il tempo dalle domande dei giornalisti. Tuttavia, quando il Model A fu finalmente pronto a volare, diede ben presto ottima prova: Orville riusc\u00ec a eseguire voli di oltre un'ora, gestendo l'aereo con sicurezza e portando in volo come passeggeri i militari responsabili della valutazione del velivolo. Il 17 settembre per\u00f2, durante un volo di prova con a bordo un ufficiale dell'esercito, il tenente Thomas Selfridge, un'elica si ruppe in volo, e i suoi frammenti danneggiarono la coda. Fuori controllo, l'aereo precipit\u00f2 violentemente al suolo. Orville se la cav\u00f2 con una gamba fratturata, alcune costole rotte e una ferita alla schiena, che guarirono presto ma continuarono a fargli male per il resto della sua vita. Selfridge invece mor\u00ec sul tavolo operatorio quella stessa sera, divenendo cos\u00ec la prima vittima di un incidente aereo con una macchina motorizzata pi\u00f9 pesante dell'aria.\nNonostante tutto, l'esercito si era convinto delle potenzialit\u00e0 dell'aereo dei Wright e conferm\u00f2 il suo ordine a patto che i test venissero ripresi con una nuova macchina e portati a termine.\nOrville, convalescente, raggiunse Wilbur in Francia accompagnato dalla sorella Katharine all'inizio del gennaio 1909. Insieme i tre lasciarono Le Mans, dove avevano avuto luogo le precedenti esibizioni, e si spostarono dapprima a Pau, nel sud del paese, e poi in Italia, a Centocelle, poco fuori Roma, dove eseguirono trionfalmente altre dimostrazioni. Per tutto il viaggio furono seguiti da folle di personaggi influenti e facoltosi, affascinati dalla coppia di aviatori americani.\nSulla via del ritorno i Wright passarono brevemente dall'Inghilterra, dove presero accordi per la produzione su licenza di alcuni esemplari del Model A. Dopo essere rientrati negli Stati Uniti, Wilbur e Orville furono sommersi dalle parate, dagli eventi pubblici e dalle celebrazioni in loro onore a Dayton; poco dopo furono invitati alla Casa Bianca, dove il presidente Taft li ricevette e confer\u00ec loro delle decorazioni.\nAnsiosi di mettersi al lavoro sul Military Flyer, la versione modificata del Model A con cui avevano intenzione di portare a termine le dimostrazioni per l'esercito, i fratelli sopportarono a fatica la perdita di tempo che per loro rappresentavano le apparizioni pubbliche. Misero a punto meticolosamente il nuovo velivolo destinato all'esercito, e finalmente Orville avvi\u00f2 i collaudi il 29 giugno 1909. Nelle settimane successive diede molte ottime dimostrazioni della sua macchina, sia in termini di autonomia, che di quota di tangenza, che di velocit\u00e0. Il Flyer convinse appieno i rappresentanti dell'esercito e in particolare, avendo superato di 2 miglia orarie la velocit\u00e0 richiesta di 40 miglia orarie (64 chilometri all'ora) i Wright ricevettero un bonus di 5\u00a0000 dollari che si aggiunsero ai 25\u00a0000 pattuiti per l'acquisto dell'aereo.\nIl 4 ottobre, a New York, Wilbur comp\u00ec uno spettacolare volo sul fiume Hudson in occasione della festa Hudson-Fulton, girando intorno alla Statua della Libert\u00e0 sotto gli occhi di un milione di persone. Nel frattempo Orville intraprese un altro viaggio in Europa, nel corso del quale esegu\u00ec ulteriori dimostrazioni di volo in Germania.\nIl 25 maggio 1910, di ritorno a Huffman Prairie, vicino a Dayton, Orville pilot\u00f2 due voli piuttosto speciali. Prima comp\u00ec un volo di 6 minuti con Wilbur come passeggero, e fu l'unica volta che i due fratelli volarono insieme: avevano infatti promesso al padre che non avrebbero mai volato contemporaneamente sullo stesso aereo, per evitare il rischio di una doppia tragedia; questa volta, per\u00f2, avevano ricevuto dal reverendo Wright il permesso di volare insieme. Poi, Orville condusse in volo Milton stesso, il suo genitore ottantaduenne, rimanendo in aria per 7 minuti. Fu l'unica volta che Milton Wright vol\u00f2 in tutta la sua vita. L'aereo si alz\u00f2 a quasi 110 metri di quota, mentre l'anziano pastore urlava a suo figlio:\nWright Company.\nIn affari.\nOrmai popolari e con un certo numero di ordini da soddisfare, i Wright sostanzialmente smisero di volare. Non presero parte all'importante meeting aeronautico di Reims del 1909, non parteciparono a nessuna delle gare che si andavano moltiplicando in quegli anni e non cercarono di vincere nessuno dei premi che vennero messi in palio per le imprese importanti, come per esempio la trasvolata della Manica o delle Alpi. Si concentrarono piuttosto sul problema di avviare su solide basi la loro industria aeronautica.\nLa Wright Company venne fondata il 22 novembre 1909, con Wilbur come presidente e Orville come suo vice; una fabbrica di aeroplani venne aperta a Dayton (con scuola di volo annessa a Huffman Prairie), mentre gli uffici del quartier generale della compagnia si trovavano a New York City. Alcuni esemplari di aeroplani Wright vennero costruiti su licenza in Europa, mentre in America Wilbur e Orville svilupparono una nuova versione del Model A, che abbandonava la formula canard in favore dell'equilibratore in coda e che introduceva un carrello dotato di ruote, che venne chiamata Model B.\nLe vicende dei Wright nel campo degli affari non furono per\u00f2 rosee. Ben presto gli ordini cominciarono a scarseggiare, dal momento che nel periodo tra gli anni 1900 e gli anni 1910 l'aeroplano era quasi privo di utilit\u00e0 pratica. Inoltre, una serie di battaglie legali che i Wright intrapresero per far valere i diritti del loro brevetto del 1906 li distrassero dal loro lavoro e attirarono verso di loro la disapprovazione di tutto il mondo aeronautico del tempo.\nProblemi con il brevetto.\nIl brevetto che Wilbur e Orville avevano registrato nel 1906 proteggeva la loro invenzione di un sistema di controllo del volo su tre assi (imbardata con il timone, beccheggio con l'equilibratore, rollio con una non meglio precisata variazione della geometria del bordo d'uscita delle ali). Per regolare il rollio i Wright avevano sempre impiegato lo svergolamento alare, ma avevano previsto la possibilit\u00e0 di usare altri metodi e pertanto ritenevano che il loro brevetto coprisse anche l'alettone: un sistema analogo allo svergolamento finalizzato a ottenere lo stesso effetto, quello di far ruotare il velivolo intorno all'asse longitudinale. Altri pionieri dell'aviazione, per\u00f2, rifiutarono di pagare ai Wright i diritti relativi all'impiego dell'alettone. Glenn Curtiss in particolare, che in seno all'Aerial Experiment Association di Alexander Graham Bell era uno dei pi\u00f9 pericolosi concorrenti di Wilbur e Orville, contribu\u00ec alla progettazione e alla sperimentazione di diversi aerei dotati di alettoni (con i quali vinse anche alcuni premi) per i quali non aveva pagato ai Wright i diritti di propriet\u00e0 intellettuale.\nDopo lunghi, difficili e costosi procedimenti legali iniziati nel 1909, i Wright riuscirono a vedersi riconosciuta dal tribunale la paternit\u00e0 dell'invenzione dell'alettone nel 1913. Di conseguenza riportarono su Curtiss una vittoria netta, che per\u00f2 era costata a Wilbur la sua salute (mor\u00ec di febbre tifoide nel 1912) e alla compagnia dei Wright la sua supremazia sugli altri costruttori aeronautici mondiali.\nOrville rinunci\u00f2 ad approfittare di questa vittoria per ottenere il monopolio dell'industria legata all'aviazione, il che mise ulteriormente in difficolt\u00e0 la sua azienda. Pur continuando a occuparsi di aviazione, Orville abbandon\u00f2 la Wright Company nel 1915. Le cause con Curtiss continuarono, tra appelli e alterne vicende, fino all'inizio della prima guerra mondiale; dopo che Orville ebbe lasciato la ditta che portava il nome suo e di suo fratello essa cambi\u00f2 denominazione, divenendo dapprima la Wright-Martin, poi la Wright Aeronautical Corporation; infine, ironicamente, si fuse con la Curtiss a formare la Curtiss-Wright Corporation.\nLa disputa con la Smithsonian.\nSostanzialmente dimenticato dopo il 1903, nel 1916 il Flyer I originale venne riesumato dalle casse in cui era stato a lungo conservato e, tra quell'anno e il 1924, venne messo in mostra in una serie di esposizioni legate all'ingegneria in molte parti degli Stati Uniti. Gi\u00e0 a partire dal 1910, per\u00f2, avevano cominciato ad esserci degli attriti tra i Wright e la Smithsonian Institution a proposito del Flyer. Non ancora rassegnata al fallimento del suo ex segretario, il gi\u00e0 citato Samuel Langley, la Smithsonian rifiut\u00f2 di riconoscere l'importanza dei voli del 17 dicembre 1903 e non volle che il Flyer venisse esposto nei suoi locali come Wilbur e Orville proponevano.\nCon l'aggravarsi di queste divergenze, mentre al primo velivolo motorizzato dei Wright veniva riconosciuta un'importanza storica sempre maggiore, Orville offr\u00ec il Flyer al Museo della scienza di Londra, dove rimase tra il 1928 e l'inizio della seconda guerra mondiale. Nel 1942 la Smithsonian ritratt\u00f2 le sue posizioni e riconobbe che i Wright avevano volato prima e meglio di Langley. Il Flyer per\u00f2 assunse la sua nuova collocazione, nel National Air and Space Museum gestito dalla Smithsonian a Washington, solo il 17 dicembre 1948, undici mesi dopo la morte di Orville.\nUltimi anni.\nNessuno dei due fratelli si spos\u00f2 mai. Una volta, Wilbur disse: \u00abNon ho abbastanza tempo per una moglie e un aeroplano\u00bb.\nNel corso di un viaggio d'affari a Boston, nell'aprile 1912, Wilbur Wright si ammal\u00f2 improvvisamente; al rientro a Dayton gli venne diagnosticata una febbre tifoide. Per tre settimane rimase tra la vita e la morte; qualche sporadica fase di miglioramento delle sue condizioni diede alla famiglia ragioni di speranza anche se, fin dall'inizio, i due medici che avevano seguito il suo caso avevano sostenuto che non sarebbe guarito. Wilbur mor\u00ec la mattina del 30 maggio 1912, nella casa di famiglia dei Wright; aveva 45 anni. Suo padre, Milton Wright, scrisse nel suo diario: \u00abUna vita breve, ricca di conseguenze. Un'intelligenza costante, un carattere imperturbabile, una grande fiducia in se stesso e un'altrettanto grande modestia, visse e mor\u00ec con la capacit\u00e0 di vedere chiaramente il giusto e di perseguirlo con determinazione\u00bb.\nOrville successe a Wilbur alla presidenza della Wright Company subito dopo la sua morte. Con la stessa mancanza di passione per il mondo degli affari che aveva caratterizzato il fratello, ma senza le sue capacit\u00e0 organizzative e dirigenziali, fin\u00ec per vendere la compagnia nel 1915. Lui, Katharine e Milton traslocarono a Hawthorn Hill, vicino a Oakwood, in Ohio, in una grande villa che era stata completata nel 1914 su piani disegnati personalmente da Wilbur e Orville.\nMilton Wright mor\u00ec nel sonno nel 1917. Nel 1918, a bordo di un Model B del 1911, Orville comp\u00ec il suo ultimo volo come pilota. Ritiratosi dagli affari divenne una personalit\u00e0 anziana e autorevole nel mondo dell'aviazione, collaborando con diversi enti e comitati aeronautici come la NACA, il National Advisory Committe for Aeronautics che nel 1958 si sarebbe trasformato nella NASA. Nel 1926 Katharine si spos\u00f2 con il giornalista di Kansas City Henry Haskell, un suo ex compagno di studi all'Oberlin College; questo matrimonio non piacque a Orville, che non partecip\u00f2 alla cerimonia e non parl\u00f2 pi\u00f9 con la sorella fino a quando, poco prima della sua morte per polmonite nel 1929, Lorin lo convinse ad incontrarla.\nOrville Wright collabor\u00f2 con la NACA per 28 anni, dal 1920 fino alla morte. L'8 aprile 1930 ricevette la prima medaglia Daniel Guggenheim (istituita nel 1928 dall'industriale Daniel Guggenheim al fine di promuovere lo sviluppo dell'aeronautica) \u00abper aver progettato e costruito, insieme al fratello ormai deceduto, il primo aeroplano a motore funzionante.\u00bb Nel corso della parte finale della sua vita, Orville ricevette 11 lauree ad honorem per i risultati suoi e del fratello, a cui si aggiunsero dozzine di medaglie e altri riconoscimenti. Nel 1936 venne eletto membro della National Academy of Sciences.\nIl 19 aprile 1944 il secondo Lockheed L-049 Constellation di serie, pilotato dal magnate Howard Hughes e dal presidente della TWA Jack Frye, vol\u00f2 da Burbank, California, a Washington, in 6 ore e 67 minuti (coprendo 3\u00a0700 chilometri a una media di 530 chilometri orari). Durante il viaggio di ritorno l'aereo fece scalo al campo d'aviazione di Wright Field per far compiere a Orville il suo ultimo volo in aeroplano. Forse, per un po', egli resse anche i comandi. Comment\u00f2 che l'apertura alare del Constellation era pi\u00f9 lunga della distanza coperta dal suo primo volo del 1903.\nForse, l'ultimo importante successo della vita di Orville fu la supervisione del recupero e del restauro del Flyer III del 1905, un velivolo di importanza storica pari a quella del Flyer I del 1903.\nOrville mor\u00ec al Miami Valley Hospital di Dayton il 30 gennaio 1948, in seguito al suo secondo attacco di cuore, all'et\u00e0 di 76 anni. Wilbur e Orville sono entrambi sepolti nella tomba di famiglia al cimitero di Woodland, a Dayton, in Ohio.\nOnorificenze.\nNel 2021 la NASA ha denominato \"Wright Brothers Field\" la prima area mai sorvolata da un uomo fuori dalla Terra, ovverosia quella sorvolata su Marte dal velivolo Ingenuity il 19 aprile 2021. La stessa area ha poi ottenuto, in modo onorario, il codice aeroportuale ICAO JZRO."}
{"id": "8740", "revid": "838137", "url": "https://it.wikipedia.org/wiki?curid=8740", "title": "1042", "text": ""}
{"id": "8755", "revid": "212348", "url": "https://it.wikipedia.org/wiki?curid=8755", "title": "Duce", "text": "Duce \u00e8 una parola derivante dal latino \"dux\" che tradotto in lingua italiana significa \"condottiero\" o \"guida\".\nStoria.\nEpoca romana.\nIn epoca romana, il titolo \"dux\" era inizialmente conferito ai comandanti militari che avessero compiuto gesta gloriose. Celebre il passo delle \"Res Gestae\" di Augusto in cui il primo imperatore romano scrisse che:\nIl titolo ebbe valenze istituzionali quando l'Impero assunse la forma di Dominato, a partire dal regno di Diocleziano (III secolo). Nell'Impero d'Oriente, il termine fu ellenizzato in \u03b4\u03bf\u03c5\u03be (\"do\u00fax\"), dal cui accusativo \u03b4\u03bf\u03cd\u03ba\u03b1 (\"do\u00fbka\") deriva il bizantinismo \"duca\".\nMedioevo e rinascimento.\nNella Repubblica di Venezia e nella Repubblica di Genova invece \"dux\" prese la forma di doge, titolo in uso fino alla caduta delle stesse nel 1797, dopo la campagna d'Italia condotta da Napoleone Bonaparte.\nRisorgimento.\nViene poi rispolverato nel XIX secolo dalla propaganda risorgimentale, ad esempio in riferimento a Giuseppe Garibaldi.\nLe due guerre mondiali.\nFu chiamato cos\u00ec anche Vittorio Emanuele III durante la prima guerra mondiale e Gabriele D'Annunzio nel periodo della Reggenza italiana del Carnaro.\nPeriodo fascista.\nIn seguito il titolo di duce pass\u00f2 a indicare Benito Mussolini, divenendo poi d'uso comune nel linguaggio quotidiano e propagandistico e ottenendo un particolare successo. Nella storiografia italiana, Mussolini \u00e8 legato all'appellativo di \"Duce\" (per antonomasia), al tempo del fascismo riservato unicamente al culto della sua personalit\u00e0. Oggi \u00e8 ricordato con questo appellativo divenuto parte integrante del suo nome.\nIn Italia, all'epoca del regime fascista, il ruolo del duce ebbe una sanzione giuridica nello statuto del Partito Nazionale Fascista (PNF). Secondo lo statuto, il duce presiedeva il Gran consiglio del fascismo, proponeva al re la nomina e la revoca del segretario del PNF e, su proposta di questi, nominava e revocava i pi\u00f9 alti gerarchi del partito (componenti del Direttorio nazionale, ispettori del PNF e segretari federali) nonch\u00e9 i dirigenti nazionali delle organizzazioni dipendenti dal partito.\nMussolini, all'appellativo di \"Duce\", dal 1922 univa quello \"costituzionale\" di presidente del Consiglio dei ministri (titolo poi mutato, a partire dal 1926, in \"capo del governo primo ministro segretario di Stato\" attraverso una delle leggi fascistissime).\nNella costituzione della Repubblica Sociale Italiana, mai attuata, il \u00abDuce della Repubblica\u00bb \u00e8 l'equivalente di un presidente in un sistema presidenziale, anche se eletto tramite i grandi elettori della democrazia organica e non a suffragio universale diretto.\nEquivalenti stranieri.\nIl termine ha avuto equivalenti in altri paesi. In particolare Adolf Hitler si fece chiamare F\u00fchrer in Germania, Francisco Franco era il Caudillo in Spagna, mentre in Romania Conduc\u0103tor identifica Ion Antonescu e Nicolae Ceau\u0219escu. In Croazia il termine analogo era Poglavnik, termine con cui faceva chiamare Ante Paveli\u0107.\nNella teologia cattolica.\nLa parola compare all'inizio dell'enciclica \"Studiorum Ducem\" del 1923 composta da papa Pio XI in onore di Tommaso d'Aquino, santo e Dottore della Chiesa.\nSinonimi dei verbi \"condurre, guidare\" si ritrovano nella preghiera dell\"Angelo di Dio\" (\"reggere\",\"governare\", intesi anche come \"custodire\"), sebbene al suo interno non sia presente il verbo latino \"ducere\". Nell'iconografia cristiana di san Tommaso, \u00e8 frequente vedere il \"Doctor Angelicus\" raffigurato mentre \u00e8 sostenuto dalla gerarchia degli angeli, alla cui trattazione dedic\u00f2 interi capitoli della \"Summa Theologiae\", la sua opera fondamentale.\nNella letteratura.\nDante Alighieri nella Divina Commedia us\u00f2 il termine duca (con il significato di \"guida\", quindi analogamente a duce) riferendosi a Publio Virgilio Marone:"}
{"id": "8757", "revid": "73843", "url": "https://it.wikipedia.org/wiki?curid=8757", "title": "ABA", "text": ""}
{"id": "8763", "revid": "416175", "url": "https://it.wikipedia.org/wiki?curid=8763", "title": "Canapa di Manila", "text": "La canapa di Manila (o manilla) \u00e8 una fibra tessile ottenuta dalla lavorazione delle foglie di \"Musa textilis\" (abaca); insieme alla canapa, \u00e8 una delle fibre naturali pi\u00f9 durevoli.Molteplici sono i suoi impieghi: usate nell'industria dei tessuti grezzi e della carta, le fibre di manilla possono essere filate in spaghi o corde. In particolare, per la loro resistenza (specie all\u02bcazione erosiva dell'acqua marina) e flessibilit\u00e0, le corde sono usate per cavi da marina (per ormeggio, rimorchio, ecc.) e reti da pesca. Con le stesse fibre, inoltre, si possono produrre oggetti (perlopi\u00f9 artigianali) come borse, tappeti, vestiti e mobili.\nLavorazione.\nI frutticoltori effettuano il raccolto nei campi di abac\u00e0 ogni 3-8 mesi dopo un periodo iniziale di crescita di 18-25 mesi e dopo una durata di vita complessiva di circa 10 anni. In genere la raccolta comporta delle operazioni correlate alle guaine fogliacee: la sguainatura (separazione delle guaine superficiali e profonde), la spampanatura (da cui si ottengono le fibre) e l'essiccatura, solitamente mediante esposizione alla luce del sole come vuole la tradizione.\nEtichettatura tessile.\nSigla AB"}
{"id": "8772", "revid": "438", "url": "https://it.wikipedia.org/wiki?curid=8772", "title": "Insieme potenza", "text": ""}
{"id": "8774", "revid": "125791806", "url": "https://it.wikipedia.org/wiki?curid=8774", "title": "G\u014d Nagai", "text": "Considerato uno dei pi\u00f9 importanti mangaka di sempre, \u00e8 autore di opere che hanno segnato la storia moderna del fumetto portando due importanti innovazioni nei manga e negli anime giapponesi: nel 1968 con l'accoglimento dell'erotismo nei manga destinati ai ragazzi con \"La scuola senza pudore\" (\"Harenchi Gakuen\") e nel 1972 con l'introduzione dei \"mecha\", enormi robot guidati da piloti posti al loro interno, a partire dall'anime \"Mazinga Z\".\nBiografia.\nGli esordi da mangaka.\nInizia a lavorare nel mondo del fumetto nel 1965, collaborando con Sh\u014dtar\u014d Ishinomori, ma gi\u00e0 nel 1967 crea \"Meakashi Porikiki\", il suo primo manga. Nel 1970 fonda la Dynamic Production, per produrre e distribuire i suoi lavori, che col tempo si dot\u00f2 di filiali in tutto il mondo (anche in Italia, vedi sotto).\nProfondo innovatore in ogni campo del fumetto giapponese, con il manga \"Mao Dante\" inizia la sua esplorazione delle tematiche religiose e demoniache che si interrompe per la chiusura della rivista su cui era pubblicato. Da quanto dichiarato da Nagai stesso durante la Napoli Comicon 2007, fonte di ispirazione per Mao Dante e successivamente per \"Devilman\" fu una copia della \"Divina Commedia\" di Dante Alighieri illustrata da Gustave Dor\u00e9, che aveva avuto modo di leggere durante l'infanzia.\nDalla carta al video.\nNagai allora crea, come soggetto per una serie televisiva sperimentale dedicata ad un pubblico pi\u00f9 adulto, un \"quasi \"remake\" e nasce cos\u00ec \", forse la sua opera pi\u00f9 famosa a livello mondiale. Per supportare la serie TV ne crea anche un manga, molto meno edulcorato (la serie TV infatti presenta richiami all'iconografia del supereroe occidentale). In tempi pi\u00f9 recenti verranno realizzati due OAV che riprenderanno pi\u00f9 fedelmente la prima parte del manga, in cui introduce situazioni al limite dello splatter e un finale apocalittico pessimista ed imprevedibile, soprattutto a quei tempi.\nL'epopea dei super robot.\nIl 1972 \u00e8 un anno importantissimo per Nagai, in cui crea Cutie Honey, che unisce le tematiche supereroistiche con quelle erotiche che tanto gli stanno a cuore, e finalmente \"Mazinga Z\", il primo cartone animato con protagonista un super robot controllato dall'interno da un essere umano. Di quest'opera furono pubblicate varie versioni a fumetti, la pi\u00f9 importante delle quali \u00e8 quella sceneggiata da Nagai e disegnata da Gosaku Ota, che segue fedelmente la trama della versione televisiva accentuandone la violenza e introducendo anche alcune innovazioni (come l'episodio in cui l'esercito del Dottor Inferno conquista uno staterello africano). Inoltre, nel corso del fumetto e della serie televisiva viene introdotto il personaggio del Granduca Gorgon, primo esponente del popolo dei Micenei (o Mikenes) che dar\u00e0 battaglia al successore di Mazinga Z, Grande Mazinga.\nNel 1973 ha poi inizio la lunghissima epopea di \"Violence Jack\", una serie in cui la penisola del Kant\u014d (dove si trova Tokyo) viene isolata da un cataclisma e diventa teatro di selvagge lotte per la sopravvivenza, che Nagai interromper\u00e0 e riprender\u00e0 ripetutamente, fino a completarla solo nel 1990.\nLa serie televisiva \"Il Grande Mazinger\", apparsa nel 1974, approfondir\u00e0 ed estremizzer\u00e0 le tematiche presenti in \"Mazinga Z\": questa volta il pilota del \"mecha\" non \u00e8 un ragazzino inesperto, ma un vero e proprio soldato addestrato al compito e che ha come unico scopo nella sua vita la sconfitta del popolo dei Micenei, che si presentano nelle mostruose fattezze di enormi mostri robotici con teste umane incastonate solitamente nel ventre. Sempre nel 1974, Nagai d\u00e0 di nuovo prova del suo genio e, assieme a Ken Ishikawa, inventa i \"mecha componibili\" con \"Space Robot (Getter Robot)\". Anche in questa serie ritorna la tematica del \"nemico che viene dal passato\", ovvero l'Impero dei Dinosauri, una razza di rettili umanoidi particolarmente intelligenti, rimasti in ibernazione per secoli e tornati a reclamare la Terra. Della serie TV vengono nuovamente create molte riduzioni a fumetti, la cui pi\u00f9 importante \u00e8 senza dubbio quella disegnata (e dopo i primi capitoli anche sceneggiata) da Ken Ishikawa, coautore di Getter, che \u00e8 continuata fino al 2006, anno della sua morte. Questa \"riduzione\" comunque risulta essere radicalmente diversa dalla versione televisiva, mantenendo solo i presupposti di base. Sempre del '74 \u00e8 il fumetto Kekko Kamen (\"Maschera libidinosa\"), un'ennesima fusione di supereroi ed erotismo in cui la protagonista combatte il crimine vestita della sola maschera.\nNel 1975 viene prodotto il seguito di Space Robot, \"Jet Robot\" (\"Getter Robot G\") insieme a due serie che avranno molto successo in Italia, \"Jeeg robot d'acciaio\" (\"Kotetsu Jeeg\") e \"Ufo Robot Goldrake\" (\"Ufo Robot Grendizer\"). Anche in questo caso ci sono innovazioni nei \"mecha\": in Jeeg, il pilota si trasforma esso stesso nella testa del robot con una metamorfosi e le altre parti, agganciate magneticamente, vengono \"sparate\" da una piccola navetta volante, appunto chiamato Big Shooter. I nemici provengono di nuovo dal passato, per la precisione dall'antichit\u00e0 giapponese. In \"Goldrake\", invece, il \"mecha\" pu\u00f2 entrare o uscire da un vero e proprio disco volante che gli fa da mezzo di trasporto nell'aria e nello spazio. Da questo particolare deriva il nome Ufo Robot, sia nella errata traduzione dalla versione francese, Atlas Ufo Robot, sia nella recente denominazione nelle edizioni D/visual, Ufo Robot Grendizer. I temi sono questa volta pi\u00f9 \"classicamente\" fantascientifici, con una vera e propria invasione aliena; la serie \u00e8 notevole anche per una maggiore caratterizzazione dei personaggi e delle loro emozioni, non solo negli eroi ma anche e soprattutto nei nemici.\n\"Goldrake\" ha avuto particolare fortuna in Europa, dove in alcuni stati (Francia e Italia) ha dato origine ad un vero e proprio fenomeno di costume, studiato perfino nelle facolt\u00e0 di sociologia. In Italia, in particolare, \"Goldrake\" ha segnato ufficialmente l'ingresso degli anime nella programmazione televisiva. L'impatto che ebbe all'epoca fu molto forte, in quanto c'erano molte differenze, sia di tecnica d'animazione sia di tematiche, con le serie allora conosciute, come i cartoni animati della Warner Bros. o di Hanna-Barbera. Goldrake era veramente \"un mondo a parte\" in confronto ai suoi predecessori, tanto che la prima puntata trasmessa sulla RAI fu preceduta da una breve introduzione. Famosissime divennero anche le sigle italiane, create da Vince Tempera. Inoltre Goldrake dimostra finalmente che molti dei personaggi di Nagai appartengono tutti allo stesso \"universo narrativo\": nella serie compare Koji Kabuto (in Italia lo si \u00e8 rinominato Alcor), pilota di Mazinga Z, alla guida di un innovativo mezzo volante a forma di disco. Inoltre saranno prodotti numerosi film e OAV in cui i super robot di Nagai si uniranno per una causa comune, tra i quali \"Ufo Robot Goldrake contro il Grande Mazinga\", \"Mazinga Z contro Devilman\", \"Il Grande Mazinga contro Getta Robot\" e lo spettacolare \"team-up\" \"Il Grande Mazinga, Getta Robot G, UFO Robot Goldrake contro il Dragosauro\".\nNel 1976 Nagai collabora a due serie forse meno originali, ma che pure sono state trasmesse in Italia con un buon successo: \"Gackeen, il robot magnetico\" (\"Magne Robot Ga-Kin\") e \"Gaiking\" (\"Daiku Maryu Gaiking\"). Proprio per una disputa sui diritti di Gaiking si deve una violenta lite di Nagai con la Toei Animation, che fino a quel momento aveva prodotto tutte le sue serie, e la conseguente separazione.\nLa stagione dei remake.\nDa questo punto in poi la carriera di Nagai prende una piega curiosa: oltre a produrre nuove opere, si dedicher\u00e0 in maniera quasi maniacale alla \"riscrittura\" delle opere che lo hanno reso celebre, spesso aiutato nei disegni da Ken Ishikawa e poi anche da Yu Kinutani, ma anche da altri autori. In questo modo verranno riletti Mazinga (\"God Mazinger\", \"Z Mazinger\", \"Mazinsaga\"), Devilman (\"Neo Devilman\", \"Devillady\", \"Amon - The Darkside of Devilman\", \"Amon - The Apocalypse of Devilman\", \"Strange Days - The Apocalypse of Devilman, Devilman Grimoire\"), Mao Dante (Shin Mao Dante) e \"Cutie Honey\" (\"Cutie Honey a Go Go\", \"Cutie Honey SEED\").\nOltre ai remake cartacei, produrr\u00e0 anche molti remake e/o seguiti delle sue serie animate: \"Shin Cutie Honey\" (seguito della serie del 1972), \"Cutie Honey F\", \"Re:Cutie Honey\" (entrambi remake), tre remake di \"Getter Robot\" (\"Change!! Getter Robot, gli Ultimi Giorni del Mondo\", \"Neo Getter Robot contro Shin Getter Robot\", \"Getter Robot)\", due remake/spin-off di \"Mazinga Z \"e del \"Grande Mazinga\", \"Mazinkaiser\" ed il successivo film \"Mazinkaiser contro il Generale Nero\". Vi \u00e8 anche la serie TV di \"Devil Lady\", che tuttavia non segue il manga. Esiste infine una parodia umoristica super deformed, \"Il pazzo mondo di Go Nagai\" (del 1991), in cui compaiono tutti i personaggi delle sue serie pi\u00f9 celebri.\nStile e tematiche.\nPer quanto si pu\u00f2 vedere in \"Devilman\" e in \"Mazinga Z\", lo stile di Nagai \u00e8 agli antipodi dell'eleganza: semplice eppure incline al grottesco, all'effetto \"splatter\", all'eccessivo, eppure capace di realizzare tavole che hanno influenzato generazioni di disegnatori (ad esempio Kentar\u014d Miura, che nel suo Berserk fa pi\u00f9 di un omaggio alle tavole di Devilman). Insomma, uno stile completo, anche se di difficile assimilazione ed assolutamente non \"kawaii\" (carino).\nAl di l\u00e0 dell'erotismo, le tematiche trattate da Nagai nei suoi manga e anime possono essere cos\u00ec schematizzate:\nGo Nagai in Italia.\nMolte delle serie animate di Nagai sono state trasmesse in Italia, bench\u00e9 in ordine diverso da quello giapponese. Il grande successo che riscossero produsse una vertiginosa impennata della produzione del \"merchandising\" relativo, spesso pirata e realizzato senza che in Giappone se ne sapesse nulla. Inoltre, \"Il Grande Mazinga\" \u00e8 stato il primo manga in assoluto ad essere pubblicato in Italia, dalla Fabbri Editori.\nNel 1995 apr\u00ec una succursale della Dynamic Production anche in Italia, la Dynamic Italia, che oltre alle opere di Nagai import\u00f2 in Italia numerose serie a fumetti e anime, con una cura per la qualit\u00e0, la traduzione e la fedelt\u00e0 alla versione giapponese quasi maniacale. Nel 2003, a causa di dissapori interni e di un cambio di politica editoriale in Giappone, la Dynamic Italia chiuse ed il suo staff si divise tra Dynit, Shin Vision e d/visual. Quest'ultima \u00e8 diretta emanazione della Dynamic Production giapponese. L'ultima sua apparizione di allora in Italia \u00e8 stata a Napoli, in occasione della fiera fumettistica Napoli Comicon 2007 ove ha annunciato la realizzazione di una nuova Mazin-saga che avrebbe incluso anche un remake di Goldrake per essere poi successivamente ospite, il 27 e il 30 aprile dello stesso anno, alle universit\u00e0 La Sapienza di Roma e Ca' Foscari di Venezia.\nNell'aprile 2016 \u00e8 ospite alla XIX edizione del Romics, dove viene premiato con il \"Romics d'Oro\".\nA ottobre 2017, ritorna in Italia, al Roma Cinema Fest, per presentare in anteprima mondiale \"Mazinga Z Infinity\".\nLa maggior parte delle opere di Go Nagai sono pubblicate in Italia da J-Pop."}
{"id": "8775", "revid": "2184448", "url": "https://it.wikipedia.org/wiki?curid=8775", "title": "Chilogrammo", "text": "Il chilogrammo (grafia alternativa: kilogrammo), nell'uso parlato comunemente chilo (simbolo: kg), \u00e8 l'unit\u00e0 di misura di base della massa nel Sistema internazionale di unit\u00e0 di misura (SI) corrispondente alla massa di \u2248 mP, (relazione con la massa unitaria di Planck).\nLa 26\u00aa Conferenza Generale dei Pesi e delle Misure tenuta a Versailles dal 13 al 16 novembre 2018 ha introdotto una nuova definizione secondo la quale anche il chilogrammo, come per le altre unit\u00e0 di base del SI, dal 20 maggio 2019 \u00e8 riferito ad una costante fisica, in particolare alla costante di Planck tramite una misurazione per mezzo della bilancia di Watt.\nStoricamente, \u00e8 nato come la massa di un litro (decimetro cubo) di acqua distillata alla temperatura di circa . \nFino al 20 maggio 2019, era definito come la massa di un particolare cilindro di altezza e diametro di circa di una lega di platino-iridio depositato presso l'Ufficio internazionale dei pesi e delle misure a S\u00e8vres, in Francia, chiamato anche prototipo internazionale.\nIl chilogrammo \u00e8 pari a mille grammi (simbolo: g).\nDefinizione.\nIl chilogrammo \u00e8 l'unica tra le unit\u00e0 di misura SI che, fino al 20 maggio 2019, era rimasta definita in relazione a un manufatto, e non da una propriet\u00e0 fisica. Seguiva cio\u00e8 ancora l'approccio tipico di un sistema tecnico.\nIl grammo entr\u00f2 a far parte del sistema metrico francese il 1\u00ba agosto 1793, definito come la massa di un centimetro cubo (10\u22126 m\u00b3) di acqua alla temperatura di 3,98\u00a0\u00b0C a pressione atmosferica standard. Questa particolare temperatura venne scelta poich\u00e9 per questa, l'acqua, possiede la sua massima densit\u00e0. Il 7 aprile 1795 fa la sua comparsa il \"chilogrammo\", come suo multiplo (1\u00a0kg = 1\u00a0000\u00a0g).\nTale definizione era difficile da realizzare accuratamente, anche perch\u00e9 la densit\u00e0 dell'acqua \u00e8 legata in parte alla pressione, e l'unit\u00e0 di pressione include la massa tra i fattori, introducendo una dipendenza circolare nella definizione del chilogrammo.\nPer evitare questo problema, il chilogrammo venne ridefinito come la massa \"precisa\" di una particolare massa standard, creata per approssimare la definizione originale e realizzata nel 1875. Il prototipo internazionale del chilogrammo \u00abLe Grand Kilo\u00bb, un cilindro retto a base circolare che misura 39\u00a0mm in altezza e diametro, composto da una lega di platino e iridio, \u00e8 conservato al \"Bureau International des Poids et Mesures\" (Ufficio internazionale dei pesi e delle misure) presso il Pavillon de Breteuil a S\u00e8vres, Francia.\nDal 1889, il SI definisce l'unit\u00e0 di misura come pari alla massa di questo prototipo. Copie ufficiali del prototipo sono rese disponibili come prototipi nazionali, che sono stati confrontati periodicamente con il prototipo di Parigi, negli anni 1889, 1946-1948, e 1988-1992; ulteriore comparazione straordinaria fu effettuata nel 2014.\nQuando, nel 1889, si confront\u00f2 il campione del chilogrammo costruito nel 1875 con il precedente campione definito tramite la massa d'acqua, ci si accorse che essi non concordavano, essendo il manufatto equivalente a 1,000\u00a0027\u00a0dm\u00b3 di acqua. Alla scelta di mutare il campione del chilogrammo con un manufatto pi\u00f9 preciso, i tecnici preferirono mantenere il campione gi\u00e0 in uso da quattordici anni, abbandonando la definizione legata alla massa d'acqua.\nInoltre, ritenuto importante il volume legato alla definizione mantenuta, si introdusse il litro come volume di acqua alla temperatura di 3,98\u00a0\u00b0C a pressione atmosferica standard di massa uguale a un chilogrammo (una definizione soppiantata nel 1964 quando si decise di rendere il litro esattamente pari a un decimetro cubo).\nPer definizione, l'errore nella replicabilit\u00e0 del prototipo era pari a zero; in realt\u00e0, era valutato nell'ordine dei 2 microgrammi. Questo risulta dalla comparazione del prototipo con le sue copie ufficiali, che sono, per quanto possibile, composte dallo stesso materiale e conservate nelle stesse condizioni. Non ci sono motivi per ritenere che il prototipo sia pi\u00f9 o meno stabile delle copie ufficiali. Sembra che il chilogrammo originale abbia perso circa 50 microgrammi negli ultimi 100 anni per ragioni ancora sconosciute (probabilmente per sublimazione del metallo, infatti anch'essi col tempo \"evaporano\"), per questo motivo si \u00e8 deciso di definire il chilogrammo attraverso delle leggi fisiche, e non pi\u00f9 attraverso un campione di riferimento.\nLa conservazione del vecchio prototipo internazionale \u00e8 stata realizzata con i pi\u00f9 rigorosi criteri: viene utilizzato un sotterraneo blindato, per la cui apertura occorre l'uso contemporaneo di tre diverse chiavi, custodite da tre personalit\u00e0 del Bureau international des poids et mesures. L'apertura avviene previa autorizzazione del \"Comitato Internazionale dei Pesi e delle Misure\".\nLe condizioni di temperatura, pressione e umidit\u00e0 sono costanti e si evita il contatto con la polvere tenendo il prototipo sotto tre campane di vetro. Tale prototipo veniva usato per le comparazioni (ogni 40 anni circa). Altri campioni dell'unit\u00e0 di massa, realizzati per gli stati aderenti alla \"Convenzione del Metro\" differiscono dal capostipite per \u00b10,3\u00a0mg. Sei di tali campioni servivano a ricostruire il prototipo internazionale nel malaugurato caso questo dovesse divenire inservibile.\nLa scomodit\u00e0 legata all'accessibilit\u00e0 dei campioni unita alla loro dubbia accuratezza hanno convinto i tecnici e gli scienziati a cercare una definizione di chilogrammo maggiormente soddisfacente.\nIn Italia il campione del chilogrammo \u00e8 conservato a Roma presso il ministero dello sviluppo economico.\nPer evitare conflitti con una vecchia unit\u00e0 di misura del peso, chiamata anch'essa kilogrammo, e con l'uso del prefisso \"kilo\" nel nome, nel 1954 la Commissione italiana di metrologia propose il nome \"bes\" (simbolo \"b\") per l'unit\u00e0 di misura di base della massa; ma la proposta non ricevette il sufficiente consenso internazionale e fu quindi ritirata. Nel 1988 fu la volta della Commissione svedese di metrologia a proporre di sostituire il termine \"kilogrammo\" con \"GIO\", per onorare il metrologo italiano Giovanni Giorgi, ma anche questa proposta non ebbe successo.\nIl Decreto del Presidente della Repubblica n. 802 del 12 agosto 1982 ha recepito la Direttiva 80/181/CEE relativa alle unit\u00e0 di misura stabilendo \"le unit\u00e0 di misura legali da utilizzare per esprimere grandezze\"; nell'allegato, per la massa viene indicato il kilogrammo, definito come \"pari alla massa del prototipo internazionale del kilogrammo (3\u00aa CGPM, 1901, pag. 70 del resoconto)\".\nNuova definizione.\nDal 2010 al 2018 si \u00e8 lavorato per introdurre una nuova definizione di chilogrammo, per mezzo di costanti fondamentali o atomiche. Ci\u00f2 allo scopo di renderla maggiormente precisa e realizzabile in ogni laboratorio specializzato.\nLe proposte avanzate sono state:\nCon votazione avvenuta il 16 novembre 2018, il Bureau international des poids et mesures ha stabilito che, dopo il 20 maggio 2019, il chilogrammo viene definito tramite una propriet\u00e0 fisica correlata ad una costante fondamentale, ossia come la quantit\u00e0 di massa necessaria per compensare una forza di formula_1 in una bilancia di Watt. Affinch\u00e9 quest'ultima sia in equilibrio, \u00e8 necessario che sia percorsa da una data quantit\u00e0 di corrente e, a causa delle definizioni di volt e di ohm, la misurazione del chilogrammo \u00e8 correlata alla Costante di Planck (6,626 070 15 \u00d7 10\u221234 J s) tramite la seguente relazione:\nDove formula_3 \u00e8 appunto la costante di Planck.\nMultipli e sottomultipli.\nI prefissi SI vengono usati per i multipli e i sottomultipli del chilogrammo. \u00c8 da notare che, contrariamente alle altre unit\u00e0 di misura, il kilogrammo \u00e8 l'unica unit\u00e0 di base che contiene gi\u00e0 un prefisso (\"kilo\", inteso come 103 volte l'unit\u00e0 di misura), infatti multipli e sottomultipli si applicano al grammo.\nNell'uso comune inoltre, si segnalano alcune particolarit\u00e0: il megagrammo (106 grammi) viene chiamato tonnellata, 100 chili (o 105 g), che non prevedono un prefisso SI, sono detti quintale. Per indicare 10\u00a0kg si usa il miriagrammo, ma ora \u00e8 in disuso. Tali unit\u00e0 di misura, anche se non appartenenti al SI, sono da esso riconosciute in virt\u00f9 del loro largo uso. Sempre nell'uso comune, ossia non in ambito propriamente scientifico o tecnico, il chilogrammo e l'ettogrammo vengono talvolta indicati semplicemente come \"chilo\" ed \"etto\", dando per scontata l'unit\u00e0 di misura.\nMicrogrammo.\nIl microgrammo (simbolo: \u00b5g, a volte indicato con mcg) viene usato, insieme al milligrammo (mg), per indicare il dosaggio terapeutico di farmaci o microelementi. Ad esempio, il fabbisogno giornaliero di acido folico (vitamina B9) in una donna \u00e8 di 200\u00a0\u00b5g (0,2\u00a0mg), ma in gravidanza \u00e8 il doppio (400\u00a0\u00b5g = 0,4\u00a0mg).\nLa massa di una cellula uovo umana \u00e8 circa 1\u00a0\u00b5g.\nIn alcuni contesti, per esempio in medicina, il microgrammo viene indicato come gamma (\u03b3): 1\u00a0\u00b5g = 1\u00a0\u03b3.\nNanogrammo.\nQuesta piccolissima unit\u00e0 di misura, posta in rapporto con un volume (ad esempio ng/ml), viene usata per indicare concentrazioni bassissime di determinate sostanze, ad esempio: dosaggio terapeutico di alcuni farmaci, concentrazioni di enzimi, concentrazioni di sostanze inquinanti, impurit\u00e0, doping, ecc."}
{"id": "8777", "revid": "6923", "url": "https://it.wikipedia.org/wiki?curid=8777", "title": "Secondo", "text": "Il minuto secondo (pi\u00f9 comunemente, per ellissi, secondo) \u00e8 un'unit\u00e0 di misura del tempo e una delle sette unit\u00e0 base del Sistema Internazionale.\nIl simbolo esatto \u00e8 s, senza punto; a volte i secondi vengono erroneamente indicati con \"sec.\" o \"sec\", che invece corrispondono rispettivamente al secolo e all'abbreviazione di secante, o con il simbolo \u2033.\nStando alla dicitura ufficiale del BIPM, il secondo \u00e8 definito come la durata di periodi della radiazione corrispondente alla transizione tra due livelli iperfini, da (F=4, MF=0) a (F=3, MF=0), dello stato fondamentale dell'atomo di cesio-133.\nStoria.\nStoricamente il secondo venne definito, in termini di rotazione terrestre, come 1/86\u00a0400 del giorno solare medio, oggi \u00e8 lievemente meno di 1/86\u00a0400 del giorno medio a causa del lentissimo e impercettibile, ma progressivo allungamento delle giornate causato dall'interazione gravitazionale Terra-Luna e la forza di marea che quest'ultima esercita sul nostro pianeta; unitamente ad altri fattori principalmente riguardanti la fusione di ghiacciai alle alte latitudini. Nel 1956 il Comitato internazionale dei pesi e delle misure, con l'autorit\u00e0 datagli dalla decima Conferenza generale sui pesi e sulle misure del 1954, defin\u00ec il secondo in termini di rivoluzione terrestre attorno al Sole in una particolare epoca, poich\u00e9 si riconobbe che la rotazione terrestre non era sufficientemente uniforme da essere uno standard per il tempo. Il movimento della Terra venne descritto nelle Tabelle del sole di Newcomb, che fornivano una formula per il movimento del sole all'epoca 1900, basata sulle osservazioni astronomiche fatte durante il XVIII e XIX secolo. Il \"secondo\" \"effemeride\" cos\u00ec definito era:\nQuesta definizione venne ratificata dall'undicesima Conferenza generale sui pesi e sulle misure del 1960. Il riferimento all'anno 1900 non significa che questa sia l'epoca del giorno solare medio di secondi. Piuttosto, \u00e8 l'epoca dell'anno tropico di secondi in tempo effemeride. Il tempo effemeride (ET) venne definito come la misura del tempo che porta la posizione osservata dei corpi celesti, in accordo con la teoria dinamica del movimento newtoniano.\nA seguito di numerosi anni di lavoro, due astronomi - William Markowitz dello United States Naval Observatory (USNO) e Louis Essen del National Physical Laboratory di Teddington (Inghilterra) - determinarono la relazione tra la frequenza dell'atomo di cesio e il secondo effemeride. Essi determinarono il movimento orbitale della Luna rispetto alla Terra, dal quale il movimento apparente del Sole pu\u00f2 essere riferito, in termini di tempo misurato da un orologio atomico. Come risultato, nel 1967 la tredicesima conferenza generale sui pesi e sulle misure adott\u00f2 il secondo del Tempo atomico internazionale nel Sistema Internazionale come:\nQuesta definizione, ed il valore della costante fisica, sono stati confermati nel 2018 dalla 26\u00aa CGPM.\nLo stato fondamentale \u00e8 definito a campo magnetico nullo. Il secondo cos\u00ec definito \u00e8 equivalente al secondo effemeride.\nIl secondo \u00e8 l'unit\u00e0 di misura definita con maggiore accuratezza, che \u00e8 attualmente nell'ordine di 10-12.\nIn Italia il secondo \u00e8 misurato in base al campione dell'Istituto elettrotecnico nazionale Galileo Ferraris, a Torino.\nMultipli e sottomultipli.\nI prefissi SI vengono usati i multipli e i sottomultipli del secondo.\nL'exasecondo che equivale a circa 32 miliardi di anni e i suoi multipli non sono usati poich\u00e9 superiori alla data stimata dell'universo dal Big bang (circa 1017 secondi): quindi non ha senso esprimere periodi di tempo con queste unit\u00e0 di misura estremamente grandi persino per le et\u00e0 delle galassie e dello stesso universo.\nLa seguente tabella illustra ulteriori multipli non ufficiali ma di uso comune del secondo."}
{"id": "8778", "revid": "158913", "url": "https://it.wikipedia.org/wiki?curid=8778", "title": "Secondo (geometria)", "text": "In geometria, il secondo (simbolo: \u2033, Unicode U+2033, HTML entity codice_1) \u00e8 un'unit\u00e0 di misura degli angoli. \nUn secondo corrisponde quindi a 1/3600 di grado.\nPer distinguerli dall'unit\u00e0 di misura del tempo si parla spesso di secondi d'arco e primi d'arco. Un secondo di tempo equivale a quindici secondi d'arco della rotazione terrestre.\nIl secondo d'arco \u00e8 particolarmente utilizzato in astronomia, geodesia, meccanica di precisione e pi\u00f9 in generale dove \u00e8 necessario lavorare con valori angolari estremamente piccoli. In astronomia si pu\u00f2 usare un sottomultiplo, il milliarcosecondo con simbolo mas, abbreviazione di \"milli-arcsec\".\nAstronomicamente, un arcosecondo equivale a uno spostamento laterale in posizione di 0,4318 millimetri visto da 100 metri (0,017 pollici a 100 metri)."}
{"id": "8779", "revid": "16066", "url": "https://it.wikipedia.org/wiki?curid=8779", "title": "Ampere", "text": "Lampere (simbolo: A), talvolta abbreviato con \"amp\", abbreviazione non ammessa dal Sistema internazionale di unit\u00e0 di misura, \u00e8 l'unit\u00e0 base SI dell'intensit\u00e0 della corrente elettrica. Prende il nome dal fisico francese Andr\u00e9-Marie Amp\u00e8re, uno dei principali studiosi dell'elettromagnetismo.\nEssendo una delle sette unit\u00e0 fondamentali del SI, tutte le altre unit\u00e0 elettromagnetiche sono derivate da essa.\nIl modo corretto di scrivere ampere \u00e8 con la lettera iniziale minuscola, tranne quando secondo le regole grammaticali si debba scrivere una parola con la maiuscola iniziale; inoltre, per convenzione, in lingua italiana, va scritto senza accento.\nStoria.\nNel 1861 la British Association for Advancement of Science (BAAS), istitu\u00ec un comitato, di cui facevano parte Thomson e Maxwell, che in seguito propose la definizione di almeno quattro unit\u00e0 di misure elettriche: tensione, carica elettrica, corrente e resistenza.\nNel 1874 la BAAS introdusse il sistema CGS (centimetro, grammo, secondo) definendolo \"coerente\": le relazioni tra le unit\u00e0 non richiedevano l'uso di alcun parametro o di fattori di conversione numerica, con la conseguenza che il prodotto o il rapporto tra unit\u00e0 danno luogo a una nuova unit\u00e0 di valore unitario. Le unit\u00e0 elettriche quindi venivano derivate da quelle meccaniche.\nL'assenza di unit\u00e0 elettriche nel CGS fu risolto parzialmente dando vita a due sistemi distinti. Quello \"CGS elettrostatico\" si basava sulla carica elettrica come unit\u00e0, derivata dal centimetro, dal grammo e dal secondo, assegnando il valore unitario alla permittivit\u00e0 del vuoto nella legge di Coulomb sulla forza di attrazione tra cariche elettriche. Il sistema CGS elettromagnetico (CGSem) invece fissava pari a 1 la permeabilit\u00e0 del vuoto nella formula relativa alla forza che si esercita tra due poli magnetici. In questo modo i due sistemi erano coerenti, ma separati.\nNel 1881 a Parigi il primo International Electrical Congress, approv\u00f2 le proposte avanzate dal BAAS, e nel 1893, a Chicago, convenne sulla necessit\u00e0 di costituire una commissione internazionale per l'unificazione delle unit\u00e0 di misura, ponendo fine quindi alla separazione in due sistemi.\nNel 1906, a St. Louis, fu istituita l'International electrotechnical commission (IEC) per la definizione delle unit\u00e0 elettriche.\nIn tre diverse International Conferences on Electrical Units and Standards, Berlino 1905, Londra 1908 e Washington 1910, si definirono due unit\u00e0 elettriche primarie sottomultipli delle corrispondenti unit\u00e0 elettromagnetiche del sistema CGS: l\"ohm internazionale\" e l\"ampere internazionale\".\nIl sistema Giorgi.\nNel 1896 lo scienziato italiano Giovanni Giorgi critic\u00f2 le particolari dimensioni delle quantit\u00e0 elettriche del sistema a tre dimensioni. In accordo con Heaviside, riteneva che la permettivit\u00e0 e la permeabilit\u00e0 non potessero sempre assumere un valore costante, esprimendo propriet\u00e0 fisiche di un mezzo; inoltre il loro essere adimensionali dava luogo a strane situazioni in cui grandezze intrinsecamente diverse apparivano erroneamente omogenee, come una resistenza espressa con la dimensione di una velocit\u00e0 o un'induttanza espressa come una lunghezza.\nNel 1901, Giorgi propose, presso l'Associazione elettrotecnica italiana (AEI), di passare da un sistema a tre dimensioni (lunghezza, massa, tempo) a uno a quattro dimensioni, introducendo una quarta unit\u00e0 di natura elettrica e sostituendo al centimetro e al grammo rispettivamente il metro e il kilogrammo. Cos\u00ec il sistema diventava \"coerente\" in quanto dalle quattro grandezze fondamentali potevano facilmente essere derivate tutte le altre. Giorgi sugger\u00ec inoltre di riformulare la teoria dei fenomeni elettromagnetici sulla base del nuovo sistema a quattro dimensioni, cos\u00ec da razionalizzare le equazioni elettromagnetiche ed evitare l'uso di coefficienti e in particolare di potenze del 10. Tale razionalizzazione era possibile conservando i valori accettati delle unit\u00e0 elettriche, se la permeabilit\u00e0 dello spazio vuoto non fosse assunta come un numero puro pari a 1, ma fissata a un valore pari a .\nNel 1927 alla settima Conf\u00e9rence g\u00e9n\u00e9rale des poids et mesures (CGPM) si costitu\u00ec ufficialmente il Comit\u00e9 Consultatif d'Electricit\u00e9 (CCE), con lo scopo di esaminare l'originale proposta di Giorgi in contemporanea con l'International Union of Pure and Applied Physics (IUPAP) e altre organizzazioni internazionali.\nNel 1935 la IEC propose l'adozione del nuovo sistema Giorgi, basato sul metro, sul kilogrammo, sul secondo e su una quarta grandezza elettrica da scegliere in seguito. Nello stesso anno il Comit\u00e9 international des poids et mesures, braccio esecutivo della CGPM, sanc\u00ec che dal 1\u00ba gennaio 1940 fosse introdotto il nuovo sistema MKS e che fosse assunto per la permeabilit\u00e0 del vuoto il valore . Tale decisione permise due importanti risultati del sistema di misura:\nNel 1939 il CCE stil\u00f2 una lista in cui venivano definite le unit\u00e0 elettriche pratiche in termini di metro, kilogrammo, secondo e ampere (sistema MKSA). Come unit\u00e0 base elettrica veniva scelto l'ampere, definito come l'intensit\u00e0 di corrente elettrica costante che, se mantenuta in due conduttori lineari paralleli, di lunghezza infinita e sezione trasversale trascurabile, posti a un metro di distanza l'uno dall'altro nel vuoto, produce tra questi una forza pari a per ogni metro di lunghezza.\nNel 1946 il CIPM ufficializz\u00f2 il sistema MKSA con decorrenza ufficiale fissata al 1\u00ba gennaio 1948, come fu ratificato lo stesso anno dalla nona CGPM. La scelta del \"sistema Giorgi razionalizzato\" o MKSA fu ratificata anche dalla IEC nella riunione a Parigi del 1950.\nNel 1960, l'undicesima CGPM, a Parigi decise:\nNel 2018, la 26\u00aa CGPM modifica l'ampere in termini di costanti fisiche come la corrente elettrica che corrisponde al passaggio di 1/() cariche elementari per secondo. Per definizione infatti la carica elementare \"e\" \u00e8 pari a , dove \u00a0=\u00a0\u00a0\u22c5\u00a0. Invertendo la relazione si ha:\nDefinizione.\nFino al 2006 in Italia l'ampere \u00e8 stato attuato mediante il campione dell'Istituto elettrotecnico nazionale Galileo Ferraris. Attualmente viene attuato dal suo successore, l'Istituto nazionale di ricerca metrologica, a Torino.\nIn base ai fenomeni elettrici.\nL'ampere esprime l'intensit\u00e0 di corrente in un conduttore attraversato in qualunque sezione dalla carica di un coulomb nel tempo di un secondo.\nPer analogia, l'intensit\u00e0 di corrente \u00e8 paragonabile alla quantit\u00e0 di acqua che passa per un tubo misurata in kg/s, dove la massa d'acqua rappresenta la carica elettrica. Quest'ultima, cio\u00e8 la quantit\u00e0 di elettroni, si pu\u00f2 quindi esprimere in amperora (Ah), ovvero la quantit\u00e0 totale di carica che scorre, con l'intensit\u00e0 di un ampere, in un conduttore in un'ora. Con tale grandezza, per esempio, si misura la carica massima accumulabile dalle batterie: la batteria di un'autovettura contiene circa 55\u00a0Ah, quella della macchina fotografica 2500\u00a0mAh.\nNell'ambito delle unit\u00e0 di misura SI valgono le uguaglianze:\nCon \"C\" per coulomb, \"s\" per secondo, \"V\" per volt, \"\u03a9\" per ohm e \"W\" per watt. L'assenza di coefficienti \u00e8 dovuto al fatto che il Sistema Internazionale \u00e8 un sistema di misura \"coerente\", ovvero il prodotto o il quoziente di pi\u00f9 unit\u00e0 danno luogo a una nuova unit\u00e0 di valore unitario.\nIn base ai fenomeni magnetici.\nIn base alla legge di Amp\u00e8re, l'ampere pu\u00f2 essere definito come l'intensit\u00e0 di corrente che deve scorrere in due fili conduttori di lunghezza infinita e posti alla distanza di un metro, affinch\u00e9 essi si attraggano con una forza pari a per ogni metro di ciascun conduttore.\nI campioni di misura.\nA causa della difficolt\u00e0 nella misurazione delle forze tra due conduttori, venne proposto il cosiddetto ampere internazionale o statampere: definito in termini di tasso di deposizione dell'argento (\u00abl'ampere internazionale \u00e8 l'intensit\u00e0 di una corrente che, attraversando una soluzione di AgNO3 [Ag monovalente], deposita al catodo di argento in un secondo\u00bb), \u00e8 pari a 0,99985 A. Questa unit\u00e0 di misura \u00e8 per\u00f2 considerata ormai obsoleta.\nAttualmente invece la maggior parte degli istituti metrologici nazionali utilizza banchi di pile campione e resistori per il mantenimento dei campioni primari dell'ampere. Il campione di intensit\u00e0 di corrente elettrica \u00e8 ricavato dalla legge di Ohm mediante due campioni, uno di f.e.m. e uno di resistenza. In Italia entrambi i campioni sono custoditi presso l'INRIM di Torino. Il campione di f.e.m. \u00e8 un gruppo di pile Weston sature, controllate mediante l'effetto Josephson; quello di resistenza elettrica \u00e8 definito come la resistenza media di un gruppo di 10 resistori campione in manganina da . Allo scopo di evitare l'influenza delle resistenze di contatto tra resistore e circuito di misura, i resistori campione presentano una particolare realizzazione a quattro morsetti, due amperometrici esterni attraverso i quali il resistore \u00e8 soggetto al passaggio della corrente elettrica, e due voltmetrici interni rispetto a quelli amperometrici, dai quali si preleva la caduta di tensione causata dalla circolazione della corrente elettrica."}
{"id": "8780", "revid": "6923", "url": "https://it.wikipedia.org/wiki?curid=8780", "title": "Kelvin", "text": "Il kelvin (simbolo K, a volte erroneamente indicato con \u00b0K) \u00e8 un'unit\u00e0 di misura della temperatura che appartiene alle sette unit\u00e0 base del sistema internazionale di unit\u00e0 di misura.\nDefinizione.\nNel 2018, la 26\u00aa Conferenza generale dei pesi e delle misure ha modificato la definizione dell'unit\u00e0 di misura di temperatura riducendola alle unit\u00e0 di misura meccaniche del sistema internazionale (secondo, metro, chilogrammo), sfruttando il teorema di equipartizione dell'energia della meccanica statistica. Un kelvin \u00e8 la differenza di temperatura termodinamica corrispondente a una differenza di energia termica pari a formula_1, dove formula_2 \u00e8 il valore della costante di Boltzmann in joule/kelvin. Il valore della costante, che finora non era ancora stato misurato con sufficiente precisione e variava ancora leggermente da una conferenza all'altra, \u00e8 finalmente considerabile sufficientemente stabile: la costante di Boltzmann ora per definizione corrisponde a formula_3.\nStoria.\nLa (ri-)definizione immediatamente precedente del kelvin era stata adottata nel 1954 dalla 10\u00aa \"Conf\u00e9rence g\u00e9n\u00e9rale des poids et mesures\", ed era di \"formula_4 della temperatura assoluta del punto triplo dell'acqua\".\nPer \"temperatura assoluta\" si intende la differenza fra la temperatura indicata (in questo caso quella del punto triplo dell'acqua: formula_5) e quella dello zero assoluto formula_6. Lo zero della scala kelvin \u00e8 infatti lo zero assoluto: \u00e8 una scala di temperatura assoluta, come la scala Rankine.\nPer capire il livello di precisione richiesto nella definizione di una unit\u00e0 di misura, nel suo meeting del 2005 il Comit\u00e9 International des Poids et Mesures ha aggiunto la seguente precisazione alla definizione di kelvin indicata sopra:\nQuesto perch\u00e9 variazioni nelle concentrazioni (minime, come si vede dalla precisazione) di isotopi dell'idrogeno formula_10 e dell'ossigeno formula_11 nell'acqua comportano variazioni nella temperatura del suo punto triplo che non sono tollerabili oggi nella definizione di questa unit\u00e0 di temperatura.\nQuesta unit\u00e0 di misura prende il nome dal fisico e ingegnere irlandese William Thomson, nominato barone con il nome di Lord Kelvin. Egli propose per primo questa definizione nel 1868, partendo dalla considerazione termodinamica che esiste una temperatura minima assoluta, lo zero assoluto. Per praticit\u00e0 \u00e8 stata per\u00f2 mantenuta invariata, rispetto alla preesistente scala Celsius, la dimensione di una unit\u00e0 formula_12: in questo modo le differenze di temperatura nelle scale Celsius e kelvin sono numericamente uguali.\nMentre la scala Celsius \u00e8 pratica dal punto di vista umano, in quanto si basa sulla temperatura di fusione del ghiaccio e di ebollizione dell'acqua (che sono temperature di cui si ha quotidianamente esperienza diretta), quella kelvin \u00e8 pi\u00f9 rigorosa (prende atto esplicitamente della presenza di un minimo assoluto di temperatura) e si presta a essere usata come unit\u00e0 di misura facilmente riproducibile. Infatti la temperatura del punto triplo dell'acqua \u00e8 una quantit\u00e0 auto-consistente, che non richiede altre definizioni (o quasi, si veda sotto), mentre la temperatura di fusione e di ebollizione richiedono di specificare le condizioni normali (specialmente di pressione) a cui il processo di fusione o ebollizione avviene.\nLa scala kelvin, avendo per zero lo zero assoluto \u00e8 a volte detta \"scala assoluta\" (infatti non c'\u00e8 temperatura pi\u00f9 bassa di formula_13). La scala di temperatura Celsius e il grado Celsius sono comunque accettati, ma come unit\u00e0 derivata, e sono definiti rispetto al kelvin.\nNella tredicesima Conferenza generale dei pesi e delle misure si \u00e8 deciso di abbandonare il termine \"grado\" per riferirsi alla scala kelvin e corrispondentemente il simbolo formula_14, che invece rimane per le scale Fahrenheit formula_15 e Celsius formula_16.\nAltre scale di temperatura sono: Newton (ca. 1700), R\u00f8mer (1701), Fahrenheit (1724), R\u00e9aumur (1732), Delisle o de Lisle (1738), Celsius (1742), Rankine (1859) e Leyden (circa 1894?).\nIn Italia la scala termodinamica delle temperature \u00e8 attuata mediante i campioni dell'ex Istituto di metrologia Gustavo Colonnetti del CNR, a Torino, facente ora parte del nuovo Istituto nazionale di ricerca metrologica (INRiM).\nConversione tra le scale di temperature.\nA differenza della maggior parte delle conversioni tra diverse unit\u00e0 di misura delle grandezze fisiche, per le quali \u00e8 sufficiente moltiplicare o dividere per un certo fattore, le conversioni tra diverse scale di temperature possono coinvolgere un termine che va sommato o sottratto oltre a un fattore moltiplicativo; questo deriva dal fatto che le diverse scale di temperature definiscono uno \"zero\" differente. Inoltre il sistema di misurazione \"kelvin\" fa riferimento a un particolare \"zero\", che \u00e8 lo zero assoluto, e corrisponde alla pi\u00f9 bassa temperatura che teoricamente si possa ottenere in qualsiasi sistema macroscopico. Questo fa s\u00ec che la temperatura misurata in \"kelvin\" sia detta temperatura assoluta, e sempre per lo stesso motivo non si antepone al simbolo del kelvin formula_17 il simbolo di grado formula_18, che invece viene anteposto ai simboli delle scale Celsius formula_16 e Fahrenheit formula_15.\nSeppure la scala Celsius e la scala kelvin abbiano dei riferimenti differenti, i valori degli intervalli di temperatura (cio\u00e8 le differenze di temperatura) misurati con le due scale coincidono. Questo vuol dire che, mentre una temperatura formula_21 di formula_22 corrisponde a formula_23, una differenza di temperatura formula_24 di formula_22 corrisponde esattamente a formula_26.\nEsempi.\nIl punto di fusione del ghiaccio corrisponde a una temperatura di formula_27. Per convertire questo valore in kelvin, bisogna sommare a questo valore formula_28, per cui:\nLa differenza di temperatura di formula_27 corrisponde invece a una trasformazione isoterma (cio\u00e8 a temperatura costante), e in kelvin corrisponde a una differenza di temperatura di formula_31.\nPer convertire in gradi Celsius una temperatura espressa in kelvin bisogna invece sottrarre il valore di formula_28. Per esempio, una temperatura di formula_33 corrisponde a:\nSi nota quindi che il valore della temperatura espressa in kelvin \u00e8 sempre maggiore del valore della stessa temperatura espressa in gradi Celsius.\nIn analogia all'esempio precedente, la temperatura di formula_35 \u00e8 pari a formula_36.\nDa questi esempi risulta chiaro che bisogna prestare particolare attenzione durante la conversione al fatto che la quantit\u00e0 che vogliamo convertire sia una temperatura (per esempio la temperatura corporea a un dato istante o la temperatura di un determinato punto di una stanza in un determinato momento) oppure una differenza di temperatura (per esempio l'escursione termica in un determinato luogo tra giorno e notte o la differenza di temperatura tra due pareti opposte di una stanza).\nDato che il valore unitario di kelvin e gradi Celsius \u00e8 il medesimo, occorre anche tener presente il numero di cifre significative di ci\u00f2 che si intende convertire. Infatti se si dichiara, ad esempio, che la temperatura di colore (della fotosfera) della stella Saiph \u00e8 di circa formula_37, solo le prime due cifre sono significative ed \u00e8 quindi corretto affermare che tale temperatura \u00e8 pari a formula_38."}
{"id": "8783", "revid": "327773", "url": "https://it.wikipedia.org/wiki?curid=8783", "title": "Alogenuri alchilici", "text": "Gli alogenuri alchilici sono dei composti organici, saturi o insaturi, derivati dagli idrocarburi alifatici per sostituzione di uno o pi\u00f9 atomi di idrogeno con altrettanti atomi di alogeni (fluoro, cloro, bromo e iodio). Analoghi a loro sono gli alogenuri arilici, derivati allo stesso modo da idrocarburi aromatici. Utili nella sintesi organica come solventi e come prodotti di partenza per la preparazione dei reattivi di Grignard.\nEsempi comuni di alogenuri alchilici sono i vari clorofluorocarburi commercializzati con il nome di \"freon\", usati come liquidi di raffreddamento nei circuiti frigoriferi e messi al bando a causa della loro capacit\u00e0 di intaccare lo strato di ozono dell'alta atmosfera in seguito al rilascio di radicali cloro; questa reazione fotolitica \u00e8 generata dalla radiazione ultravioletta e i radicali prodotti catalizzano la distruzione dell'ozono.\nNomenclatura IUPAC.\nLa nomenclatura IUPAC degli alogenuri alchilici segue regole simili a quella degli alcani. Gli atomi di alogeno sono considerati come gruppi sostituenti.\nReazione con metalli.\nGli alogenuri alchilici sono di grandissima utilit\u00e0 nella sintesi organica e uno dei loro usi nel laboratorio chimico \u00e8 quello della reazione con metalli per portare a composti organometallici, soprattutto del litio e del magnesio (ad esempio i reattivi di Grignard). \nLa reazione \u00e8 normalmente effettuata trattando magnesio o litio metallici con una soluzione eterea dell'alogenuro alchilico. \nQuesta \u00e8 una reazione eterogenea, avviene quindi sull'interfaccia tra fase solida (magnesio, litio) e liquida (soluzione dell'alogenuro in etere).\nNella preparazione dei reattivi di Grignard, ad esempio, si utilizza magnesio in polvere o limatura. Per la reazione si possono usare bromuri, ioduri e cloruri; tuttavia si utilizzano generalmente i bromuri per l'alto costo degli ioduri e per la bassa reattivit\u00e0 dei cloruri. \nLa reazione \u00e8 fortemente esotermica e deve essere condotta in condizioni anidre, per evitare la reazione tra reattivo e acqua, che consuma il reattivo convertendolo nel corrispondente alcano: \nI reattivi di organolitio si preparano allo stesso modo utilizzando litio al posto del magnesio.\nPreparazioni.\nGli alogenuri alchilici si possono ottenere da:\nInfine si possono ottenere alogenuri alchilici mediante sostituzione elettrofila da idrocarburi aromatici."}
{"id": "8784", "revid": "1305887", "url": "https://it.wikipedia.org/wiki?curid=8784", "title": "La scuola senza pudore", "text": " \u00e8 un franchising multimediale giapponese e uno dei primi manga scritti e disegnati da G\u014d Nagai, pubblicato per la prima volta sulla rivista \"Weekly Sh\u014dnen Jump\" nel 1968. La serie \u00e8 stata inoltre il primo grande successo per l'autore; considerato come il primo manga erotico moderno, a volte addirittura il primo hentai manga (o per meglio dire ecchi), anche se non vengono mai descritte scene sessuali esplicite.\nLa violenza, le scene di nudo e l'umorismo amaro della trama diedero vita alla prima controversia tra Nagai e l'Associazione Genitori e Insegnanti giapponese (PTA), suscitando un'ondata di critiche e proteste che, dopo quattro anni di pubblicazione, raggiunsero una tale intensit\u00e0 da convincere l'editore a bloccare la serie. Da quel momento, quasi tutti i manga e gli anime cominciarono a presentare qualche scena pi\u00f9 o meno spiccatamente erotica al loro interno.\nNel 1994, 2003 e 2007 ne sono stati prodotti 3 seguiti manga; pi\u00f9 ben 5 film live action tra il 1970 e il 1996, un telefilm in 26 episodi nel 1970-71 ed infine un OAV nel 1996."}
{"id": "8788", "revid": "89688", "url": "https://it.wikipedia.org/wiki?curid=8788", "title": "Sh\u014djo", "text": "Il termine giapponese , spesso traslitterato anche shoujo, indica una categoria di manga e anime indirizzati principalmente a un pubblico femminile, a partire dalla tarda infanzia fino alla maggiore et\u00e0. Un manga \"sh\u014djo\" \u00e8 tale se in Giappone \u00e8 stato pubblicato su una rivista a esso dedicata ; si tratta, quindi, di una classificazione che avviene in base al target di riferimento e non al genere o allo stile.\nDefinizione del termine.\nIn Italia si ritiene erroneamente che uno \"sh\u014djo\" sia un qualunque manga o anime che tratti tematiche sentimentali. L'equivoco \u00e8 generato dal fatto che uno \"sh\u014djo\" non \u00e8 tale per i suoi contenuti, che possono essere di qualunque tipo, ma per il pubblico a cui \u00e8 indirizzato, cio\u00e8 quello femminile giovane, che \u00e8 solitamente ma non esclusivamente attento alle tematiche sentimentali.\nAll'interno del genere esistono molte altre suddivisioni, che cercano di raggiungere in maniera capillare fasce d'et\u00e0 ristrette (dai dieci ai dodici anni, dai dodici ai quattordici, e cos\u00ec via). I maggiori successi \"sh\u014djo\", comunque, vengono fruiti trasversalmente anche da persone di et\u00e0 maggiore, o anche di genere maschile.\nStoria.\nFino alla fine degli anni sessanta gli \"sh\u014djo manga\" sono scritti e disegnati soprattutto da autori uomini, anche molto importanti come Osamu Tezuka; lo scopo principale di questi fumetti era meramente di soddisfare la fetta di mercato delle bambine e la qualit\u00e0 delle opere era spesso molto limitata.\nL'affermazione letteraria degli \"sh\u014djo manga\" si ha nel corso degli anni 1970 grazie all'ingresso nel mercato dei fumetti di numerose artiste donne, fra cui autrici come Riyoko Ikeda, Moto Hagio e Keiko Takemiya, le quali modificano profondamente tematiche e grafica e introducono un linguaggio visivo molto peculiare e innovativo, caratterizzato da impaginazione libera, ampio uso di elementi grafici simbolici per esprimere gli stati d'animo, decorazioni floreali, e personaggi con fisici eterei e androgini. Inizialmente incentrati su tematiche sentimentali, con ambientazioni europee, personaggi idealizzati e situazioni melodrammatiche, durante gli anni 1970 e 1980 gli \"sh\u014djo manga\" ampliano enormemente i loro soggetti, spaziando dall'horror allo sport, dalla fantascienza fino al romanzo storico e al realismo contemporaneo. Nascono inoltre numerosi sottogeneri, alcuni dei quali esclusivi di questo target e particolarmente fiorenti come il \"mah\u014d sh\u014djo\" (opere a carattere fantastico) e gli \"sh\u014dnen'ai\" (opere a sfondo omosessuale maschile).\nA partire dagli anni 1990 autrici come Naoko Takeuchi, Moyoco Anno o Kyoko Okazaki hanno preferito una grafica pi\u00f9 veloce e volutamente asciutta, lontana dagli idealismi degli \"sh\u014djo manga\" classici, nel tentativo di cogliere con maggior efficacia la situazione a loro contemporanea.\nGli \"sh\u014djo\" in Italia.\nNonostante uno dei primissimi fumetti giapponesi originali pubblicati in Italia, \"Candy Candy\", fosse uno \"sh\u014djo manga\", e malgrado il successo della sua trasposizione anime, come anche quelle di altri noti titoli quali \"Georgie\", \"Jenny la tennista\" o \"Lady Oscar\", il genere ha avuto molte difficolt\u00e0 a imporsi presso il pubblico locale. Ancora a met\u00e0 degli anni 1990, per esempio, il tentativo di proporre in Italia uno \"sh\u014djo manga\" classico ed estremamente celebre quale \"Caro fratello\" ebbe un esito sfavorevole nelle vendite, consolidando fra gli editori la convinzione che la pubblicazione di \"sh\u014djo manga\" non garantisse un sufficiente ritorno economico.\nNel periodo fra la fine degli anni 1990 e i primi anni 2000 gli \"sh\u014djo manga\" riescono a ritagliarsi con sempre maggiore successo un loro spazio tra il pubblico italiano, grazie soprattutto a titoli di grande successo popolare come \"Mars\", \"Marmalade Boy\" e \"Cortili del cuore\" che aprono la strada a molte altre opere. Dagli anni duemila in poi gli \"sh\u014djo manga\" si affermano definitivamente anche in Italia, con la traduzione di decine di titoli.\nAltri usi del termine.\nNella serie TV della CW \"Supernatural\" (episodio 7\u00d718), Sh\u014dj\u014d \u00e8 un mostro o un fantasma assassino invisibile tranne per gli ubriachi. Pu\u00f2 essere ucciso con una spada da samurai benedetta da un sacerdote in una cerimonia shintoista."}
{"id": "8789", "revid": "287204", "url": "https://it.wikipedia.org/wiki?curid=8789", "title": "Praticamente innocuo", "text": "Praticamente innocuo (titolo originale \"Mostly Harmless\") \u00e8 un romanzo del 1992 di Douglas Adams, quinto libro della serie della \"Guida galattica per gli autostoppisti\".\nUscito dopo 8 anni dall'ultimo titolo della serie, non \u00e8 mai stato chiaro se questo romanzo dovesse essere veramente l'ultimo, fino alla morte dell'autore avvenuta l'11 maggio 2001.\nIl titolo \u00e8 dovuto a una battuta che si pu\u00f2 trovare all'inizio della serie, quando Arthur Dent scopre che alla voce \"Terra\" nella Guida Galattica per Autostoppisti corrisponde un'unica parola: \"Innocuo\". Il suo amico Ford Prefect, uno dei redattori della Guida, lo rassicura dicendogli che la prossima edizione della guida conterr\u00e0 l'articolo riguardante la Terra che Ford stesso ha scritto negli ultimi anni passati sul nostro pianeta. Anche a causa della prematura scomparsa del pianeta, l'articolo rivisitato diventer\u00e0:\nIl romanzo \u00e8 stato pubblicato in italiano l'11 luglio 1993 nella collana fantascientifica Urania (n. 1209) ed \u00e8 stato ristampato pi\u00f9 volte.\nTrama.\nLa storia riprende circa 17 anni dopo l'incontro tra Tricia McMillan e Zaphod Beeblebrox, ad una festa in maschera. Ma ci troviamo in un universo parallelo in cui la Terra non \u00e8 stata fatta ancora esplodere dai Vogon e Tricia non \u00e8 partita per lo spazio con Zaphod. Dopo quell'incontro Tricia ha abbandonato l'astronomia ed \u00e8 diventata una Anchorwoman della televisione. Nonostante il successo Tricia non \u00e8 soddisfatta della sua vita.\nUn giorno tornando a casa, dopo un colloquio di lavoro andato male Tricia McMillan, vede atterrare nel suo giardino una astronave aliena della razza dei Grebulon. Gli alieni vengono dal decimo pianeta del nostro sistema solare e hanno il compito di monitorare la Terra. Hanno visto Tricia alla televisione. Cos\u00ec ella, pensando di fare uno \"scoop\", decide di partire con gli alieni per il pianeta dove avevano stabilito la loro base, e di riprendere tutto con la sua videocamera.\nNel frattempo in un'altra dimensione Ford Prefect \u00e8 tornato alla sede della Guida. Si rende conto che gli uffici non si trovano pi\u00f9 nello stesso pianeta dove si trovavano l'ultima volta che ci aveva messo piede. Viene a conoscenza che la Guida \u00e8 stata rilevata da un'altra compagnia e viene assegnato dal suo nuovo direttore alla rubrica dedicata ai ristoranti.\nArthur invece, da quando durante un volo nell'iperspazio, si erano perse le tracce della sua amata Fenchurch, girovaga per lo spazio in cerca di pianeti pi\u00f9 o meno simili alla Terra in cui vivere. Per pagarsi i viaggi usa il denaro ricavato della vendita della sua saliva e di pezzetti di unghie dei piedi a una banca di DNA.\nFord scopre i piani di evasione fiscale, trame di racket, corruzione e imbrogli vari che accadono alla Guida. Scopre anche una nuova versione della Guida Galattica per Autostoppisti, sulla cui copertina si nota una scritta che dice \"Fatevi prendere dal panico\" e che i dirigenti della nuova compagnia non sono altro che Vogon.\nArthur, durante il peregrinare, \u00e8 vittima di un incidente. La nave spaziale su cui viaggia si schianta sul pianeta Lamuella. Gli abitanti locali lo traggono in salvo, lui per ringraziarli decide di stabilirsi l\u00ec e diventa il Paninaio del pianeta. Un giorno Trillian si presenta nella sua capanna con una bambina. Arthur rimane sconvolto quando viene a sapere che Casualit\u00e0 (cos\u00ec si chiama la bambina) \u00e8 sua figlia. Trillan era rimasta incinta della bambina quando si era rivolta ad una banca del DNA.\nTrillian dice ad Arthur di occuparsi della figlia perch\u00e9 lei deve andare a seguire una guerra.\nNel frattempo Ford ruba la nuova guida, non potendo portarla fuori dal palazzo con s\u00e9, la spedisce via posta a s\u00e9 stesso, ma mettendo l'indirizzo della capanna in cui vive Arthur su Lamuella.\nArthur decide di non aprire il pacco che Ford aveva spedito pensando che una cosa che \u00e8 collegata a Ford non pu\u00f2 mai essere nulla di buono. Per\u00f2 Casualit\u00e0, talmente incuriosita dal vedere che cosa contiene il pacco, lo ruba e scappa nella foresta dove suo padre non l'avrebbe seguita. Casualit\u00e0, trovata una caverna per ripararsi dalla pioggia, apre il pacco che contiene la guida. La guida assume la forma di un uccello e parlando con la bambina le dice che pu\u00f2 fare qualunque cosa desideri: cos\u00ec Casualit\u00e0 decide di andare sul pianeta natale di sua madre e suo padre, la Terra. La guida quindi, fa arrivare una astronave che Casualit\u00e0 ruba, e con l'uccello meccanico, parte per una dimensione in cui la Terra esiste ancora.\nArthur, che inseguiva Casualit\u00e0, non fa in tempo ad arrivare nel luogo in cui lei si trova e la vede partire. Nei pressi della caverna trova un uomo incosciente sdraiato a terra: Ford Perfect, tramortito con un sasso da Casualit\u00e0.\nFord e Arthur si spiegano a vicenda le loro vicissitudini. Decidono di lasciare Lamuella, e l'unico modo per farlo \u00e8 cavalcare una Bestia Perfettamente Normale, che appare e scompare in modo inspiegabile.\nIntanto nella dimensione parallela, sulla Terra, Tricia, ritornata dal viaggio con gli alieni, si chiude in una sala di montaggio, a visionare il filmato che aveva registrato e si convince di essersi sognata tutto quanto e che lei per qualche motivo ha realizzato quel falso filmato. Quando esce dalla sala i suoi superiori le dicono che una astronave \u00e8 atterrata a Regent's Park e dalla quale \u00e8 scesa una bambina, in compagnia di un uccello, che parla inglese e tira pietre contro chiunque.\nTricia si reca sul posto dell'atterraggio e la bambina quando la vede le urla \"Mamma!\", e le lancia contro delle pietre.\nFord e Arthur, dopo aver incontrato Elvis Presley su un pianeta simile alla Terra, e aver comprato la sua astronave, atterrano anche loro a Londra in cerca di Casualit\u00e0. Rintracciano Tricia e Casualit\u00e0 in un night club, il cui numero civico \u00e8 42, di nome Stavro Mueller's Beta. Questo locale viene pi\u00f9 volte nominato dopo l'incontro di Arthur con Agrajag nella cattedrale dell'odio, precisamente \u00e8 uno dei posti in cui Arthur avrebbe dovuto contribuire per l'ennesima volta alla sua morte. Dopo questo incontro Arthur, sapendo di non poter morire prima di aver visitato quel posto, assume un certo comportamento di sfida alla morte per tutta la durata del libro. All'interno di questo locale si ritrovano Arthur e Ford, Tricia insieme a Casualit\u00e0, e all'improvviso fa la sua comparsa anche Trillian, la vera madre di Casualit\u00e0. Qui nasce una discussione, nella quale Casualit\u00e0 spara in direzione di suo padre, ma colpisce una persona dietro di lui che si scopre essere proprio Agrajag.\nIl libro termina con la distruzione della Terra ad opera del Capo Grebulon, che ha preso questa decisione convinto di migliorare la sua situazione, su suggerimento del suo oroscopo mensile.\nAlla fine emerge che la nuova guida \u00e8 stata costruita dai Vogon per completare la distruzione della Terra in ogni dimensione possibile, utilizzando la retroingegneria temporale per portare Arthur, Ford, Trillian e Casualit\u00e0 insieme sulla Terra. Quando la Terra viene distrutta la Guida collassa su s\u00e9 stessa.\nDedica.\nA pagina 1 sull'edizione italiana sotto il titolo \u00e8 presente la dedica \"A Ron\".\nA pagina 3 sotto il titolo invece c'\u00e8 \"Un sentito grazie a Sue Freestone e Michael Bywater per il loro sostegno, il loro aiuto e i loro costruttivi insulti\", ed immediatamente dopo, in un carattere pi\u00f9 grosso e virgolettate, ci sono quattro frasi che sembrano tratte dalla Guida Galattica per gli Autostoppisti."}
{"id": "8790", "revid": "36426", "url": "https://it.wikipedia.org/wiki?curid=8790", "title": "Yuri", "text": ", anche conosciuto con la costruzione \"wasei-eigo\" , \u00e8 un termine giapponese che indica comunemente relazioni omosessuali tra donne o ragazze in anime, manga e altri media giapponesi. Il genere yuri enfatizza sia la parte sessuale sia quella romantica-emotiva delle relazioni tra donne, ma, nella cultura occidentale, quest'ultimo aspetto viene scisso e chiamato \"sh\u014djo-ai\"; il suo corrispondente maschile \u00e8 yaoi.\nEtimologia.\nil termine yuri usato per riferirsi puramente all'omosessualit\u00e0 femminile nasce nel 1971, dopo la creazione di uno spazio nella rivista per uomini gay Barazoku dedicato solamente alle coppie lesbiche, chiamato Yurizoku no Heya (stanza della trib\u00f9 dei gigli). It\u014d Bungaku, al tempo caporedattore della rivista, scelse il nome yuri poich\u00e9 il giglio era considerato \"simbolo per eccellenza del narcisismo\", ma il giglio bianco in realt\u00e0 ha sempre mantenuto il suo significato di purezza, e per secoli \u00e8 stato attribuito alle donne, sin dai tempi del Periodo Meiji. Il termine yuri divenne poi popolare tra i giovani lettori di manga negli anni '90, ma solo all'inizio del 2000 venne riconosciuto come vero e proprio termine letterario. In Occidente lo yuri \u00e8 puramente inteso come \"pornografia a sfondo lesbico\", per questo motivo viene utilizzato il termine \"sh\u014dujo-ai\" (letteralmente \"amore fra ragazze\") per definire i manga che trattano relazioni saffiche. Negli ultimi anni, l'espressione sh\u014dujo si \u00e8 particolarmente unita all'originale yuri, ma esistono ancora diverse discordie fra i due, soprattutto per il fatto che il termine sh\u014dujo-ai \u00e8 spesso usato per definire l'amore verso le ragazzine, le bambine, mostrando quindi una chiara connotazione pedofiliaca.\nIn tale sito, appunto, si legge:\nNel 2005, durante la convention Yuricon presso Tokyo, It\u014d Bungaku \u00e8 tornato ad esprimersi a proposito della creazione del termine, sottolineando ancora una volta come le sue origini siano legate al mondo degli hentai, sebbene poi il termine yuri sia divenuto sinonimo di tutto ci\u00f2 che riguarda la rappresentazione dell'amore, del desiderio e dell'attrazione fra donne, nel mondo mediatico. Infatti, va sottolineato come con il trascorrere del tempo esso abbia assunto anche valore di aggettivo, quale sinonimo di omosessuale, in chiave ovviamente femminile.\nUso moderno.\nUso in Giappone.\nIn giapponese, il termine \"Yuri\" \u00e8, come gi\u00e0 detto, favorito a \"Sh\u014djo-ai\", che come il corrispettivo maschile \"Sh\u014dnen'ai\", viene associato alla pedofilia. Questi due termini sono stati erroneamente tradotti in occidente come \"amore fra ragazze\" e \"amore fra ragazzi\", ma hanno invece il significato pi\u00f9 ambiguo di \"amore per le ragazzine\" e \"amore per i ragazzini\" e pertanto sono accuratamente evitati.\nLa costruzione in wasei-eigo \u00e8 a sua volta largamente utilizzata. Va anche detto che nessuno dei termini citati \u00e8 utilizzato dalle ragazze omosessuali o bisessuali giapponesi per descrivere se stesse, che invece usano i prestiti linguistici dall'inglese , o , oppure utilizzano parole appartenenti al gergo omosessuale, come \"nabe\".\nUso in Occidente.\nL'uso del termine \"yuri\" in occidente \u00e8 cresciuto negli ultimi anni, sebbene tuttora sussista la classica distinzione fra \"yuri\", che denota quel genere di anime e manga in cui \u00e8 chiaramente presente la componente sessuale del rapporto, e \"sh\u014djo-ai\", inteso invece come un genere pi\u00f9 leggero e romantico, dove le relazioni sono rappresentate in maniera platonica e la componente sessuale \u00e8 quasi del tutto assente.\nIn internet, il termine \"\"shoujo-ai\" \u00e8 spesso favorito al pi\u00f9 corretto \"yuri\", per motivi esclusivamente pratici: lo spettro di risultati forniti dai vari motori di ricerca risulta infatti notevolmente pi\u00f9 ristretto e preciso nel caso si utilizzi il primo termine, piuttosto che il secondo. Per lo stesso motivo viene preferita la versione tradizionale del sistema di traslitterazione Hepburn, in cui \u5c11\u5973\u611b viene traslitterato come \"shoujo-ai\" e non come \"sh\u014djo-ai\"\". Ad ogni modo, entrambe le versioni sono corrette, anche se viene preferita quest'ultima.\nPlot yuri.\nMolti fan del genere amano lo yuri per la sua capacit\u00e0 di distorcere e stravolgere i ruoli tipici degli altri genere di anime: una delle caratteristiche particolarmente apprezzate \u00e8, infatti, quella di mostrare personaggi femminili che ricoprono un ruolo pi\u00f9 deciso, meno sottomesso, rispetto a quanto avviene altrove. Ci\u00f2 che spesso, invece, viene criticato al genere \u00e8 il fatto che, soprattutto in passato, la maggior parte delle sue storie finivano con il tramutarsi in vere e proprie tragedie.\nQuesta tendenza non sembra pi\u00f9 rappresentare la regola del genere, soprattutto grazie a \"Kannazuki no miko\", primo anime yuri a chiudersi con un lieto fine fra le due protagoniste e, pertanto, considerato una vera e propria pietra miliare del genere.\nAd ogni modo, quando si parla di yuri, bisogna tener conto di come le relazioni sociali giapponesi siano molto diverse da quelle occidentali. L'attrazione per persone dello stesso sesso, soprattutto nell'et\u00e0 adolescenziale \u00e8 ritenuta naturale in Giappone, pi\u00f9 che in Occidente. L'infatuazione, lo scambio di doni, il confondere l'ammirazione per una persona pi\u00f9 grande che assume il ruolo di idolo per qualcosa di diverso, e per concludere addirittura baci (soprattutto fra le ragazze) e carezze sono considerate norma nella vita scolastica dei giapponesi. Recenti studi sociologici hanno concluso che questo, comunque, non conduce a diffuse sperimentazioni sessuali giovanili (specialmente in paragone con gli USA e il Regno Unito).\nVa comunque detto, tuttavia, che per i giapponesi tali atteggiamenti rientrano nella serie di esperienze giovanili - sessuali e sentimentali - che hanno solitamente termine con il raggiungimento dell'et\u00e0 adulta. Tale \"traguardo\", di solito, coincide con il matrimonio, che rappresenta l'atto pubblico di presa di coscienza della propria identit\u00e0 e della propria condizione di adulti. Per tale motivo, tanto gli omosessuali, quanto gli adulti non sposati sono visti come delle persone problematiche e addirittura possono trovarsi oggetto di discriminazione, soprattutto nel mondo del lavoro e, a dispetto dell'abbondanza di personaggi e situazioni omosessuali in anime e manga, l'omosessualit\u00e0 in Giappone va tuttora incontro ai problemi di accettazione tipici di ogni altra societ\u00e0 moderna.\nDiscorso diverso viene fatto per quelle persone che, pur continuando la loro vita sessuale e addirittura sentimentale, pur essendo dichiaratamente omosessuali, decidono ugualmente di sposarsi. In tal caso, ogni forma di discriminazione sembra decadere, sebbene ci\u00f2 possa sembrare ovviamente un non-sense. Un particolare esempio di questa situazione lo si pu\u00f2 trovare in \"Maria-sama ga miteru\", in particolare nei due cugini Sachiko e Kashiwagi.\nDa notare, inoltre, come l'identit\u00e0 sessuale in anime e manga sia di solito poco legata ai gusti sessuali personali dei singoli personaggi e si basi soprattutto sul mondo in cui tali personaggi interagiscono fra loro. Gli anime e manga del genere Sh\u014djo, in particolare, sono rinomati per la presenza frequente di personaggi bisessuali, o il cui orientamento sessuale risulta ambiguo, quando addirittura non definito.\nOltre, comunque, alla vita scolastica (dove le relazioni yuri sono spesso legate al concetto on\u0113sama/k\u014dhai e che ritroviamo in anime e manga come \"Marimite\" o anche \"Gokuj\u014d Seitokai\") e alle relazioni sociali, altre storie yuri solitamente coinvolgono personaggi che non hanno avuto in precedenza esperienze romantiche o sessuali di tipo omosessuale, o addirittura personaggi eterosessuali che si ritrovano attratti da una particolare ragazza e che a partire da ci\u00f2 iniziano a rivalutare tutta la loro vita e le loro relazioni sociali sotto una nuova ottica, come accade a Yoshida Chizuru in \"HEN\" o ancora ad Utena Tenj\u014d in Utena la fillette r\u00e9volutionnaire (\"Shoj\u014d kakumei Utena\").\nA proposito di Utena, va detto che tale personaggio rappresenta anche lo stereotipo bish\u014dnen, esattamente come personaggi pi\u00f9 famosi quali Lady Oscar, Asaka Rei in \"Caro fratello\" e soprattutto Haruka Ten'ou in \"Sailor Moon\".\nOltre a ci\u00f2, va ricordato come soprattutto negli ultimi anni si sia sviluppata una vera e propria moda che vede personaggi yuri, spesso stereotipati, utilizzati in anime di genere diverso (soprattutto sh\u014dnen) per attirare un pubblico pi\u00f9 largo. Solitamente, tali personaggi sono utilizzati per attirare audience maschile e in tal caso sono oggetto di fanservice.\nPer concludere, va anche ricordata la presenza di numerose relazioni yuri che rimangono in ombra o relegate su un piano secondario e che spesso accendono le fantasie degli otaku senza rivelare poi nei fatti nulla di ufficiale. In tal proposito vengono utilizzati i termini canon e subtext, largamente diffusi nel fandom yuri e yaoi. L'esempio forse pi\u00f9 eclatante di relazione canon, in ambito yuri, \u00e8 quella che coinvolge Haruka Ten'ou e Michiru Kaiou. In un'intervista concessa dopo la produzione dell'anime Sailor Moon, Megumi Ogata - la seiyu giapponese che ha doppiato Haruka - ha affermato che quando chiese al direttore Kunihiko Ikuhara in che modo doppiare il suo personaggio, soprattutto in funzione di Michiru, lo stesso Ikuhara le rispose chiaramente di comportarsi come se le due fossero state sposate.\nAnche il tema dell'amore non corrisposto \u00e8 spesso presente negli anime e nei manga del genere yuri. Uno degli esempi ritenuti pi\u00f9 eclatanti coinvolge Tomoyo Daidoji e Sakura Kinomoto dal manga e dall'anime \"Card Captor Sakura\". Altro esempio piuttosto conosciuto \u00e8 rappresentato da \"Yami to B\u014dshi to Hon no Tabibito\", o pi\u00f9 semplicemente \"YamiBou\": Hazuki, la protagonista, \u00e8 a tal punto innamorata di Hatsumi da affrontare un vero e proprio viaggio ultradimensionale alla ricerca dell'altra, sebbene i suoi sentimenti non siano corrisposti.\nStoria.\nTentare di dare un ordine, in chiave cronologica al genere \u00e8 qualcosa di molto complicato, tuttavia vanno sicuramente ricordate alcune date che, in qualche modo, rappresentano importanti punti di svolta per la crescita dello yuri.\nTerminologia.\nCanon\n\u00c8 il termine che viene utilizzato per riferirsi alle coppie esplicite, ufficialmente confermate. Con il passare del tempo, soprattutto all'interno del fandom \u00e8 diventato un aggettivo utilizzato per quei rapporti fra personaggi legati evidentemente da un sentimento romantico, bench\u00e9 da parte degli ideatori dell'opera non vi sia alcuna conferma n\u00e9 smentita dell'esistenza di un simile legame.\nPer estensione, sebbene teoricamente rientrino nel campo del subtext, viene utilizzato spesso anche per quelle coppie che, pur non mostrando all'interno della serie alcun tipo di atteggiamento che dia conferma all'esistenza di una vera e propria relazione sentimentale - come ad esempio espressioni pubbliche d'affetto, baci, abbracci e quant'altro - agiscono e si comportano perfettamente come fossero una coppia vera e propria.\nUn esempio di quest'ultimo utilizzo \u00e8 rappresentato da Shizuru e Natsuki in Mai-Otome.\nSubtext\nLetteralmente \"ci\u00f2 che sta dietro il testo\". Viene utilizzato dai fan yuri per indicare tutti quei rapporti che potrebbero indicare una relazione sentimentale fra i due personaggi presi in oggetto, ma nello stesso tempo potrebbero anche indicare una comune amicizia.\nUn esempio di ci\u00f2 lo ritroviamo in Mireille e Kirika, personaggi di Noir.\nDoujinshi\nO anche D\u014djinshi (\u540c\u4eba\u8a8c). Con questo termine ci si riferisce, di solito, a tavole e pubblicazioni amatoriali - pi\u00f9 o meno di qualit\u00e0 - disegnate dai fan basandosi su manga, anime e novelle originali. Solitamente, le doujinshi sono delle parodie delle serie ufficiali, ma non di rado possono anche essere delle storie alternative alle serie vere e proprie.\nNegli ultimi anni, il fenomeno delle Doujinshi ha assunto dimensioni sempre maggiori, grazie soprattutto alla possibilit\u00e0 di pubblicare e far conoscere i propri lavori attraverso internet.\nOjou-sama\n\u00c8 un genere di personaggio elegante e raffinato, spesso di nobili natali, o comunque altolocato. \u00c8 abile in tutto quello che fa, e per questo motivo \u00e8 amata ed ammirata da tutti. Presenta un carattere molto deciso, ed incarna il prototipo di una vera e propria donna di classe. Un esempio \u00e8 rappresentato da Sachiko in Maria-Sama Ga Miteru, o da Chikane in Kannazuki no Miko.\nMoekko\n\u00c8 un genere di personaggio molto comune nel genere yuri, e molto spesso si accompagna alla Ojou-sama. \u00c8 un'ordinaria ragazzina dal carattere timido ed insicuro, che non ha nessuna caratteristica in particolare, a parte l'ingenuit\u00e0 che accompagna sempre il suo carattere titubante. Per via di combinazioni del destino, incappa quasi sempre in un'Ojou-sama, della quale diventa il perfetto contraltare. Un esempio \u00e8 rappresentato da Yumi in Maria-Sama Ga Miteru o da Nagisa in Strawberry Panic!.\nPubblicazioni Yuri.\nAttualmente, in Italia c'\u00e8 molta disinformazione al riguardo dello yuri. A differenza del corrispondente maschile yaoi, \u00e8 quasi del tutto sconosciuto e le poche serie che presentano coppie omosessuali femminili giunte in Italia sono andate incontro ad un'ampia e spesso feroce censura. L'esempio pi\u00f9 chiaro ed evidente di ci\u00f2 \u00e8 rappresentato, com'\u00e8 ovvio intuire, proprio dalla versione italiana dell'anime \"Sailor Moon\".\nSerie con elementi Yuri.\nElementi ambigui.\nSegue una lista di serie o manga di genere differente contenente personaggi ambigui, ritenuti yuri dai fan del genere.\nTravestitismo.\nSegue una lista di personaggi femminili che vivono o si comportano come uomini in anime e manga."}
{"id": "8792", "revid": "149485", "url": "https://it.wikipedia.org/wiki?curid=8792", "title": "Prima Guerra Mondiale", "text": ""}
{"id": "8793", "revid": "1305772", "url": "https://it.wikipedia.org/wiki?curid=8793", "title": "Cannabis sativa", "text": "La canapa sativa (Cannabis sativa ) \u00e8 una specie del genere \"Cannabis\".\n\u00c8 coltivata soprattutto per uso tessile o anche edile, per la produzione di carta ed in campo sia medico che ludico in quanto in essa sono presenti alcune sostanze stupefacenti, in percentuali variabili a seconda della variet\u00e0.\nDescrizione.\nL'altezza delle piante \u00e8 variabile e arriva fino a 5 metri, con escrescenze resinose, angolate, a volte cave, specialmente al di sopra del primo paio di foglie; foglie basali opposte, le pi\u00f9 alte alternate, palmate, raramente singole, lanceolate, punte acuminate fino a 10\u00a0cm di lunghezza, 1,5\u00a0cm di grandezza; fiori monoici o dioici; frutti marroni (acheni), trattengono strettamente i semi con un endosperma carnoso e un embrione curvo.\nDistribuzione.\nOriginaria dell'Asia centrale, si \u00e8 acclimatata in America e Europa.\nTassonomia.\nEsiste una controversia filogenetica sul fatto se le variet\u00e0 coltivate della pianta costituiscano una singola specie, la \"Cannabis sativa\", o se le eventuali sottospecie rappresentino in realt\u00e0 specie distinte, come quelle chiamate \"Cannabis indica\", \"Cannabis ruderalis\". Per maggiori informazioni si veda il genere \"Cannabis\".\nSinonimi.\nSono stati riportati i seguenti sinonimi:\nUsi.\nTessili.\nLa canapa fornisce da millenni un'ottima fibra tessile. La canapa \u00e8 stata coltivata in epoche storiche antiche in Asia e il Medio Oriente. La produzione commerciale di canapa in occidente \u00e8 decollata nel XVIII secolo, anche se coltivata nel XVI secolo nell'Inghilterra orientale. A causa della espansione coloniale e navale dell'epoca, le economie necessitavano di grandi quantit\u00e0 di canapa per corde e stoppa. Importanti paesi produttori sono Cina, Corea del Nord, Ungheria, ex Jugoslavia, Romania, Polonia, Francia e Italia. La fibra tessile di canapa viene ottenuta dal floema o libro, dei fusti di piante di \"Cannabis sativa\" e altre simili congeneri.\nLe fibre, tuttora largamente utilizzate dagli idraulici come guarnizione, sono state importanti grezzi per la produzione di tessili e corde. Per centinaia di anni, fino alla seconda met\u00e0 del Novecento sono state la materia prima per la produzione di carta.\nLa coltura della canapa per usi tessili ha un'antica tradizione in Italia, veniva usata fin dall'antichit\u00e0 per tessuti resistenti e cordame. Molto legata all'espandersi delle Repubbliche marinare, che l'utilizzavano grandemente per corde e vele delle proprie flotte di guerra.\nLa tradizione di utilizzarla per telerie ad uso domestico \u00e8 molto antica, le tovaglie di canapa in Romagna decorate con stampi di rame nei due classici colori ruggine e verde sono oggetti di artigianato che continuano ad essere prodotti ancora oggi.\nFarmacologici.\nPer gli usi farmacologici si rinvia alla voce cannabis. \u00c8 infatti utilizzata nel trattamento del glaucoma e in America viene prescritta sotto controlli medici. Viene impiegata anche come analgesico.\nPsicotropi.\nSostanze psicotrope come l'hashish o la marijuana possono essere ricavate sia dalla \"Cannabis indica\" sia dalla \"Cannabis sativa\", sia da variet\u00e0 ibride in varie proporzioni di queste due specie.\nL'hashish pu\u00f2 essere ricavato in vari modi dalle infiorescenze delle piante femmina, mentre la marijuana sono le infiorescenze stesse essiccate.\nLe sostanze presenti nelle infiorescenze che determinano l'effetto psicotropo sono dette cannabinoidi, i pi\u00f9 famosi sono il THC, responsabile degli effetti mentali caratteristici e il CBD, responsabile degli effetti sui muscoli e, a quanto pare, ansiolitici. L'effetto \u00e8 anche influenzato dalle altre centinaia di cannabinoidi, per esempio CBG, CBN e THCV tra quelli conosciuti. Il modo pi\u00f9 conosciuto di consumare cannabis \u00e8 attraverso i vapori della resina contenente i cannabinoidi, ma i fiori possono essere anche consumati oralmente previa particolare cottura. Se i fiori non vengono cotti non sono attivi oralmente. Il processo che il THC subisce \u00e8 quello di decarbossillazione, che lo trasforma dal non psicoattivo THCA al THC. Quando il THC attraversa il fegato viene convertito in 11-OH-THC, sostanza distinta dal THC e con effetti molto pi\u00f9 potenti e psichedelici, sebbene distinti dai classici effetti psichedelici quali quelli causati dall'ingestione di sostanze come i funghetti alla psilocibina o il cactus messicano peyote.\nColtivazione.\nIn passato la coltivazione della canapa era comune nelle zone mediterranee e centro europee. Anzitutto perch\u00e9 questa pianta cresceva su terreni difficili da coltivare con altre piante industriali (terreni sabbiosi e zone paludose nelle pianure dei fiumi), inoltre perch\u00e9 vi era una forte richiesta di piante cos\u00ec polivalenti e a buon mercato, infatti la canapa era utile per produrre sostanze \"oleose\" (per l'illuminazione), \"fibrose\" (fibre tessili, carta, corda) e di mangime per il bestiame produttivo.\nDurante i secoli del trionfo della vela e delle grandi conquiste marittime europee, la domanda di tele e cordami assicur\u00f2 la straordinaria ricchezza dei comprensori, che rifornivano le canape di qualit\u00e0 migliori per l'armamento navale. In Italia eccelsero tra le terre da canapa Bologna e Ferrara. In queste zone ancora oggi sono visibili nella campagna i cosiddetti \"maceri\", piccoli laghetti artificiali utilizzati per mantenere immersi in acqua, i tronchi leggeri della canapa raccolti in \"fascine\", posti sotto il peso di grossi sassi arrotondati, che solitamente venivano conservati ai bordi del macero. Dopo alcuni giorni le fibre esterne al tronco venivano staccate con facilit\u00e0, recuperate e mandate ai filatoi. I resti secchi degli stessi tronchi decorticati venivano usati poi come combustibile povero (in dialetto ferrarese questi tronchi fragili e leggeri, ridotti in pezzetti, venivano chiamati stich).\nLa vitalit\u00e0 dell'economia canapicola felsinea \u00e8 testimoniata dal maggior agronomo bolognese del Seicento, Vincenzo Tanara. Questi, con una lunga e accurata descrizione, ci tramanda la tecnica colturale della canapa.. Grazie alla qualit\u00e0 delle sue canape l'Italia divenne il secondo produttore mondiale ed assurse a primo fornitore della marina britannica. Il tramonto della produzione canapiera inizi\u00f2 con la diffusione delle prime navi a carbone, e fu, per le province canapicole, una lenta agonia, che si protrasse lungo un secolo, costringendo alla ristrutturazione di tutte le rotazioni agrarie..\nDopo la colonizzazione britannica dell'India e la rivoluzione agricola negli Stati del sud degli USA, si ebbe un ulteriore calo di produzione della canapa, perch\u00e9 i tessili di cotone e juta avevano prezzi molto concorrenziali rispetto alle altre fibre. Il successivo uso del petrolio fece poi calare i prezzi dei combustibili per l'illuminazione. Dopo la prima guerra mondiale, si ebbe un ulteriore calo di produzione, quando le corde ottenute da sostanze sintetiche sostituirono pian piano le corde di canapa e si svilupp\u00f2 la tecnica per produrre la carta dal legno.\nDurante la seconda guerra mondiale, la produzione mediterranea ritorn\u00f2 per un breve periodo ad aumentare velocemente, perch\u00e9 l'isolamento commerciale indotto dal conflitto, fece s\u00ec che tornassero convenienti le produzioni di fibre tessili e gli oli sativi della canapa. Esisteva inoltre l'esigenza di materie prime contenenti cellulosa da cui poter ricavare esplosivi, passando attraverso la nitrocellulosa.\nIl vero \"colpo di grazia\" per la coltivazione della canapa si ebbe in seguito del Marijuana Tax Act datato 1937 dove la si mise al bando negli USA e poi di riflesso in gran parte del resto del mondo. La famosa casa editoriale/cartaria Hearst, la maggior sostenitrice tramite i suoi quotidiani della campagna anti cannabis, aveva appena effettuato enormi investimenti sulla carta da albero. Contemporaneamente la DuPont brevett\u00f2 il Nylon. Secondo alcuni studiosi tutte queste non furono semplici coincidenze. Al riguardo, l'americano Jack Herer pubblic\u00f2 il best seller \"The Emperor Wears No Clothes\".\nAspetti legali.\nIn Italia la coltivazione industriale \u00e8 consentita dalla circolare ministeriale del MIPAF n. 1 prot. 200 dell'8 maggio 2002, limitato a variet\u00e0 di canapa certificata, appositamente selezionate per avere un contenuto trascurabile di THC, che ne costituisce il principio attivo farmacologico e psicotropo.\nSecondo alcuni giornalisti specializzati la proclamazione di leggi proibizionistiche nei confronti della \"cannabis\" negli Stati Uniti prima della seconda guerra mondiale \u00e8 stata provocata dalla concorrenza tra la nascente industria petrolifera e la consolidata usanza dell'epoca di usare l'olio di questa pianta come combustibile per i motori Diesel, dalla concorrenza tra la nascente industria cartiera e la consolidata usanza dell'epoca di usare la fibra di questa pianta per la produzione di carta, e dalla concorrenza tra la nascente industria tessile basata sulle fibre sintetiche sia per la produzione di cordami sia di tessuti.\nUsi.\nIl principale utilizzo della \"canapa sativa\" era indirizzata alla produzione di funi, di grande applicazione soprattutto in marina.\nPoi inizi\u00f2 il ciclo recessivo, anche per le proibizioni introdotte da molte legislazioni per evitare l'uso della pianta per la produzione di droga, e l'uso tessile e quello della produzione di olio inizi\u00f2 a ridimensionarsi drasticamente.\nLa cannabis \u00e8 largamente usata sia come narcotizzante e antidolorifico nell'ambito medico sia come stupefacente.\nDove viene coltivata \u00e8 un importante fonte estiva di polline per le api."}
{"id": "8795", "revid": "123823857", "url": "https://it.wikipedia.org/wiki?curid=8795", "title": "Filmografia dei Beatles", "text": "L'esperienza cinematografica dei Beatles non \u00e8 stata sicuramente pari a quella musicale; cos\u00ec il risultato che ne deriva non \u00e8 da considerare complessivamente (almeno cos\u00ec si \u00e8 espressa gran parte della critica) n\u00e9 importante n\u00e9 particolarmente eclatante.\nI loro film (in molti casi privi di un \"plot\" ben definito o di una sceneggiatura di senso compiuto) avevano una ragion d'essere solo in virt\u00f9 della loro presenza scenica e quale fenomeno destinato a muovere (nel pensiero e nel corpo) intere masse giovanili. Senza contare la funzione di \"traino\" che avevano per le loro canzoni in via di lancio.\nNuovi fratelli Marx?\nI Beatles erano sostanzialmente dei musicisti e come attori non sembravano destinati ad avere un grande avvenire. Nonostante ci\u00f2 qualcuno\u00a0\u2013 senza timore che il giudizio apparisse irriverente\u00a0\u2013 li defin\u00ec \"i nuovi fratelli Marx\".\nEsclusi i (pochi) videoclip e i documentari televisivi o dei cinegiornali, allora ancora abbastanza in voga, e non tenendo conto della colonna sonora fornita da Paul McCartney al film del 1973 \"Agente 007 - Vivi e lascia morire\" (\"Live and Let Die\"), la loro esperienza nel campo della \"settima arte\" si riduce alla partecipazione a cinque film, tenendo conto del fatto che in uno di essi era presente solo un Beatle, John Lennon, e che un quinto film nel quale compaiono in \"copertina\" tale non si pu\u00f2 considerare in senso stretto, per ragioni che si vedranno pi\u00f9 avanti (nell'elenco che segue viene comunque incluso).\nCatalogo modesto ma di \"rottura\".\nA detta dei critici, l'unico \"valore aggiunto\" fornito dai Beatles e dai loro film al panorama cinematografico della loro epoca, \u00e8 contenuto nella fantasia (fantasmagoria anche) delle immagini, nell'uso sapiente e \"moderno\" del montaggio (i videoclip erano ancora di l\u00e0 da venire) e, naturalmente, nelle musiche, comunque riconoscibili ed apprezzabili.\nCos\u00ec il \"catalogo\" dei film dei Beatles (cui va riconosciuto un certo stile di \"rottura\") \u00e8 questo: \n\"Tutti per uno\".\nIn origine il film (la frase del titolo si rif\u00e0 ad un'espressione gergale usata come \"tormentone\" da Ringo Starr) avrebbe dovuto intitolarsi \"Beatlemania\"; con un taglio fra il semi-documentaristico e il \"musical\" ricco di invenzioni, i quattro musicisti sono seguiti dalla cinepresa durante il movimentato trasferimento in treno da Liverpool a Londra dove dovranno tenere un concerto. \"Braccati\" dai \"fans\", i musicisti\u00a0\u2013 fra figure di contorno di scarso spessore\u00a0\u2013 riusciranno a presentarsi all'appuntamento (non prima per\u00f2 di essersi recati in incognito in un club, abbandonando in maniera sbarazzina la sessione di prove).\nIl film debutt\u00f2 al \"London Pavillon\" alla presenza della famiglia reale. Ebbe due nomination agli Oscar e gli incassi coprirono dieci volte il costo della realizzazione. Il regista Lester racconter\u00e0 di essersi limitato a muovere la camera da presa al ritmo della musica, ma il film si riveler\u00e0 il maggiore successo cinematografico dei Beatles.\n\"Aiuto!\".\nIn una caotica avventura, i Beatles interpretano s\u00e9 stessi, con tanto di scienziati pazzi, escursioni alle Bahamas, inseguimenti da parte di adepti di una setta ind\u00f9 adoratori della Dea Kal\u00ec, anelli (di Ringo Starr) rubati e improbabili sciate sulle montagne austriache; riescono per\u00f2, fra una sequenza e l'altra, a cantare sette nuove canzoni.\n\"Magical Mystery Tour\".\nConcepito durante un viaggio negli Stati Uniti da Paul McCartney, il film fu girato praticamente senza sceneggiatura ma solo sulla base di piccole tracce sparse. Durante le due settimane in cui il \"Magic Mystery Bus\" viaggi\u00f2 nel sud dell'Inghilterra ogni Beatle port\u00f2 il proprio contributo in termini di invenzione di \"gag\". \nPresentata in televisione, la pellicola fu aspramente criticata dai media e soltanto successivamente rivalutata e distribuita in sale cinematografiche e in videocassetta. Anche in questo caso il film serv\u00ec a lanciare un nuovo LP del quartetto di Liverpool.\n\"Yellow Submarine\".\nNel resto del film sono sostituiti dalla propria immagine disegnata; il lavoro, nel suo complesso, fu definito da critici in svariati modi: \"apologia del mito\", operazione promozionale del disco che doveva lanciare, ma anche sintesi delle pi\u00f9 innovative esperienze figurative, dall'Art Nouveau, al Surrealismo, alla Pop art. \nNel suo divenire, il film, diretto da George Dunning per la parte di animazione e per il resto da Dennis Abey, parve un'ingenua variante del \"Mago di Oz\" con tanto di appendice morale: il regno di Pepperland \u00e8 invaso dai \"biechi blu\" che vogliono abolire musica e colori; ma ci penser\u00e0 il direttore della Sgt. Pepper's Lonely Hearts Club Band a mettere tutto a posto: navigando sul \"Sottomarino giallo\" giunger\u00e0 fino a Liverpool a chiedere soccorso agli stessi Beatles.\n\"Let It Be - Un giorno con i Beatles\".\nLa United Artists aveva stipulato un contratto per tre film: i due diretti da Lester ed un terzo titolo, appunto \"Yellow Submarine\"; quest'ultima pellicola, per\u00f2, non accontent\u00f2 la casa produttrice: un ulteriore terzo film doveva essere girato. \nProbabilmente nessuno poteva immaginare che il film, realizzato da Michael Lindsay-Hogg nel 1969 e uscito nel 1970, l'anno dello scioglimento del gruppo, sarebbe stato un documento per molti versi destinato a entrare nella storia della musica rock: si trattava infatti dell'ultimo concerto dei Beatles, ripreso \"live\" sul tetto dell'edificio londinese sede della casa discografica Apple Records, con i quattro baronetti dai volti tirati impegnati a gettare gli (ultimi) accordi al vento per un pugno di curiosi, per lo pi\u00f9 impiegati che lavoravano nello stesso stabile, mentre \"fan\" imperterriti si affollavano in strada nella (vana) speranza di riuscire a vedere ancora una volta i loro idoli.\nProgetti rifiutati e non realizzati.\nGi\u00e0 nel 1963 venne offerto il primo ruolo cinematografico ai Beatles, \"The Yellow Teddybears\", diretto da Robert Hartford-Davis. Il film era un cupo dramma giovanile basato su un vero tabloid dell'epoca in cui delle ragazzine liceali si appuntavano delle toppe con degli orsacchiotti gialli sulle uniformi scolastiche come segnale segreto della perdita della propria verginit\u00e0. I Beatles avrebbero dovuto interpretare una band di liceali che corteggia alcune delle ragazze protagoniste ma decisero di rifiutare, anche per il fatto che la band non avrebbe suonato le proprie canzoni nella pellicola preferendo aspettare l'occasione di un film interamente incentrato su di loro quali poi furono \"A Hard Day's Night\" e \"Help!.\" \nNel 1965 ai Beatles venne proposto come terzo film del loro contratto un film scritto da Richard Condon, sceneggiatore e scrittore di successo, gi\u00e0 autore di \"Va e uccidi.\" Intitolato \"A Talent for Loving\" o \"The Great Cowboy\" il film avrebbe dovuto essere un western ambientato in un ranch colpito da una maledizione azteca. Nonostante venne ufficializzata la presenza dei Beatles ad inizio 1965 la band poco dopo rifiut\u00f2 unanimemente la proposta, ma una versione cinematografica dello stesso soggetto venne comunque realizzata nel 1969 con protagonisti Richard Widmark, Chaim Topol e Cesar Romero.\nNello stesso periodo venne proposta l'idea di realizzare delle canzoni inedite e prestare le voci per la trasposizione animata de \"Il Libro della Giungla\", ma John Lennon si oppose all'idea di un film prodotto dalla Disney e non se ne fece nulla. \nUn'altra idea fu un film basato su una versione comica dei \"Tre moschettieri\" diretto anche questa volta da Richard Lester. Anche in questo caso non se ne fece nulla ma Lester realizz\u00f2 la pellicola nel 1973 con un altro cast.\nUn altro progetto, per cui venne contattato Michelangelo Antonioni e dal titolo \"Shades of personality\", si sarebbe focalizzato sulla vicenda di un uomo chiamato Stanley Grimshaw sofferente di personalit\u00e0 multiple, ognuna per ogni membro della band. Il progetto non venne mai ufficialmente rifiutato ma venne messo in secondo piano rispetto alla carriera musicale non venendo col tempo pi\u00f9 preso in considerazione.\nDurante la seconda met\u00e0 degli anni '60 i Beatles sono stati anche al centro di un progetto per un'ipotetica trasposizione cinematografica de \"Il Signore degli Anelli\" di J.R.R.Tolkien diretta da Stanley Kubrick. La pellicola avrebbe visto Paul nei panni di Frodo, Ringo in quelli di Sam, George avrebbe interpretato Gandalf mentre John sarebbe stato Gollum. Il progetto probabilmente avrebbe trovato concretizzazione se non fosse stato per l'opposizione di Tolkien stesso, contrario a trasposizioni cinematografiche delle sue opere letterarie.\nUn altro progetto che riusc\u00ec quasi a vedere la luce fu un lungometraggio basato su una storia originale di Joe Orton, uno degli autori emergenti pi\u00f9 controversi e popolari della Swinging London, famoso per le sue storie basate su un umorismo nero e macabro. La sceneggiatura, intitolata \"Up Against It\" e scritta appositamente per i Beatles si basava su un complesso intreccio a base di sesso, violenza, poligamia e travestismo, il film avrebbe incluso anche nel cast Mick Jagger e Ian Mckellen. Apparentemente la band non vide di buon occhio la sceneggiatura, ritenendo potesse dannegguare la loro reputazione. In ogni caso la mattina fissata per l'incontro per la discussione del progetto Orton venne trovato assassinato a colpi di martello nel suo appartamento, ucciso in un caso di omicidio-suicidio dal suo amante Kenneth Halliwell. Questi avvenimenti furono probabilmente la causa che portarono i Beatles a realizzare interamente da soli un progetto cinematografico in proprio il quale si concretizz\u00f2 in Magical Mystery Tour, il quale comunque non venne considerato dagli studios come ipotetico terzo film per soddisfare il contratto originale. \nll 14 maggio 1968 John Lennon afferm\u00f2 durante una conferenza stampa alla Apple Corps che era in cantiere l'idea di una trasposizione filmica entro la fine dell'anno dei suoi due libri di nonsense: \"In His Own Write\" (1964) e \"A Spaniard of Works\" (1965), gi\u00e0 adattati l'anno precedente in un'opera teatrale con la collaborazione di Adrienne Kennedy e Victor Spinetti. Nonostante questo annuncio il film non si concretizz\u00f2 mai. \nNello stesso anno i Beatles ottennero una nuova proposta cinematografica, questa volta da parte del regista francese Jean Luc-Godard, interessato a girare un film a Londra con protagonista il celebre quartetto, ma la band rifiut\u00f2 il ruolo, il quale successivamente venne accettato dai Rolling Stones concretizzandosi nella pellicola \"One Plus One\".\nBibliografia.\nParte del materiale \u00e8 stata tratta e rielaborata dalla pubblicazione \"Paralleli\u00a0\u2013 Beatles\" - (Anno I, N. 3 - 1991\u00a0\u2013 Editoriale Domus Spa)."}
{"id": "8816", "revid": "765341", "url": "https://it.wikipedia.org/wiki?curid=8816", "title": "Particella (fisica)", "text": "In fisica una particella \u00e8 un costituente microscopico della materia. Le particelle si suddividono in elementari e non-elementari: le prime, descritte dal modello standard, sono considerate indivisibili, le seconde sono aggregati delle prime.\nUn'altra classificazione avviene a partire dallo spin, che permette di distinguere due classi di particelle:\nI fermioni obbediscono al principio di esclusione di Pauli (due fermioni identici non possono occupare simultaneamente lo stesso stato quantico) e seguono la statistica di Fermi-Dirac. I bosoni invece sono liberi di affollare lo stesso stato quantico e seguono la statistica di Bose-Einstein. \nAnche quando dotate di massa, le particelle elementari sono spesso studiate e modellizzate come oggetti puntiformi.\nParticelle non-elementari.\nLe particelle non elementari che compongono tutta la materia nota in natura sono:\nTeorie supersimmetriche.\nSecondo alcune teorie, dette supersimmetriche, per ogni particella elementare elencata sopra esiste un partner supersimmetrico. In particolare per un fermione il partner supersimmetrico \u00e8 un bosone e viceversa. Esempi di queste particelle sono il fotino, il neutralino, il gravitino, oppure il selettrone, lo smuone, lo sneutrino e via dicendo. Tuttavia tali particelle sono solo speculazioni teoriche ed attualmente per esse non esistono riscontri sperimentali."}
{"id": "8817", "revid": "538762", "url": "https://it.wikipedia.org/wiki?curid=8817", "title": "Anyuiite", "text": "L'anyuiite \u00e8 un minerale scoperto nel 1989 in Russia nel bacino del fiume Bol'shoi Anyui dal quale ha preso il nome ed approvato dall'IMA nel 1991.\nMorfologia.\nL'anyuiite \u00e8 stata rinvenuta in granuli composti da pi\u00f9 minerali (contenenti anche oro e piombo) di qualche millimetro di forma rotondeggiante, oppure allungata ed appiattita di forma romboidale o quadrata. \u00c8 stata trovata anche concresciuta in minuscoli aggregati appiattiti e cristalli prismatici. Il colore \u00e8 grigio argento ma nel giro di un paio di giorni diventa grigio piombo per l'ossidazione.\nOrigine e giacitura.\nIl minerale \u00e8 stato scoperto nei depositi alluvionali auriferi formati dal fiume Bol'shoi Anyui associato con oro, platino, iridosmina, osmio, ruteniridosmina, laurite ricca di iridio ed osmio, spinello ricco di cromo, ilmenite ed ematite."}
{"id": "8819", "revid": "1534511", "url": "https://it.wikipedia.org/wiki?curid=8819", "title": "Pentaquark", "text": "Un pentaquark \u00e8 un'ipotetica particella subatomica composta da un gruppo di 4 quark e 1 antiquark in uno stato legato (per un totale di cinque, rispetto ai tre quark dei normali barioni e ai due dei mesoni), e che ha, quindi, numero barionico pari a 1 (4 \u00d7 1/3 \u2212 1/3). Il modello a pentaquark descrive quindi barioni esotici. Il 13 luglio 2015, il team di ricercatori dell'esperimento LHCb del CERN di Ginevra ha pubblicato una comunicazione preliminare nella quale si espongono osservazioni di risonanze compatibili con l'esistenza di uno stato legato di tipo pentaquark.\nStoria.\nSeguendo le idee di Arthur Jaffe, risalenti agli anni '70, sulla possibile presenza di mesoni e barioni esotici, nel 1997 fu predetta l'esistenza di un decupletto di barioni esotici dai fisici russi Maxim Polyakov, Dmitri Diakonov, e Victor Petrov dell'Istituto di fisica nucleare di San Pietroburgo. Essi, in particolare, predissero uno stato formula_1 con quark di valenza formula_2, massa di 1530 MeV ed una larghezza nell'ordine di 15 MeV.\nNel 2003 l'esperimento giapponese LEPS mostr\u00f2 l'evidenza sperimentale di un barione esotico formula_1 con stranezza e con massa pari a circa 1540 MeV/c2 (vedi tabella in fondo). Questo barione fu trovato nel processo formula_4 come un picco nella massa invariante di formula_5. Nell'anno seguente altri nove esperimenti mostrarono picchi in processi simili (i canali formula_5 e formula_7) nello stesso range di masse, con livelli di confidenza di formula_8 o pi\u00f9. Altre risonanze furono scoperte di l\u00ec a poco, sebbene la loro esistenza non sia mai stata confermata. Questi numerosi articoli furono seguiti da altrettanti in cui esperimenti ad alta confidenza statistica non confermarono l'esistenza di tali barioni esotici: questi nuovi esperimenti, insieme a nuove analisi dei dati gi\u00e0 in possesso, hanno classificato tali picchi come effetti statistici piuttosto che vere risonanze. \nNell'edizione del 2008 della Review of Particle Physics, il fisico Charles G. Wohl del Lawrence Berkeley National Laboratory scrive:\nIl 13 luglio 2015, la collaborazione LHCb presso l'acceleratore LHC del CERN di Ginevra ha pubblicato su arXiv un articolo preliminare, non ancora sottoposto a revisione paritaria, in cui si espongono i risultati di osservazioni di risonanze nel decadimento di barioni Lambda bottom (\u039b) che sono compatibili con l'esistenza di uno stato legato di tipo pentaquark.\nLa Collaborazione LHCb, il 26 marzo 2019, ha osservato una nuova particella pentaquark ed ha confermato la struttura pentaquark precedentemente annunciata."}
{"id": "8820", "revid": "125437189", "url": "https://it.wikipedia.org/wiki?curid=8820", "title": "Stanley Kubrick", "text": "Considerato uno dei maggiori cineasti della storia del cinema, \u00e8 stato anche direttore della fotografia, montatore, scenografo, creatore di effetti speciali, scrittore e fotografo. Le sue opere sono considerate dal critico cinematografico Michel Ciment \"tra i pi\u00f9 importanti contributi alla cinematografia mondiale del ventesimo secolo\". Ha diretto in totale tredici lungometraggi ed \u00e8 stato candidato per tredici volte al Premio Oscar, vincendolo nel 1969 per gli effetti speciali di \"\". Nel 1997 gli \u00e8 stato assegnato il Leone d'oro alla carriera al Festival del cinema di Venezia.\n\u00c8 conosciuto per aver affrontato con grande successo di critica e pubblico un ampio numero di generi cinematografici: la guerra con \"Paura e desiderio\", \"Orizzonti di gloria\" e \"Full Metal Jacket,\" il noir con \"Il bacio dell'assassino\", il thriller con \"Rapina a mano armata\", il peplum con \"Spartacus\", il dramma con \"Lolita,\" la satira politica con ', la fantascienza spaziale con ', la fantascienza sociologica con \"Arancia meccanica\", la storia con \"Barry Lyndon\", l'horror psicologico con \"Shining\", l'erotismo e la psicologia con \"Eyes Wide Shut\".\nMalgrado il successo di pubblico e critica riscosso negli anni, non venne mai premiato con un Oscar in quanto regista o sceneggiatore. I suoi film vinsero solo oscar \"tecnici\" (come quello per gli effetti speciali di \"2001\" o quelli per fotografia, costumi e scenografia sia di \"Spartacus\" che di \"Barry Lyndon\").\nBiografia.\nGiovent\u00f9 ed esordi.\nNacque a New York presso il \"Lying-In Hospital\" di Manhattan, il 26 luglio del 1928, primogenito di Jacob Leonard Kubrick (1901-1985), un medico statunitense nato da una famiglia ebraica di origini austriache, polacche e rumene, e di Sadie Gertrude Perveler (1903-1985), una casalinga statunitense, anch'ella di origine ebraica. Fin da bambino si appassiona ai miti dell'antica Grecia e alle fiabe nordiche, ma soprattutto al gioco degli scacchi e alla musica jazz e per un certo periodo si guadagna da vivere grazie a gare di scacchi, come viene spiegato nel documentario \"A Life in Pictures\", e impara a suonare la batteria.\nAll'et\u00e0 di tredici anni riceve in regalo dal padre una macchina fotografica. Fin da bambino \u00e8 affascinato dalla tecnica fotografica e nel 1945 la sua carriera parte con una foto di un edicolante rattristato della notizia della morte del presidente Roosevelt, che vende alla rivista \"Look\". Negli stessi anni segue studi artistici di fotografia (che gli rallenteranno il percorso scolastico) e comincia ad appassionarsi alla poesia simbolistica e alla filosofia, che lo porteranno in breve a conoscere il pensiero di Nietzsche. Dopo essersi diplomato, comincia a lavorare per \"Look\" come fotografo.\nA diciannove anni trascorre cinque sere la settimana nella sala di proiezione del Museum of Modern Art di New York, a guardare vecchi film e dopo quattro anni di studio all'accademia di arte cinematografica, pagati grazie allo stipendio da giornalista locale, decide di dedicarsi attivamente al cinema.\nNel 1949 dirige il cortometraggio \"Day of the Fight\", un documentario sulla giornata del pugile Walter Cartier autoprodotto con soli 3900 dollari raggranellati tra parenti e amici, e che rivende alla RKO per 4000 dollari. Il successivo documentario, finanziato dalla RKO per 1500 dollari, \u00e8 \"Flying Padre\", sulla giornata di un prete del Nuovo Messico che percorre la sterminata estensione della sua parrocchia utilizzando un piccolo aereo da turismo.\nAnni cinquanta.\nOttenuto un discreto successo con i primi cortometraggi, decide di abbandonare definitivamente il lavoro alla rivista \"Look\" e di iniziare la carriera di regista a tempo pieno producendo il primo lungometraggio nel 1953, \"Paura e desiderio\", che divenne poi per anni quasi introvabile e definito poi dall'autore, in et\u00e0 matura, \u00abun tentativo serio realizzato in modo maldestro\u00bb, ma che gli permette di prendere maggiore confidenza con la tecnica cinematografica. Nel 1955 gira \"Il bacio dell'assassino.\" Subito dopo firma un contratto con la United Artists. Nel 1956 Kubrick fonda una piccola societ\u00e0 con il produttore James B. Harris. Il primo film con il nuovo marchio \u00e8 \"Rapina a mano armata,\" che narra della tentata rapina a un ippodromo e dei suoi tragici sviluppi, attraverso immagini documentaristiche e una struttura narrativa che si muove avanti e indietro nel tempo, invertendo l'ordine cronologico degli eventi e arrivando a mostrare uno stesso fatto da diversi punti di vista, film che non ha un buon successo commerciale, ma ottiene parecchie recensioni positive dalla critica.\nL'anno seguente, dopo aver letto il libro \"Orizzonti di gloria\" decide di realizzarne la trasposizione su pellicola che verr\u00e0 finanziata da Kirk Douglas, che ne \u00e8 anche protagonista. Nonostante fosse ambientato nelle retrovie francesi della prima guerra mondiale, venne girato in Germania, non avendo ricevuto l'autorizzazione per le riprese dal governo francese e anche il permesso di distribuzione in Francia arriv\u00f2 solo nel 1975; il film cost\u00f2 dollari e impose Kubrick all'attenzione della critica. \nNel 1959 Kirk Douglas gli offre la regia di \"Spartacus\", dopo aver licenziato Anthony Mann, con cui aveva avuto parecchi contrasti sul set. L'esperienza di \"Spartacus\" non si rivela positiva, soprattutto perch\u00e9 Kubrick non si trova a suo agio senza avere il completo controllo di tutte le fasi di produzione e non vive serenamente il rapporto con Douglas, che oltre a essere il protagonista del film ne \u00e8 anche il produttore. Il film rimane notevole nel suo genere in quanto in quel momento fu il pi\u00f9 costoso della storia, ottenendo grande successo di pubblico e quattro premi Oscar.\nDopo questo film, Kubrick si trasferisce definitivamente in Inghilterra e decide di dedicarsi soltanto a progetti di cui ha il completo controllo.\nAnni sessanta.\nNel 1962 dirige \"Lolita\" della cui sceneggiatura, scritta da Vladimir Nabokov, autore dell'omonimo romanzo, utilizza solo qualche dialogo. Il film \u00e8 soggetto a dure critiche da parte della censura, in particolar modo americana. Nel film recita Peter Sellers, che lavorer\u00e0 con Kubrick anche nel suo film successivo, \"\", girato nel 1963, una commedia satirica che provoca grande attenzione e ammirazione da parte della critica e che gli vale tre candidature all'Oscar (miglior regia, miglior film e miglior sceneggiatura). \nDopo quattro anni di lavorazione e una spesa di 10 milioni di dollari, 6 milioni e mezzo solo per gli effetti speciali, esordisce \".\" Il film, oltre a essere uno dei picchi pi\u00f9 alti raggiunti dalla cinematografia mondiale, \u00e8 una profonda riflessione filosofica sulla natura dell'uomo, sulla sua evoluzione e sul suo futuro in rapporto con l'universo. Il film riceve svariate candidature agli Oscar, ma vince solo quello per gli effetti speciali. \nAnni settanta.\nIl progetto successivo fu un film su Napoleone, che avrebbe dovuto essere interpretato da Jack Nicholson, ma a causa del fiasco di un film uscito nel 1970, \"Waterloo\" di Sergej Bondar\u010duk, non fu mai realizzato. Nel 1971 scrive la sceneggiatura di \"Arancia meccanica\", tratto dall'omonimo romanzo di Anthony Burgess del quale sar\u00e0 poi anche regista e produttore; Kubrick avrebbe anche chiesto ai Pink Floyd di usare la loro suite \"Atom Heart Mother\" come colonna sonora del film (composta poi invece principalmente da musiche classiche di Beethoven e di Rossini), ma la band rifiut\u00f2 perch\u00e9 Kubrick non aveva ancora idea di come inserirla nel film e ne voleva tutti i diritti. Nonostante le forti censure, negli Stati Uniti e in altri paesi europei come l'Italia, il film ha un enorme successo, e riceve quattro candidature all'Oscar (miglior film, regia, sceneggiatura e montaggio) e sette ai Bafta britannici.\nDopo questi due film, cambia genere con \"Barry Lyndon\" (1975), tratto dal romanzo \"Le memorie di Barry Lyndon\" di Thackeray che non ha un grande successo di pubblico ma gli procura altre sette candidature ai premi Oscar (tra le quali ancora regia, sceneggiatura e produzione). Ci\u00f2 che pi\u00f9 colpisce ancora oggi \u00e8 l'enorme capacit\u00e0 tecnico-fotografica, che permette a Kubrick di girare in interni con la sola luce delle candele, anche grazie all'utilizzo di un particolare obiettivo Zeiss Planar originariamente prodotto per la NASA, ottenendo in questo modo la particolare atmosfera che caratterizza il film. Inoltre la quasi totale assenza di profondit\u00e0 di campo, ottenuta con teleobiettivi molto potenti e diaframmi apertissimi, permette a Kubrick di ottenere inquadrature del tutto paragonabili ai quadri dell'epoca in cui \u00e8 ambientato il film.\nAnni ottanta e novanta.\nNel 1980 Kubrick dirige un film horror, \"Shining\", tratto dall'omonimo romanzo di Stephen King, con protagonista Jack Nicholson. La storia si svolge interamente all'interno di un grande albergo isolato; Il film \u00e8 pregno di scene simbolo: la visione di Danny delle gemelline, mentre gira nei labirintici corridoi dell\u2019hotel, per poi vederle istantaneamente morte, distese e massacrate. L\u2019ascensore che esplode in un\u2019onda di sangue, come a presagire che qualcosa di sinistro sta per accadere. Jack che, nelle fauci della follia, fa a pezzi con un\u2019accetta la porta del bagno, dove Wendy si \u00e8 rifugiata in una maschera di palpabile terrore. La scena finale nel labirinto di siepi, dove Jack insegue il piccolo Danny in una spirale da incubo, che non concede spazio. Sebbene subito dopo l'uscita non venga acclamato dalla critica come i precedenti, riscuote un enorme successo di pubblico e le sue scene visionarie, ambientate in spazi deserti e vuoti sono entrate nella storia del cinema: il corridoio invaso da un'onda di sangue, l'inseguimento attraverso il labirinto di siepi durante la tempesta di neve e il misterioso finale.\nNel 1987 dirige il suo terzo e ultimo film sulla guerra, questa volta su quella del Vietnam, \"Full Metal Jacket\", \nDopo questo si dedic\u00f2 a un progetto al quale lavorava da anni, un film sulla Shoah. La moglie di Kubrick racconta nel documentario \" che\" \u00abTrasform\u00f2 un libro di Louis Begley, \"Wartime Lies\", in una sceneggiatura: \"Aryan Papers\", la storia di una famiglia di ebrei che cerca di scappare dai nazisti. Quando fu pronto a iniziare la produzione, Steven Spielberg aveva per\u00f2 gi\u00e0 cominciato a girare il suo personale film sull'Olocausto \"Schindler's List - La lista di Schindler\" e intuendo che le similitudini erano troppe, Kubrick mise da parte il suo progetto. Inoltre pensava fosse una storia irraccontabile. \"Se davvero voglio mostrare ci\u00f2 che ho letto e che \u00e8 successo\u00a0\u2013 e aveva letto tutto\u00a0\u2013 come posso filmarlo? Come si pu\u00f2 far finta?\" Era molto depresso durante la preparazione e fui contenta quando ci rinunci\u00f2, perch\u00e9 stava davvero soffrendo\u00bb. Kubrick diresse quindi la sua attenzione su un altro vecchio progetto: \"A.I. - Intelligenza artificiale\", basato su un racconto di Brian Aldiss e decise di chiedere a Spielberg di dirigerlo, mentre lui si sarebbe occupato della produzione. I due registi discussero per molto tempo sul film, ma il progetto, per ammissione dello stesso Spielberg, fu rinviato per motivi tecnici: \u00abLa tecnologia digitale stava per esplodere e Kubrick pens\u00f2 che avrebbe avuto enormi benefici aspettando qualche anno\u00bb.\nL'ultimo film di Kubrick risale al 1999, \"Eyes Wide Shut\", tratto dal romanzo \"Doppio sogno\" di Arthur Schnitzler. Dopo anni di lavorazione Kubrick muore per\u00f2 prima dell'uscita nelle sale. , sembra ormai chiaro che anche quest'ultima fase fosse giunta praticamente a conclusione quando sopraggiunse la morte. Kubrick mor\u00ec durante il sonno, stroncato da un infarto, nella sua casa di campagna il 7 marzo 1999, all'et\u00e0 di settant'anni. I funerali avvengono in forma riservata e laica, conformi a quella ritrosia dal mondo esterno che aveva caratterizzato l'ultima parte della sua vita. In base alle sue ultime volont\u00e0, il corpo \u00e8 stato sepolto nel giardino della casa stessa a Childwickbury, nell'Hertfordshire.\nVita privata.\nNel 1948 spos\u00f2 la fidanzata Toba Metz, conosciuta al liceo; i due divorziarono nel 1951.\nNel 1955 spos\u00f2 la ballerina Ruth Sobotka, con cui aveva convissuto per tre anni; Kubrick la scelse nel film \"Il bacio dell'assassino\"; la coppia scelse il divorzio nel 1958.\nSul set del film \"Orizzonti di gloria\" (1957) conobbe l'attrice Christiane Harlan, che spos\u00f2 nel 1958 e con cui rimase fino alla morte. I due hanno avuto tre figlie: Katharina (1953), Anya (1959-2009) e Vivian (1960).\nLa figlia Anya \u00e8 morta di cancro nel 2009 a 50 anni, mentre la figlia adottiva Katharina comparve in camei in \"Arancia meccanica\", \"Barry Lyndon\" e \"Eyes Wide Shut\", oltre ad aver fatto del location scouting per \"Shining\". La figlia Vivian \u00e8 quella che pi\u00f9 collabor\u00f2 con il padre. Oltre ai camei in \"\", \"Barry Lyndon\", \"Shining\" e \"Full Metal Jacket\", compose la colonna sonora di \"Full Metal Jacket\" e gir\u00f2 due documentari sul \u2018dietro le quinte\u2019 di due film di Stanley: \"Making \u2018The Shining\u2019\" (1980) e \"Shooting \u2018Full Metal Jacket\u2019\" (1986), per il quale scrisse anche le musiche, ma che rimase per\u00f2 incompleto. \nEtica ed estetica.\nStanley Kubrick \u00e8 considerato uno dei registi pi\u00f9 eminenti, specie per la sua espressivit\u00e0 lontana dai canoni hollywoodiani e la sua capacit\u00e0 unica di esplorare la gran parte dello spettro dei generi, senza farsi dominare dalle convenzioni, ma anzi trasfigurandole.\nMalgrado i costi anche elevati che richiedevano i suoi film, ebbe in breve tempo carta bianca per tutte le fasi di lavorazione delle sue opere. Esplicativo a questo proposito \u00e8 l'episodio di \"Arancia meccanica\": l'unica volta nella storia del cinema in cui un film, che pur stava avendo notevole successo di pubblico, viene ritirato dalle sale da una grande casa di produzione cinematografica, la Warner Bros., per ordine del regista.\nLa passione per la fotografia \u00e8 uno dei fili rossi della sua carriera: Kubrick poteva passare ore intere a studiare un'inquadratura, fino al punto da assillare gli attori che comunque lo hanno sempre trattato con un mistico rispetto (\"\u00e8 cos\u00ec modesto e sempre pronto a scusarsi che \u00e8 impossibile essere offesi da lui\" disse al riguardo George C. Scott).\nNe viene fuori una cura ossessiva per i particolari dell'immagine, per la prospettiva e l'illuminazione, per la posizione degli attori e degli oggetti di scena, per la simmetria, tanto che ogni suo film \u00e8 studiabile in ogni fotogramma come \"album di inquadrature\".\nIl senso estetico dei suoi film \u00e8 per\u00f2 il risultato di un lavoro di integrazione fra diversi canali comunicativi: il contesto reale delle sue storie \u00e8 infatti un tessuto d'immagine e musica, elemento fondamentale per veicolare emozioni nello spettatore. Nelle pellicole il regista prende ispirazioni dalla storia dell'arte di ogni secolo: da Jack Torrance abbandonato sulla sedia di lavoro che richiama \"Il sonno della ragione genera mostri\", un'acquaforte e acquatinta di Goya, ai magistrali piani sequenza di \"Barry Lyndon\", continue citazioni dei quadri inglesi tra il Seicento e il Settecento.\nInoltre la musica, elemento fondamentale, sottolinea momenti particolari dei suoi film. Dal \"Ludovico Van\" di Alex che celebra la sua ultraviolenza, al candido swing della chiusura de \"\" che accompagna con leggerezza la fine dell'essere umano, imputabile alla sua stessa stupidit\u00e0.\nOgni momento costruito tra immagine e suono \u00e8 una risata a denti stretti sulla convenzionalit\u00e0, \u00e8 un rasoio che seziona i comportamenti degli astanti svelando come, dietro le grandi ideologie, ci sia solo la bassa animalit\u00e0 dell'essere umano.\nAnche il tempo dell'azione \u00e8 utilizzato da Kubrick come veicolo espressivo e fa parte di quel tessuto comunicativo che ha sperimentato in ogni suo film: le inquadrature sono spesso prolungate, esitanti, gli attori recitano in uno stato quasi ipnoide (evidenti gli esempi di ', \"Lolita\", \"Shining\", \"Eyes Wide Shut\" e, per certi versi, anche \"Arancia meccanica\"), lasciando lo spettatore libero d'indugiare sulle singole componenti dell'immagine. Pi\u00f9 che alla parola, Kubrick era interessato all'organizzazione spazio-temporale della narrazione, facendo perdere lo spettatore in una metacomunicazione continua. La curiosit\u00e0 suscitata da uno dei suoi massimi capolavori, ', \u00e8 proprio dovuta al lavor\u00eco di sottrazione che Kubrick vi dedic\u00f2: inizialmente il progetto originale prevedeva molti pi\u00f9 dialoghi e scene decisamente pi\u00f9 \"didascaliche\" (come la sequenza finale, in cui il feto astrale avrebbe dovuto distruggere un anello di bombe atomiche che circondavano la Terra), ma il regista lo \"spolp\u00f2\" gradualmente, creando un flusso di apparente non-comunicazione (l'Universo silenzioso e spettrale) nel quale lo spettatore potesse perdersi.\nMalgrado i suoi continui sforzi di smussamento del senso di realt\u00e0, Kubrick appare ancorato a un realismo oggettivo, a volte freddo, figlio maturo della sua carriera di fotoreporter: \u00e8 nota la sua curiosit\u00e0 tecnica, che lo port\u00f2 a innovare il cinema stesso; riguardo a ci\u00f2, ricordiamo i sorprendenti effetti speciali di \"2001\", le ottiche superluminose della NASA e della Zeiss di \"Barry Lyndon\", la steadicam di \"Shining\".\nInoltre, grazie al suo estremo eclettismo, Kubrick riusc\u00ec a muoversi agilmente in tutti i generi, portando nella maggior parte di essi progresso e innovazione: \"2001: Odissea nello spazio\" \u00e8 considerato uno \"spartiacque\" nel campo dello SciFi (oltrech\u00e9 uno dei pi\u00f9 bei film della storia del cinema); \"Shining\" fu pioniere dell'horror metafisico; \"Full Metal Jacket\" ha sconvolto i temi del film di guerra, sottolineando come il soldato sia, essenzialmente, un assassino e affrontando cos\u00ec uno dei temi principali dell'etica kubrickiana, vale a dire la scelta fra il bene e il male. Qui il protagonista impara infatti a vivere secondo la propria natura, accettando l'omicidio e la normalit\u00e0 della vita. In \"Lolita\" \u00e8 analizzata la perversione di un uomo che perde la testa per una ragazzina, innamorandosene realmente e mandando all'aria il suo matrimonio per poi perdere ogni cosa. \"\" indaga sornione sull'ambivalenza dell'istinto di conservazione umano, perfettamente a suo agio fra sopravvivenza propria e sterminio altrui. \"Arancia meccanica\" capovolge questo schema mostrando quanto anche nell'insanabile buonismo di una distopica societ\u00e0 moderna \u00e8 necessario per una persona riuscire a esprimere la sua libera scelta tra il bene e il male, dovendo scegliere talvolta anche il male per istinto di autoconservazione. Nel film questa possibilit\u00e0 \u00e8 infatti negata ad Alex, il quale, dopo essere stato sottoposto al \"trattamento Ludovico\", \u00e8 incapace di scegliere il male, per proteggersi, e subisce le angherie di una societ\u00e0 oppressiva, di amici convertiti al \"giusto\" e di genitori indifferenti.\nNaturalmente, il cinema di Kubrick sposa l'idea della perfetta integrazione fra etica ed estetica, sfuggendo cos\u00ec alla facile tentazione di esprimere una morale. Cos\u00ec le immagini e il messaggio si fondono e la valutazione di ci\u00f2 cui si assiste \u00e8 lasciata totalmente allo spettatore, grazie anche alla \"circolarit\u00e0\" delle sceneggiature (quasi tutte adattate da libri), che prevedono un finale che si avvolge sull'incipit.\nAlcuni esempi: in \"Arancia meccanica\" il protagonista torna esattamente allo stato psicologico di partenza, come se non fosse successo nulla, salvo essere diventato ancora pi\u00f9 malvagio e adesso persino cosciente del fatto che la violenza ha un ruolo fondante nella societ\u00e0, purch\u00e9 esercitata \"secondo le regole\" dettate da quest'ultima; in \"Shining\" il complessato Jack Torrance appare, dopo la sua morte, nella galleria fotografica dell'Overlook Hotel, come il guardiano che era l\u00ec \"da sempre\"; \"Eyes Wide Shut\" sembra terminare con un risveglio (oltre che con la difficolt\u00e0 di comprendere la verit\u00e0 delle cose), che incoraggia l'immaginazione a tornare al punto di partenza; l'esempio eccellente di questa ciclicit\u00e0 \u00e8 poi ', che procede interamente in una mimesi del ciclo della vita (nascita, crescita, morte ed evoluzione in nuova nascita, il bambino-stella di derivazione nietzschiana). Sembra fare eccezione ', ma probabilmente si tratta di una fedelt\u00e0 allo stile comico adottato: qui il film si auto-distrugge, cos\u00ec come era stato preannunciato. A ben vedere, per\u00f2, anche in questo film vi \u00e8, nell'epilogo, uno stretto legame con l'inizio delle vicende: Unione Sovietica e Stati Uniti, i \"blocchi\" contrapposti della Guerra fredda, dopo un apparente avvicinamento (solo di convenienza reciproca, comunque), tornano nella conclusione alla loro normale \"attivit\u00e0\", se cos\u00ec si pu\u00f2 chiamare. L'ambasciatore russo scatta di nascosto foto alla \"War Room\", e gli americani sono intenti a studiare un piano per non perdere il loro ostentato potere sul resto del mondo. Insomma, anche di fronte alla pi\u00f9 grande disgrazia, l'uomo non fa mai tesoro dei propri errori e continua, imperterrito, il suo cammino verso l'oblio, o in questo caso, \u00e8 pi\u00f9 giusto dire, auto-distruzione.\nKubrick era dichiaratamente anti-reazionario, tuttavia nutriva fortissimi dubbi sulla bont\u00e0 della specie umana e sulla capacit\u00e0 di autogovernarsi senza istituzioni, considerando ogni uomo come un essere aggressivo e violento per natura, non un \"buon selvaggio\" ma un \"cattivo selvaggio\":\nIspirazioni cinematografiche.\nNel 1963, durante una nota intervista alla rivista statunitense \"Cinema\", Kubrick elenc\u00f2 quelli che all'epoca riteneva fossero i dieci migliori film della storia del cinema. I suoi film preferiti erano:\nKubrick nutriva una sincera ammirazione per il regista polacco Krzysztof Kie\u015blowski, e di lui ebbe a dire:\nKubrick era un ammiratore del fumettista Osamu Tezuka, tanto da averlo invitato a collaborare a \"2001: Odissea nello spazio\" per gli elementi visivi. Tezuka avrebbe per\u00f2 cortesemente declinato a causa del carattere difficile per il quale il perfezionista Kubrick era noto sui set."}
{"id": "8823", "revid": "57872", "url": "https://it.wikipedia.org/wiki?curid=8823", "title": "Finale Ligure", "text": "Finale Ligure (\"Fin\u00e2\" in ligure, \"Fin\u00f4\" nella variet\u00e0 locale, anticamente detto \"Finaro\" dal latino \"Finarium\") \u00e8 un comune italiano di abitanti della provincia di Savona in Liguria, situato in un comprensorio di circa residenti. \u00c8 il quinto comune della provincia per numero di abitanti.\nL'antico nucleo medievale di Finalborgo era la capitale del Marchesato di Finale, antico Stato italiano preunitario dal 1162 al 1797; lo stesso borgo fa parte del circuito dei borghi pi\u00f9 belli d'Italia.\nGli abitanti possono essere chiamati sia \"finarini\" sia \"finalesi\"; l'aggettivo \"finalese\" \u00e8 entrato maggiormente in uso dopo l'unificazione d'Italia, ma la variante antiquata \"finarino\" \u00e8 tuttora usata.\nGeografia fisica.\nTerritorio.\nIl comune \u00e8 situato sulla Riviera Ligure di Ponente fra i promontori di Caprazoppa, a ovest, e di Capo Noli a est.\nL'abitato \u00e8 attraversato da tre torrenti: il Pora, lo Sciusa e l'Aquila.\nLa struttura urbanistica di Finale Ligure si articola in tre nuclei principali, fino al 1927 comuni distinti: Finalmarina (o Finale Marina), la zona di pi\u00f9 recente urbanizzazione grazie al turismo, i cui abitanti sono chiamati \"gnabbri\" in dialetto finalese, Finalpia (o Finale Pia), sita sulla costa che conserva la struttura originaria della citt\u00e0 e Finalborgo (o Finale Borgo, il capoluogo dello storico Marchesato del Finale circondato dalle antiche mura quattrocentesche e sovrastato dai castelli Govone e San Giovanni).\nFinale Ligure \u00e8 il centro principale del comprensorio omonimo, il Finalese, anche detto \"del Finale\", che si estende da Spotorno a Borghetto Santo Spirito, entroterra compreso.\nClima.\nIl clima di Finale Ligure \u00e8 di tipo mesomediterraneo, con ombrotipo subumido. Il crinale montuoso che si sviluppa tra il monte Settepani e il Pian dei Corsi, mantenendosi ad altitudini quasi sempre comprese tra i 1000 e i 1400\u00a0m, costituisce un'importante barriera climatica, impedendo l'influenza diretta sul clima costiero delle masse d'aria fredda che, in inverno, stazionano sulla Pianura Padana e sul versante settentrionale delle Prealpi Liguri; inoltre, i venti settentrionali, nella loro discesa verso la costa, si riscaldano per effetto della compressione adiabatica.\nNe consegue che le localit\u00e0 litoranee facenti parte del Comune di Finale Ligure abbiano un microclima caratterizzato da inverni miti, con temperature medie giornaliere che, nel trimestre dicembre-febbraio si attestano attorno ai +9/+10\u00a0\u00b0C. Anche le gelate risultano assai sporadiche (la media \u00e8 appena superiore a 1 giorno/anno), cos\u00ec come le nevicate che sono molto rare (1 o 2 giorni di neve a decennio, contro i circa 2 giorni/anno della zona di Savona).\nLe parti collinari (Perti, Gorra, Olle, Monticello, Le M\u00e0nie) e quelle di fondovalle (Finalborgo, Calvisio) sono leggermente pi\u00f9 fredde di quelle costiere (Finalmarina, Finalpia, Varigotti), rispettivamente per l'effetto dell'altitudine (comunque modesta) e dell'inversione termica; tuttavia, anche queste localit\u00e0 sono contraddistinte da microclimi complessivamente molto miti in inverno. Le estati a Finale Ligure sono calde (valori medi di luglio e agosto lungo la fascia litoranea attorno ai +24/+25\u00a0\u00b0C), ma ventilate e meno umide che in altre zone del litorale ligure.\nLe precipitazioni sono moderate, attestandosi attorno a valori medi di circa 800\u00a0mm/anno e hanno distribuzione prevalentemente autunnale (ottobre-novembre) con un secondo massimo precipitativo nella prima parte della primavera (marzo-aprile). La loro distribuzione \u00e8 irregolare, infatti i giorni di pioggia sono meno di 60/anno e ci\u00f2 pu\u00f2 portare sia a periodi siccitosi di discreta durata, sia a fenomeni precipitativi molto intensi, con carattere talvolta di nubifragio (si tratta di una caratteristica tipica di quasi tutta la Liguria).\nStoria.\nI numerosi ritrovamenti archeologici, rinvenuti nelle caverne e grotte del territorio del Finale, hanno permesso agli storici di datare i primi insediamenti umani gi\u00e0 al Paleolitico. Tra i siti preistorici pi\u00f9 importanti vi \u00e8 la cavit\u00e0 delle Arene Candide, in cui \u00e8 stata rinvenuta la \"sepoltura del Giovane Principe\", considerata dagli storici una delle tombe paleolitiche pi\u00f9 antiche d'Europa. Reperti databili, invece, al paleolitico superiore e medio sono stati rinvenuti nella Grotta delle Fate (o Caverna delle Fate), una bella struttura a sviluppo sub-orizzontale, sita nell'Arma delle Manie, attualmente interdetta alle visite. Ancora, poi, nelle Arene Candide \u00e8 stato scoperto un primitivo cimitero con ben quindici individui. Attualmente tali reperti, ai quali vanno aggiunti ritrovamenti di manufatti e utensili, sono in mostra presso il museo civico, sito all'interno del complesso conventuale di Santa Caterina a Finalborgo.\nIl territorio del Finale \u00e8 altres\u00ec ricco di testimonianze architettoniche preromane, romane, paleocristiane e bizantine. Durante l'epoca romana, il territorio di Finale Ligure segnava il confine tra le popolazioni dei Liguri Sabazi e dei Liguri Ingauni, le antiche trib\u00f9 presenti nel ponente ligure gi\u00e0 in epoca preistorica. La pi\u00f9 antica testimonianza cristiana in Liguria fu scoperta a Perti. Anche dopo le invasioni barbariche il finalese rimase sotto controllo bizantino fino alla conquista da parte di Rotari nel 641. La presenza bizantina \u00e8 stata documentata dagli scavi archeologici a Varigotti e nel \"castrum\" di Sant'Antonino.\nLa prima testimonianza scritta del territorio finalese risale al 967, quando l'imperatore Ottone I in un diploma don\u00f2 ad Aleramo del Monferrato molte terre, fra cui il castello di Orco, sopra Finale. Il Finale fu ereditato dal discendente di Aleramo, Enrico del Vasto, che ne ottenne l'investitura da Federico Barbarossa nel 1162, assieme alle altre terre della Marca di Savona.\nLa famiglia marchionale dei Del Carretto, discendente da Enrico, qui costitu\u00ec il potente Marchesato del Finale, annettendosi altri feudi minori, ma si scontr\u00f2, soprattutto per ragioni commerciali, con la Repubblica di Genova, proprietaria della quasi totalit\u00e0 dei porti della Liguria. Genova impose ai Del Carretto le convenzioni commerciali del 1290 e del 1340. Nel 1385 la repubblica acquis\u00ec il dominio di met\u00e0 del feudo, con sentenza emessa dal doge Antoniotto Adorno, mai riconosciuta dall'imperatore.\nPoco dopo, per\u00f2, Galeotto I Del Carretto e suo fratello Giovanni respinsero il controllo genovese dopo aver ottenuto la protezione dei Visconti prima e degli Sforza poi. Tra il 1447 e il 1448 Genova invase il marchesato e distrusse Finalborgo e Castel Govone: eventi descritti dallo storico Gianmario Filelfo. Due anni dopo, Finale torn\u00f2 nelle mani della famiglia carrettesca con il determinante aiuto dei francesi, finalmente liberi dall'impegno bellico contro gli inglesi nella lunga guerra dei cento anni e presenti nella Repubblica di Asti.\nNel 1496 Alfonso I Del Carretto ottenne da Massimiliano I la totale investitura del marchesato, confermata al figlio Giovanni II Del Carretto da Carlo V nel 1529. Tra il 1507 e il 1514 Alfonso I fu estromesso dal governo del marchesato dal fratello Carlo Domenico, cardinale, amico sia del papa ligure Giulio II (che l'aveva voluto presso di s\u00e9 a Roma come alto prelato, nonostante non avesse mai formulato i voti ecclesiastici), sia del re di Francia Luigi XII, con cui era entrato in stretti rapporti perch\u00e9 \"oratore\" (cio\u00e8 ambasciatore) pontificio presso la corte francese. Era il periodo di massima estensione del marchesato che, dopo la vittoriosa guerra contro Genova, aveva esteso i suoi domini oltregiogo, in val Bormida, fino a Saliceto e a Paroldo, sulle Alte Langhe: una stagione di ricchi commerci e d'intenso rinnovamento edilizio.\nMa fu una stagione di breve durata. Nel 1558, facendo leva sulla ribellione di alcuni finalesi al malgoverno di Alfonso II Del Carretto, Genova invase nuovamente il marchesato.\nSeguirono alcuni decenni di turbolenza politica, ma i dettagli riguardano piuttosto la storia del Marchesato di Finale. La Spagna riusc\u00ec a impadronirsi del Finale definitivamente nel 1602.\nIl Finale, comunque, rimase formalmente un feudo imperiale anche se feudatario ne era direttamente il re di Spagna. Ed era un possedimento importante, in quanto punto terminale e unico porto di accesso, in mano spagnola, di una striscia di territorio imperiale, il Cammino spagnolo, che passando dal milanese alla Valtellina arrivava fino ai Paesi Bassi ed era indispensabile per il trasporto di truppe dirette o provenienti dalla Spagna o dal Regno di Napoli. Il possedimento spagnolo port\u00f2 inoltre a una nuova rivalutazione del patrimonio culturale e religioso del marchesato, ampliato e rivisto nel XVI secolo gi\u00e0 in epoca carrettesca, oltrech\u00e9 una generale ristrutturazione e fortificazione dei castelli e forti del finalese.\nLa dominazione spagnola perdur\u00f2 per oltre un secolo e sar\u00e0 solo nel 1707 che cess\u00f2 ufficialmente dopo la crisi apertasi nel 1700 alla morte di Carlo II di Spagna. Ben presto le mire espansionistiche della Repubblica di Genova assorbirono anche l'ex marchesato filo spagnolo del Finale, con ufficiale acquisizione dei possedimenti nel 1713. Genova fu quindi la nuova feudataria del marchesato, esercitando il proprio potere tramite un governatore, ma a causa dei passati trascorsi in cui fu nemica (da segnalare la distruzione di Castel Gavone gi\u00e0 nel 1715) fatic\u00f2 non poco a \"domare\" la comunit\u00e0 del Finale, soprattutto nel 1730 e 1734 con lo scoppio di alcune rivolte paesane.\nCon la morte di Carlo VI d'Asburgo, nel 1740, il territorio fu nuovamente soggetto ai movimenti bellici, questa volta delle truppe austriache, piemontesi, inglesi, francesi e spagnole impegnate nella guerra di successione austriaca del 1746. Il dominio genovese fu confermato col Trattato di Aquisgrana, nonostante le ambizioni dei Savoia, che si erano impadroniti del marchesato del Finale nel biennio precedente.\nOramai persa l'antica grandezza del marchesato, ne mantenne tuttavia il titolo anche se ininfluente e importante come una qualsiasi cittadina ligure della repubblica. La pagina conclusiva dell'antico Stato fu l'invasione nel 1795 dell'esercito francese di Napoleone Bonaparte impegnato nella Campagna d'Italia. Decaduto il marchesato, soppressa la repubblica genovese e costituita la Repubblica Ligure nel Primo Impero francese dal 1805, anche il Finale segu\u00ec le successive vicende storiche del territorio ligure rientrando dal 2 dicembre 1797 nel Dipartimento della Maremola, con capoluogo Pietra. Dal 28 aprile del 1798 con i nuovi ordinamenti francesi, far\u00e0 parte del I Cantone, come capoluogo, della Giurisdizione delle Arene Candide e dal 1803 centro principale del V Cantone delle Arene Candide nella Giurisdizione di Colombo. Dal 13 giugno 1805 al 1814 venne inserito nel Dipartimento di Montenotte.\nNel 1815 i tre principali territori vennero inglobati nel Regno di Sardegna, cos\u00ec come stabil\u00ec il Congresso di Vienna del 1814 anche per gli altri comuni della repubblica ligure, e successivamente nel Regno d'Italia dal 1861. Dal 1859 al 1927 il territorio fu compreso nel IV mandamento di Finalborgo del circondario di Albenga, facente parte della provincia di Genova; nel 1927 pass\u00f2 sotto la neo costituita provincia di Savona.\nNello stesso anno avvenne l'istituzione del comune di Finale Ligure, dalla fusione dei tre preesistenti comuni di Finalborgo, Finale Marina e Finale Pia. Per la sua importanza storica, dal 2007 Finale Ligure \u00e8 stata insignita con il Decreto del Presidente della Repubblica del titolo di Citt\u00e0.\nDal 1973 al 30 aprile 2011 \u00e8 stata la sede amministrativa della Comunit\u00e0 montana Pollupice, quest'ultima unita alla Comunit\u00e0 montana Ingauna con la Legge Regionale n\u00ba 24 del 4 luglio 2008.\nSimboli.\nLo stemma ufficiale \u00e8 stato approvato con l'apposito Decreto Reale datato al 7 luglio del 1927, riprendendo i colori della famiglia Del Carretto.\nLa somiglianza con la bandiera della Catalogna, regione spagnola con la quale Finale ebbe stretti rapporti commerciali, determin\u00f2 (probabilmente in tempi recenti) il trasferimento allo stemma carrettesco della leggenda per cui le bande rosse sarebbero la traccia insanguinata delle dita di un eroe ferito al termine di una battaglia contro i mori. Nella sua prima versione questa leggenda si riferisce a Goffredo il Villoso, conte di Barcellona. Nel caso finalese la vicenda dovrebbe essere attribuita a Enrico I Del Carretto e il colore dorato sarebbe quello del turbante del principe di Joppe (Giaffa), da lui vinto in battaglia.\nCome quella finalese anche la leggenda catalana sembra essere piuttosto recente. I colori giallo/oro hanno una storia pi\u00f9 antica che lega Finale all'Occitania, all'Aquitania e al Regno d'Aragona.\nMonumenti e luoghi d'interesse.\nArchitetture militari.\nFinale e il suo marchesato era protetta da tre castelli, ora in parte demoliti:\nAree naturali.\nNel territorio di Finale sono state ritrovate numerose caverne, abitate dall'uomo primitivo, i cui importanti reperti sono oggi collocati nel museo archeologico di Finale.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Finale Ligure sono , cos\u00ec suddivisi per nazionalit\u00e0, elencando per le presenze pi\u00f9 significative:\nLingue e dialetti.\nNell'area geografica del Finalese \u00e8 diffuso il dialetto finalese (\"finar\u00ecn\"), variet\u00e0 della lingua ligure con proprie caratteristiche peculiari.\nQualit\u00e0 della vita.\nLa localit\u00e0 ha ottenuto dalla FEE-Italia (Foundation for Environmental Education) il conferimento della Bandiera blu per la qualit\u00e0 delle sue spiagge nel 2016.\nLa Guida Blu 2011 di Legambiente ha assegnato due vele alla citt\u00e0, l'unit\u00e0 di misura\" che l'associazione ambientalista utilizza per valutare l'impegno delle amministrazioni comunali costiere nella tutela del mare, del territorio e nelle politiche di sostenibilit\u00e0.\nIl rione Finalborgo fa parte de I borghi pi\u00f9 belli d'Italia.\nIl comune ha adottato il Sistema di Gestione Ambientale (SGA), regolamentato dalla normativa UNI EN ISO 14001, quale strumento di controllo e gestione delle varie componenti ambientali presenti sul territorio comunale.\nDal settembre 2014 \u00e8 il primo comune vegan friendly d'Italia.\nCultura.\nIstruzione.\nScuole.\nFinale Ligure \u00e8 sede dei seguenti istituti scolastici statali, inerenti al ciclo scolastico della scuola secondaria di secondo grado:\nMedia.\nCinema.\nA Finale Ligure sono stati girati alcuni \"esterni\" di famose pellicole:\nTV.\nVi sono state girate (sia a Finalmarina che Finalborgo e Finalpia) anche molte sequenze di \"Rosso San Valentino\", serie televisiva italiana trasmessa dal 23 aprile all'8 maggio 2013 su Rai 1 (girata anche a Noli, all'ospedale di Santa Corona di Pietra Ligure e all'aeroporto di Genova; e, fuori Liguria, nel centro storico di Nettuno e nel Villaggio del fanciullo / Repubblica dei ragazzi di Civitavecchia).\n\u00c8 stata girata a Punta Crena la drammatica sequenza finale dell'ultima puntata della prima stagione della fiction di RAI 1 Blanca.\nGeografia antropica.\nNell'entroterra retrostante fanno anche parte del territorio comunale le frazioni di Olle, Gorra, Perti, Monticello, San Bernardino, Calvisio, Verzi per una superficie territoriale di 33,53\u00a0km\u00b2. Pi\u00f9 distante, verso Noli, la frazione di Varigotti, famoso per la sua spiaggia e per le caratteristiche abitazioni dei pescatori, in riva al mare, in stile saraceno.\nConfina a nord con i comuni di Calice Ligure, Orco Feglino, Vezzi Portio e Noli, a sud con il mar Ligure, ad ovest con Tovo San Giacomo e Borgio Verezzi, ad est con Noli.\nEconomia.\n\u00c8 un'importante e rinomata stazione di soggiorno turistica nota per il suo clima mite in ogni stagione, rinomata per il suo mare e le sue spiagge sabbiose, con apprezzabili e gradevoli insediamenti collinari.\nDal 2007 Finale Ligure ha nuovamente ottenuto l'ambito riconoscimento della Bandiera blu istituito nel 1987, anno europeo per l'ambiente. La campagna \u00e8 curata in tutti gli stati europei dagli organi locali della FEE che, attraverso un Comitato nazionale di Giuria, effettuano delle visite di controllo delle cittadine candidate per poi proporre alla FEE Internazionale le candidature della nazione. La Bandiera blu viene consegnata per due meriti: la Bandiera blu delle spiagge certifica la qualit\u00e0 delle acque di balneazione e dei lidi, mentre la Bandiera blu degli approdi turistici assicura la pulizia delle acque adiacenti ai porti e l'assenza di scarichi fognari.\nLa Bandiera blu \u00e8 un riconoscimento conferito dalla FEE (Foundation for Environmental Education) alle localit\u00e0 costiere europee che soddisfano criteri di qualit\u00e0 relativi a parametri delle acque di balneazione e al servizio offerto, tenendo in considerazione ad esempio la pulizia delle spiagge e gli approdi turistici.\nAltro importante riconoscimento di tutela ambientale sono le due vele concesse dalla Guida Blu di Legambiente. La citt\u00e0 di Finale Ligure \u00e8 stata anche insignita nel 2011 con la targa \"Citt\u00e0 Animal Friendly\" dal Ministero del Turismo.\nNella appartata e ordinata zona industriale fioriscono varie attivit\u00e0 artigianali, a ponente della citt\u00e0 si trovava anche uno stabilimento aeronautico della Piaggio Aero Industries, impresa italiana di costruzione di velivoli civili e militari ormai trasferita a Villanova d'Albenga. La storia dell'azienda e del suo impatto sul territorio \u00e8 stata ricostruita nel film \"Un secolo al volo\" di Teo Del Luigi.\nAnche la produzione agricola, tipica della riviera ligure di ponente, ha il suo posto importante nell'economia locale.\nInfrastrutture e trasporti.\nStrade.\nIl territorio di Finale Ligure \u00e8 attraversato principalmente dalla strada statale 1 Via Aurelia che permette il collegamento stradale con Borgio Verezzi, ad ovest, e Noli ad est. Altre arterie sono la strada provinciale 490 che, attraverso il colle del Melogno, collega il territorio ligure al Piemonte; la provinciale 8 per Vezzi Portio, la SP 17 per Calice Ligure e la SP 27 per Orco Feglino. Inoltre \u00e8 facilmente raggiungibile grazie al proprio casello autostradale sull'autostrada A10.\nFerrovie.\nFinale Ligure \u00e8 dotata di una propria stazione ferroviaria sulla linea ferroviaria Ventimiglia-Genova nel tratto locale compreso tra Ventimiglia e Savona. La stazione ferroviaria di Finale Ligure \u00e8 ben servita sia dai treni locali e regionali che da quelli a lunga distanza interregionali.\nLa linea ferroviaria Genova - Finale Ligure \u00e8 gi\u00e0 funzionante a doppio binario, oltre Finale Ligure, nella tratta ancora a binario unico di km 52.\nIl completamento del raddoppio della tratta da Finale a San Lorenzo al Mare, \u00e8 stato progettato interamente a monte dell'attuale tracciato, e sar\u00e0 realizzato mediante due fasi funzionali: per la prima tratta di circa 18,5\u00a0km, da Andora a San Lorenzo, il nuovo tracciato \u00e8 stato aperto l'11 dicembre 2016; per la seconda tratta, di circa 31,5\u00a0km, in corso di progettazione definitiva, quella da Finale ad Andora (a completamento della intera linea Finale Ligure - Ventimiglia), il termine dei lavori era previsto nel 2014 ma i tempi stanno slittando di quasi 10 anni).\nQuest'opera dar\u00e0 anche un valido supporto al decongestionamento delle autostrade liguri oggi fortemente sotto pressione da traffico, specie nei mesi estivi e nei fine settimana. Le ferrovie prevedono di passare dagli attuali 85 ai ben 200 treni al giorno (proiezioni secondo le stime attuali).\nAmministrazione.\nGemellaggi.\nFinale Ligure \u00e8 gemellata con:\nAltre informazioni amministrative.\nFinale Ligure fa parte dell'Unione dei comuni del Finalese, di cui ospita la sede.\nSport.\nLa Citt\u00e0 di Finale Ligure ha ottenuto nel 2012 il titolo di \"European Town of Sport\".\nArrampicata.\nA Finale Ligure si trovano un gran numero di falesie e pareti di roccia su cui viene praticata l'arrampicata sportiva, con gradi che vanno dal \"3a\" all\"8c\". Tra gli anni sessanta e la fine degli anni ottanta Finale Ligure \u00e8 stato uno dei luoghi simbolo in cui l'arrampicata europea si \u00e8 sviluppata nella direzione dell'arrampicata sportiva separandosi dall'alpinismo. Infatti nonostante non ci fossero cime notevoli da raggiungere e nonostante il clima sia mite la scalata a Finale Ligure si \u00e8 focalizzata nel corso degli anni alla ricerca di un gesto tecnico e di un grado di difficolt\u00e0 sempre maggiore. Tra coloro che hanno aperto e chiodato numerose vie nella zona di Finale Ligure ci sono: Gianni Calcagno, Alessandro Grillo, Giovanni Massari, Martino Lang, Andrea Gallo, Patrick Berhault, Nicola Ivaldo, Luca Biondi, Marco Zambarino e Luciano Zambarino, Vittorio Olinto Simonetti."}
{"id": "8824", "revid": "1812835", "url": "https://it.wikipedia.org/wiki?curid=8824", "title": "Positrone", "text": "Il positrone, o antielettrone o positone, \u00e8 l'antiparticella dell'elettrone.\nHa carica elettrica +1, uguale e opposta all'elettrone, lo stesso spin 1/2 e la stessa massa.\nStoria.\nI positroni furono scoperti nei raggi cosmici da Carl Anderson nel 1932. Furono Patrick Blackett e Giuseppe Occhialini a completare la scoperta l'anno successivo, confermando la previsione teorica dell'esistenza di un'antiparticella dell'elettrone formulata da Paul Dirac qualche anno prima.\nI positroni sono usati anche in campo medico. La PET (tomografia a emissione di positroni) \u00e8 una tecnica che permette di valutare la presenza di cellule tumorali somministrando al paziente sostanze metabolicamente attive marcate con radioisotopi a rapido decadimento che emettono positroni.\nAnnichilazione.\nQuando un positrone viene in contatto con un elettrone si ha un processo di annichilazione e la loro massa viene convertita in energia, nella maggior parte dei casi sotto forma di due fotoni ad altissima energia nella banda dei raggi gamma, secondo il seguente processo:\nPrima dell'annichilazione, il positrone e l'elettrone possono anche formare, in determinate condizioni, un atomo di tipo esotico, per sua natura instabile, chiamato positronio.\nProduzione di positroni.\nUn positrone pu\u00f2 essere generato dal decadimento radioattivo o dall'interazione con la materia di fotoni con energia superiore a 1,022 MeV.: questo processo viene chiamato produzione di coppia, in quanto genera sia un positrone che un elettrone."}
{"id": "8825", "revid": "2194088", "url": "https://it.wikipedia.org/wiki?curid=8825", "title": "Leo Ortolani", "text": "Biografia.\nGli inizi.\nNato a Pisa nel 1967, nel novembre del 1968 si trasferisce con la famiglia a Parma, dove cresce e a tutt'oggi risiede, con la moglie Caterina Dacci e le figlie adottive Johanna e Lucy Maria.\nSin da giovane, Ortolani mostr\u00f2 una grande passione per il mondo dei fumetti, e in particolare per \"I Fantastici Quattro\" di Jack Kirby e Stan Lee, che influenzeranno il suo stile di disegno e narrazione.\nDopo aver concluso gli studi superiori, si iscrisse all'Universit\u00e0 di Parma, Facolt\u00e0 di Scienze Matematiche, Fisiche e Naturali, per laurearsi in Scienze Geologiche, un'altra esperienza che lo segn\u00f2 nel profondo. Durante il periodo universitario Ortolani disegna i suoi primi personaggi, e il tema della geologia diventa un tormentone dei primi numeri della sua opera principale, \"Rat-Man\".\nAnni novanta.\nLe prime opere e la nascita di Rat-Man.\nNel 1989 sottopose alla casa editrice \"Comic Art\" due storie: una tragica e l'altra comica. L'editore Rinaldo Traini pubblic\u00f2 nel giugno 1990 la storia comica sul secondo \"Spot\" (supplemento de \"L'Eternauta\" dedicato agli esordienti), segnando la nascita di Rat-Man.\n\"Le sconvolgenti origini del Rat-Man\" valse a Ortolani il premio come migliore sceneggiatore esordiente al Lucca Comics del 1990. Grazie alla visibilit\u00e0 acquisita, Leo inizi\u00f2 a collaborare con riviste e fanzine indipendenti.\nPer la fanzine \"Made in USA\" realizz\u00f2 altre due storie con protagonista Rat-Man (\"T\u00f2pin! The Wonder Mouse!\" e \"Dal futuro!\") e diverse parodie di supereroi (tra cui gli X-Men, Fantastici Quattro e Superman).\nLe opere pi\u00f9 importanti di questo ciclo sono le quattro storie sui Fantastici Quattro, come ideale prosecuzione del lavoro di Jack Kirby. Kirby smise di disegnare \"Fantastic Four\" col numero 102: Ortolani realizz\u00f2 i numeri 103-106, sconvolgendo completamente il gruppo.\nChiamato al servizio di leva nell'Aeronautica Militare, Ortolani trasse spunto dalla vita di caserma raccogliendo le proprie esperienze in un dettagliato diario che divenne lo spunto iniziale per \"L'ultima burba\", una serie di strisce sulla vita militare (con lo stesso Ortolani come protagonista) che vennero poi pubblicate in appendice a \"Sturmtruppen\".\nIn questo periodo, Ortolani collabor\u00f2 anche a \"Starcom\u00ecx\", rivista umoristica diretta da Luca Boschi e pubblicata da Star Comics, a \"Totem\" e a \"Totem Extra\", dove realizz\u00f2 \"Gli intaccabili\", \"Clan\", \"Le meraviglie della natura\" e \"Le meraviglie della tecnica\". In questo periodo realizz\u00f2 anche le strisce della serie \"Quelli di Parma\", pubblicate sulla \"Gazzetta di Parma\", che parlano della citt\u00e0 di Parma e dei suoi abitanti, di cui una selezione \u00e8 stata raccolta in volume dalle Edizioni Bande Dessin\u00e9e.\nLe storie brevi della serie delle \"Meraviglie\" sono poi state riprese anni dopo, raccolte in tre volumi da Panini Comics.\nLa notoriet\u00e0 e la collaborazione con Marvel Italia.\nLa svolta per Ortolani arriva nel biennio 1994-1995.\nNel novembre 1994, \"Made in USA\" chiuse, e Leo pubblic\u00f2 il suo ultimo contributo ai Fantastici Quattro sulla rivista \"Flex\": \"Addio al Re\", una tavola commemorativa che omaggiava lo scomparso Jack Kirby.\nNel maggio del 1995 Leo cominci\u00f2 a realizzare le storie brevi di Venerd\u00ec 12 per la rivista \"L'Isola che non c'\u00e8\" e in novembre part\u00ec la serie \"Rat-Man\" per librerie specializzate (bimestrale e autoprodotta dallo stesso Ortolani) con protagonista Rat-Man, pubblicata dapprima dalle Edizioni Foxtrot e successivamente dalle Edizioni Bande Dessin\u00e9e.\nPer le Edizioni Bande Dessin\u00e9e Leo pubblic\u00f2 anche lo speciale \"Squalo\", parodia del famoso film, cos\u00ec come del suo pseudo-rifacimento italiano L'ultimo squalo (1980), da cui riprende l'idea della gara di surf: la prima versione di questa storia era stata realizzata da Ortolani a soli 13 anni.\nSempre per Bande Dessin\u00e9e pubblic\u00f2 \"La lunga notte dell'investigatore Merlo\" (una serie di strisce ispirata al film \"Casablanca\", ristampata poi da Panini Comics), e \"Rat-Man Speciale Origini\", che riproponeva le origini di Rat-Man e la storia \"T\u00f2pin! The Wonder Mouse!\" riviste e corrette.\nL'opera di Ortolani si afferma grazie ad un umorismo pungente e intelligente, guadagnando all'autore la notoriet\u00e0: Ortolani usa rispondere che il successo non gli ha dato alla testa: \"Sono sempre il solito semplice ragazzo di Betlemme!\".\nNel 1995 la Panini Comics (allora ancora chiamata semplicemente Marvel Italia) gli commission\u00f2 \"Rat-Man contro il Punitore\", storia breve destinata alla rivista \"Marvel Magazine\" (oggi chiusa) e che fu pubblicata nell'ottobre 1996 sulla loro rivista ammiraglia, \"Wiz\".\nNel marzo 1997, cominci\u00f2 la pubblicazione regolare, con Marvel Italia, della serie trimestrale \"Rat-Man Collection\" (si preferisce continuare a chiamarla col nome esteso per distinguerla dalla serie autoprodotta, anche se dal n. 16 di gennaio 2000 dalla copertina della \"Rat-Man Collection\" scompare l'ultima parola, rimanendo solo \"Rat-Man\").\nInizialmente la rivista raccoglieva ristampe delle vecchie storie di Rat-Man accompagnate da inediti \"crossover\" in cui il protagonista incontrava famosi personaggi della Marvel Comics, come l'Uomo Ragno, Capitan America, Wolverine, il Dottor Destino e Elektra (la realizzazione di questi team-up fu possibile perch\u00e9 a quell'epoca la Marvel Italia era una filiale dell'editore americano di fumetti Marvel Comics). Un anno dopo, conclusa la serie autoprodotta con la dodicesima uscita e lo speciale \"Rat-Man contro Erinni\", Ortolani pass\u00f2 definitivamente alla produzione da edicola pubblicando le storie inedite a partire dal quinto numero di \"Rat-Man Collection\", che divenne bimestrale.\nAnni duemila.\nParodie di successo e la serie animata \"Rat-Man\".\nSu \"Rat-Man Collection\" venne ristampato anche tutto il materiale realizzato nella precedente attivit\u00e0 \"indipendente\", affiancato da storie speciali \"fuori-serie\" come \"Star Rats\" (parodia del Guerre stellari di George Lucas) e \"Il Signore dei Ratti\" (ispirato all'opera di J. R. R. Tolkien e alla trilogia filmica diretta da Peter Jackson).\nIl 14 febbraio del 2002 comincia la pubblicazione regolare di \"Tutto Rat-Man\", ristampa a periodicit\u00e0 inizialmente bimestrale e in seguito quadrimestrale che accorpa in ogni volume due storie di \"Rat-Man Collection\".\nNel 2005 Ortolani realizza \"Star Rats - Episodio I\" parodia del film fantascientifico \"\", che risulta l'albo pi\u00f9 venduto della Panini Comics nel mese di uscita.\nDal 20 novembre 2006 \u00e8 stata messa in onda da parte della RAI la serie animata \"Rat-Man\", realizzata da Stranemani e Rai Fiction e supervisionata personalmente da Ortolani, composta da 52 episodi da 13 minuti ciascuno.\nI primi episodi sono stati presentati in anteprima a Lucca Comics 2005 e riproposti a Romics, evento tenutosi a Roma dall'8 all'11 dicembre 2005.\nNell'estate 2006 Ortolani ha realizzato gli \"artwork\" per la campagna pubblicitaria televisiva per Protezione Civile sui comportamenti corretti da tenere in estate e nei momenti caldi della giornata.\nNel 2007 realizza nei numeri 62 e 63 di Rat-Man Collection \"299+1\" parodia della \"graphic novel\" di Frank Miller \"300\" e del film che ne \u00e8 stato tratto. La storia dietro pressioni dei fan viene ristampata in volume unico orizzontale e a colori.\nIl fumetto ottenne un ottimo successo, risultando l'albo pi\u00f9 venduto della Panini Comics nel mese di uscita, cos\u00ec come i numeri di \"Rat-Man Collection\" in cui comparivano le due storie originali separate \"299\" e \"+1\".\nSia la critica che il pubblico ritennero quest'opera una delle migliori mai realizzate da Ortolani sia per quanto riguarda la sceneggiatura che per i disegni, per una volta molto simili agli originali.\nNel 2009 realizza nei numeri 70 e 71 di Rat-Man Collection le due storie \"Ratto\" e \"Ratto II - La vendetta\" dedicate alla serie di film di \"Rambo\" interpretata da Sylvester Stallone di cui Ortolani \u00e8 stato sempre un grande appassionato e su cui non poteva \"non fare un fumetto\". Le due storie verranno poi riproposte a colori nel 2016 in un unico albo dal titolo \"Ratto\".\nAnni duemiladieci.\nNuove parodie e il progetto di \"Rat-Man Gigante\".\nNel 2010 realizza \"Avarat\" parodia del celebre film di James Cameron, \"Avatar\". Il fumetto viene presentato in anteprima al Lucca Comics and Games 2010.\nNel 2011 realizza nei numeri 82, 83, 84 e 85 di Rat-Man Collection le quattro storie \"I Sacrificabili\", \"E qualcuno morir\u00e0\", \"I Dimenticati\" e \"Battaglia a Gerusalemme\" (che compongono la \"Quadrilogia dei Sacrificabili\") dedicate al film \"I mercenari - The Expendables\" di Sylvester Stallone. La quadrilogia si aggiudica il premio \"Fede a strisce 2011\" a RiminiComix.\nNel 2012 realizza nei numeri 88 e 90 di Rat-Man Collection una parodia delle saghe di Harry Potter e Twilight, poi riproposta a colori nel 2015 in un unico albo dal titolo \"Il grande Magazzi\".\nIl 1\u00ba novembre 2012 viene presentato in esclusiva al Lucca Comics il volume \"Allen\", parodia dei film \"Alien\" e \"Prometheus\" di Ridley Scott, poi distribuito a partire dall'8 novembre.\nNel novembre 2013 pubblica \"Ratolik\", parodia\" ortolaniana\" di Diabolik, pubblicato nell'originale \"formato Diabolik\" (12 x 17\u00a0cm).\nA partire da marzo 2014 viene pubblicata la ristampa riveduta e corretta, in ordine cronologico, delle sole storie di Rat-Man, dal titolo \"Rat-Man Gigante\", in un formato pi\u00f9 grande e differente, che richiama quello dei \"Giganti\" della storica Editoriale Corno. L'albo contiene anche storie inedite \"che altrimenti non uscirebbero pi\u00f9\u2026\" e la sezione \"Schede\", che raccoglie le schede dettagliate di tutte le storie di Rat-Man, nelle quali sono presenti bozzetti originali, articoli e rubriche scritte per l'occasione da Leo Ortolani stesso, come i retroscena dietro alla creazione di ogni storia.\nNel novembre 2014 Ortolani realizza \"Star Rats - Episodio II\", parodia del film ', e l'anno successivo \"Star Rats - Episodio III\", parodia del film '.\nNel 2016 la BAO Publishing pubblica \"CineMAH presenta: Il buio in sala\", che raccoglie le recensioni cinematografiche pubblicate da Ortolani a partire dal 2012 sul suo blog personale. Nella quarta di copertina del nuovo libro Leo Ortolani, appassionato di cinema, in particolare di film d'azione e dei blockbuster, scrive:\nIl volume contiene anche alcuni inediti, rimasti nel cassetto fino a quel momento per mancanza di tempo.\n\"Rat-Man\" numero 100 e la fine della serie a fumetti.\nPer stessa affermazione di Ortolani, la pubblicazione di \"Rat-Man\" sarebbe dovuta cessare col centesimo numero, nel gennaio 2014. Non riuscendo per\u00f2 a portare a compimento le linee narrative della serie, il volume ha invece per protagonista Leo Ortolani stesso e si incentra sul suo rapporto con i suoi personaggi, i lettori e la sua vita da fumettista. L'autore sembra quasi decidere di distruggere il mondo da lui creato in tanti anni per poi fermarsi all'ultimo momento.\nIl 19 gennaio 2016, tramite un post sul proprio blog, Leo Ortolani annuncia per\u00f2 la sua decisione di chiudere la serie di \"Rat-Man\", spiegando di aver oramai concluso ci\u00f2 che aveva da raccontare con le sue storie e il suo personaggio. Dichiara al contempo di voler terminare con un finale adeguato e degno di nota, un'ultima saga in 10 numeri, che inizia col numero 113 di \"Rat-Man Collection\" di marzo 2016 e si conclude con il numero 122 di settembre 2017, ultimo numero della relativa testata. Tuttavia Ortolani afferma che difficilmente si separer\u00e0 del tutto dal personaggio anche in seguito alla conclusione di \"Rat-Man Collection\" e che potrebbe occasionalmente pubblicare altre storie con protagonista il ratto. Il 25 novembre 2016 annuncia la realizzazione di alcune nuove parodie a fumetti che vedranno Rat-Man nel ruolo di interprete principale dopo la conclusione della serie regolare, dichiarando:\nA conclusione della serie viene stampato un albo speciale, inviato per posta ai partecipanti a un concorso, intitolato \"La Porta\" e numerato come numero 123.\nNell'aprile 2017 Leo Ortolani annuncia che sta realizzando un albo a fumetti sull'esplorazione spaziale, intitolato \"C'\u00e8 spazio per tutti\", con protagonista il ratto. Accanto al protagonista c'\u00e8 la \"versione a fumetti\" dell'astronauta italiano Paolo Nespoli. Lo stesso Nespoli, in occasione della presentazione dell'albo a Romics, promette che quando partir\u00e0 a bordo della Sojuz MS-05 alla volta della Stazione Spaziale Internazionale (ISS), porter\u00e0 con s\u00e9 una copia dell'albo, il fumetto ha viaggiato per circa sei mesi nello spazio. Sulla copertina definitiva dell'albo \u00e8 in primo piano proprio l\u2019astronauta italiano, ritratto da Ortolani.\nSempre nell'aprile 2017 Ortolani conferma il progetto della parodia di \"Playboy\", intitolato \"Ratboy\", con Rat-Man come protagonista e con Giorgia Vecchini \"ospite della rivista, con copertina, paginone interno e servizio fotografico\". L'albo contiene la storia a fumetti \"Sotto il costume niente!\", in cui Rat-Man incontra la versione a fumetti della popolare cosplayer.\nIl 5 ottobre 2017, in occasione della fine della serie \"Rat-Man Collection\", viene pubblicato \"Rat-Man - La fine! Omnibus\", un volume dal design identico a quello delle edizioni \"Omnibus\" dei fumetti Marvel Comics, contenente la saga finale della serie (dal n. 113 al n. 122) e le storie delle origini di Rat-Man, di T\u00f2pin e dell'amore della sua vita, Aima.\nLe opere successive alla fine della serie.\nNel novembre 2018 Ortolani pubblica il suo primo lavoro inedito in cui non \u00e8 presente Rat-Man, dopo la conclusione della serie che lo ha reso famoso. Si tratta di \"Cinzia\", la prima graphic novel realizzata da Ortolani sotto l'etichetta di BAO Publishing.\nNel marzo 2019 Leo Ortolani annuncia che sta realizzando per la casa editrice Feltrinelli Comics la seconda delle tre graphic novel realizzate in collaborazione con le agenzie spaziali italiana ed europea, dopo il successo di \"C'\u00e8 spazio per tutti\", nuovamente per protagonista Rat-Man. Stavolta accanto al protagonista \u00e8 presente la \"versione a fumetti\" dell'astronauta italiano Luca Parmitano. L'opera si intitola \"Luna 2069\" ed esce a Lucca Comics and Games 2019, in occasione delle celebrazioni per il cinquantesimo anniversario dallo sbarco del primo uomo sulla luna.\nAnni duemilaventi.\nLa pandemia e la serie \"Star Rats\".\nIn occasione della Pandemia del 2020 Ortolani pubblica sui suoi social una striscia quotidiana dove il Covid-19 \u00e8 una sorta di spalla comica. La pubblicazione inizia l'8 marzo, giorno in cui Parma \u00e8 diventata zona rossa come tutta l'Italia, e termina il 4 maggio, data in cui Ortolani annuncia che le strisce saranno raccolte in un libro intitolato \"Andr\u00e0 tutto bene\".\nIl 19 marzo comincia la pubblicazione regolare della serie \"Star Rats\", la nuova parodia della saga di Guerre stellari, composta di 6 albi e si conclude ad agosto 2020. La serie \u00e8 anche il seguito della saga di \"Star Rats\" iniziata nel 1999.\nL'11 giugno 2020 Ortolani pubblica nella collana \"I Robinson\" edita da Laterza \"Dinosauri che ce l\u2019hanno fatta\", un fumetto che stava \"preparando dal 1972\".\nA settembre Ortolani annuncia che il 29 ottobre 2020 pubblica \"Bedelia\", una nuova graphic novel sotto l'etichetta di BAO Publishing, dedicata al personaggio omonimo che in \"Venerd\u00ec 12\" spezz\u00f2 il cuore di Aldo protagonista della saga medesima. Come avvenuto nel caso di \"Cinzia\" racconta per\u00f2 una storia totalmente a s\u00e9 stante rispetto alla saga di origine.\nIl 31 ottobre Ortolani annuncia una nuova miniserie con protagonista Rat-Man, intitolata \"Matana\", in 6 uscite complessive, a partire da marzo 2021. Si tratta di un omaggio agli spaghetti western.\nStile.\nStile di narrazione.\nLe storie e le strisce di Leo Ortolani sono prevalentemente di tipo comico, una comicit\u00e0 che si rif\u00e0 ai personaggi creati da Paolo Villaggio e al genere \"slapstick\", anche se nelle sue opere pi\u00f9 mature come Rat-man riesce ad integrare elementi pi\u00f9 seri, facendo convivere la battuta caustica con la generazione di un'epopea di un (super) eroe ridicolo ma che rasenta l'eroico nel suo imperterrito proseguire nonostante tutto e, soprattutto, nonostante se stesso.\nLeo Ortolani utilizza spesso la parodia e le citazioni, soprattutto nella serie Rat-man, in particolare verso il genere dei supereroi. Frequenti sono anche gli omaggi e le citazioni di blockbuster o di grandi saghe cinematografiche.\nStile di disegno.\nLo stile di disegno di Ortolani si evolve dalle prime strisce e storie pubblicate da autore indipendente, alle ultime pubblicate per l'editore Panini: resta comunque un disegno di tipo umoristico, molto legato alla forma di fumetto della striscia. Una caratteristica dei suoi personaggi \u00e8 il cosiddetto \"muso di scimmia\".\nI suoi fumetti a sfondo supereroistico riprendono e si ispirano chiaramente alle opere di Jack Kirby, riuscendo al contempo a rendere omaggio all'autore e a non uscire dal contesto umoristico, accorpando aspetti epici a storie in cui l'elemento grottesco e ridicolizzante sono preponderanti.\nLa prestigiosa rivista statunitense \"The Jack Kirby Collector\" (che da anni studia il lavoro di Kirby) lo ha pi\u00f9 volte indicato come uno dei migliori eredi del \"Re\".\nIn alcune storie, sempre a scopo parodistico, Ortolani riprende anche stili di altri autori: ad esempio quello di \"300\", di Frank Miller, o il fumetto manga.\nSempre allo stile di Frank Miller, in particolare a \"Il ritorno del Cavaliere Oscuro\", si \u00e8 ispirato Ortolani anche nella realizzazione de \"Il Rat-Man\" (quello con l'articolo), il personaggio brutale e muscoloso in cui si trasforma Rat-Man in alcune occasioni, protagonista di diverse storie e della saga finale della serie.\nPremi e riconoscimenti.\nIn questa sezione sono elencati tutti i premi e i riconoscimenti vinti da Ortolani, tratti dal sito ufficiale di Rat-Man."}
{"id": "8826", "revid": "14", "url": "https://it.wikipedia.org/wiki?curid=8826", "title": "RatMan", "text": ""}
{"id": "8828", "revid": "287204", "url": "https://it.wikipedia.org/wiki?curid=8828", "title": "Lobivia", "text": "Lobivia era un genere di piante della famiglia delle Cactaceae. Attualmente le piante precedentemente classificate come Lobivia sono classificate come Echinopsis.\nIl nome del genere \u00e8 un anagramma di Bolivia, il paese nel quale \u00e8 pi\u00f9 intensa la loro diffusione.\nDescrizione.\nSono piante succulente di forme globulari o cilindriche, nane e molto simili agli \"Echinopsis\". Hanno una struttura costonata, spinosa e una abbondante fioritura fatta di fiori piuttosto grandi e colorati.\nTassonomia.\nIl genere comprende le seguenti specie:\nColtivazione.\nQuesto tipo di pianta cactacea va invasata con terra grassa mista a sabbia piuttosto grossolana ed esposta al sole, mentre in inverno la temperatura non deve essere inferiore ai 4\u00a0\u00b0C; se la sua terra \u00e8 mantenuta asciutta pu\u00f2 sopportare anche repentini abbassamenti di temperatura.\nIn estate le Lobivia vanno bagnate regolarmente mentre in inverno vanno tenute a secco. La loro riproduzione viene fatta per seme, il quale va interrato in sabbia e coperto poi con una campana di vetro fino a quando non iniziano a spuntare i germogli. Il periodo ideale per la semina \u00e8 la primavera ad una temperatura di circa 25\u00a0\u00b0C. \nContestualmente, la moltiplicazione della pianta avviene per mezzo dei polloni che, una volta tagliati dalla pianta e fatti asciugare, si faranno radicare in sabbia appena umida; si dovr\u00e0 poi aver cura di fare asciugare, in modo che non marcisca, anche la parte tagliata dalla pianta madre."}
{"id": "8832", "revid": "483325", "url": "https://it.wikipedia.org/wiki?curid=8832", "title": "Mentha", "text": "Mentha \u00e8 un genere di piante spermatofite dicotiledoni della famiglia delle Lamiaceae.\nEtimologia.\nIl nome \"Menta\" per una pianta \u00e8 stato usato per la prima volta da Gaio Plinio Secondo (Como, 23 \u2013 Stabiae, 25 agosto 79), scrittore, ammiraglio e naturalista romano, e (secondo una delle tante mitologie su questo nome) deriva dal nome greco \"\u039c\u03af\u03bd\u03b8\u03b7\" (Minthe o Myntha) di una ninfa dei fiumi sfortunata, figlia del dio Cocito (ma \u00e8 anche il nome di un fiume mitologico), che \u00e8 stata trasformata in un'erba da Persefone perch\u00e9 amante di Dite.\nSecondo un'altra versione la ninfa era amata dal dio degli Inferi Ade e venne trasformata in pianta da Persefone, moglie di Ade.\nIl nome scientifico del genere fu definito da Linneo nella pubblicazione \"Species Plantarum\" del 1753.\nDescrizione.\nLe piante di questo genere arrivano ad una altezza di . I portamenti variano da erbacei annuali (raramente) o perenni a subarbustivi o arbustivi. La forma biologica prevalente \u00e8 emicriptofita scaposa (H scap), ossia in generale sono piante erbacee, a ciclo biologico perenne, con gemme svernanti al livello del suolo e protette dalla lettiera o dalla neve e sono dotate di un asse fiorale eretto e spesso privo di foglie. Raramente \u00e8 presente anche la forma biologica emicriptofita reptante (H rept). Queste piante in genere sono pubescenti per peli semplici e diritti, ma anche per peli ghiandolosi. Sono presenti sostanze aromatiche (oli eterei) contenute all'interno di peli ghiandolari. Tutte le piante sono fortemente aromatiche, dal tipico sapore pungente e piccante, ma con ben definite sfumature che possono essere percepite anche tra una e l'altra popolazione. Spesso sono presenti forme ginodioiche.\nRadici.\nLe radici sono secondarie da rizoma, il quale pu\u00f2 essere strisciante.\nFusto.\nLa parte aerea del fusto \u00e8 ascendente con la superficie pi\u00f9 o meno pubescente e striata. Il fusto ha una sezione quadrangolare a causa della presenza di fasci di collenchima posti nei quattro vertici, mentre le quattro facce sono concave.\nFoglie.\nLe foglie sono sessili (soprattutto quelle superiori) ma anche picciolate (quelle basali) e sono disposte in verticilli alternati a 2 a 2 in modo opposto. La lamina, semplice, \u00e8 oblunga con forme da lanceolate a ellittiche; l'apice \u00e8 acuto e i bordi sono seghettati, dentati o crenati. La superficie \u00e8 percorsa da semplici nervature poco sporgenti e ricoperta da peli semplici; il colore in genere \u00e8 verde brillante. Le stipole sono assenti. \nInfiorescenza.\nLe infiorescenze, posizionate all'apice del fusto o all'ascella delle foglie intermedie, sono formate da numerosi fiori raccolti o in una spiga apicale a forma piramidale appuntita oppure in forme globulari. Il numero dei verticilli floreali varia da 1 - 2 fino a 6 (possono essere presenti pi\u00f9 verticillastri inferiori distanziati). Ogni verticillo pu\u00f2 essere (oppure no) sotteso da una coppia di brattee con forme da lanceolate a lineari. I fiori sono quasi sessili o brevemente pedicellati, sono simpetali e pi\u00f9 o meno irregolari, sono inoltre piccoli. La fioritura avviene in piena estate e prosegue fino all'autunno, e parte dal basso verso l'alto. \nFiore.\nI fiori sono ermafroditi (ma anche solo femminili), zigomorfi, tetrameri (4-ciclici), ossia con quattro verticilli (calice \u2013 corolla \u2013 androceo \u2013 gineceo) e pentameri (5-meri: la corolla e il calice - il perianzio - sono a 5 parti). I fiori sono proterandri (protezione contro l'autoimpollinazione).\nFrutti.\nIl frutto \u00e8 uno schizocarpo composto da 4 nucule con forme da ovoidi a cilindroidi con la superficie da liscia a rugosa. La deiscenza \u00e8 basale o laterale.\nDistribuzione e habitat.\nLe specie di questo gruppo crescono in modo massiccio in tutta Europa, in Asia e in Africa e prediligono sia le posizioni in pieno sole che la mezza ombra, ma possono resistere anche a basse temperature. \nDelle otto specie presenti sul territorio italiano, sei si trovano nell'arco alpino. La tabella seguente mette in evidenza alcuni dati relativi all'habitat, al substrato e alla distribuzione delle specie alpine.\nTassonomia.\nLa famiglia di appartenenza del genere (Lamiaceae), molto numerosa con circa 250 generi e quasi 7000 specie, ha il principale centro di differenziazione nel bacino del Mediterraneo e sono piante per lo pi\u00f9 xerofile (in Brasile sono presenti anche specie arboree). Per la presenza di sostanze aromatiche, molte specie di questa famiglia sono usate in cucina come condimento, in profumeria, liquoreria e farmacia. La famiglia \u00e8 suddivisa in 7 sottofamiglie: il genere \"Mentha\" \u00e8 descritto nella trib\u00f9 Mentheae (sottotrib\u00f9 Menthinae) appartenente alla sottofamiglia Nepetoideae.\nIl genere \"Mentha\" \u00e8 di difficile circoscrizione in quanto la maggior parte delle sue specie sono poliploidi (con alti numeri cromosomici) e facilmente si ibridano tra di loro (ibridazione interspecifica). Inoltre sono piante molto variabili che si adattano facilmente alla situazione e alla natura del luogo dove crescono. Delle centinaia di specie descritte, almeno per l'areale Centro-Europeo (e quindi italiano), possono essere considerate \"principali\" solamente le seguenti cinque specie sessuali: \"M. arvensis\", \"M. aquatica\", \"M. spicata\", \"M. longifolia\" e \"M. suaveolens\". Mentre queste specie sono molto variabili, gli ibridi da esse generate sono invece pi\u00f9 stabili con una riproduzione soprattutto per via vegetativa (molti sono sterili). Specifici studi fatti sulle specie, variet\u00e0 e ibridi del genere hanno dimostrato come sia difficile circoscrivere i vari gruppi anche se i vari incroci e re-incroci a volte hanno generato una scia di entit\u00e0 ben caratterizzate sul piano morfologico, dette \"notomorfi\".\nAl di l\u00e0 della \"tassonomia ufficiale\" in Italia, soprattutto ad uso della farmaceutica e dell'industria estrattiva, ma anche del giardinaggio si usa suddividere il genere in quattro sezioni:\nPer le specie di questo gruppo sono presenti i seguenti numeri cromosomici: 2n = 18, 20, 24, 36, 40, 42, 48, 54, 60, 66, 72, 78, 84, 90, 96, 108, 120, 132.\nFilogenesi.\nDa un punto di vista filogenetico, studi basati sulle sequenze del DNA del cloroplasto dimostrano che il genere cos\u00ec come \u00e8 descritto attualmente potrebbe essere monofiletico. Tuttavia altre ricerche pi\u00f9 recenti indicano che il genere \u00e8 parafiletico (ossia nella circoscrizione tradizionale del genere non sono compresi tutti i discendenti dal progenitore comune di \"Mentha\").\nLa struttura interna del genere \u00e8 organizzata in alcune sezioni che diversi Autori hanno circoscritto variamente. Nel cladogramma a lato \u00e8 indicata l'attuale struttura filogenetica del genere evidenziando anche le varie sezioni definite tradizionalmente.\nAll'interno della sottotrib\u00f9 Menthinae il genere occupa una posizione centrale tra i generi \"Clinopodium\", \"Ziziphora\", \"Bystropogon\", \"Cyclotrichium\" e il clade New World clade.\nSpecie spontanee italiane.\nPer meglio comprendere ed individuare le varie specie del genere (solamente per le specie spontanee della flora italiana) l\u2019elenco seguente utilizza in parte il sistema delle chiavi analitiche (vengono cio\u00e8 indicate solamente quelle caratteristiche utili a distingue una specie dall'altra).\nTabella degli ibridi.\nLa tabella seguente evidenzia i principali rapporti di ibridazione delle mente italiane:\nSpecie Euro-mediterranee.\nIn Europa e nell'areale del Mediterraneo sono presenti le seguenti 10 specie (comprese quelle presenti sul territorio italiano):\nElenco delle specie.\nElenco completo delle specie di \"Mentha\" compresi gli ibridi riconosciuti:\nSinonimi.\nL'entit\u00e0 di questa voce ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nColtivazione.\nDi facile coltivazione, predilige una zona poco ombrosa e umida.\nLa moltiplicazione avviene per talea, oppure per divisione dei cespi, a fine settembre. Alla base della pianta si formano degli \"stoloni\" da cui hanno origine nuovi germogli che verranno usati per rinnovare le colture. Se coltivata in zone di scarsa umidit\u00e0, la pianta guadagner\u00e0 in ricchezza di essenza ma perder\u00e0 in sviluppo.\nLa pianta della menta \u00e8 facilmente attaccata da funghi parassiti (\"Puccinia menthae\"); i suoi steli e le foglie si riempiono di rigonfiamenti e puntini rossastri che poi si evolvono in macchioline nerastre, le piante infette vanno eliminate e bruciate. Viene, inoltre, attaccata dalle lumache che ne sono ghiotte.\nLa raccolta della menta viene fatta quando la pianta \u00e8 completamente fiorita e portata nelle apposite distillerie, mentre per uso domestico viene essiccata in luogo fresco e arieggiato.\nUso alimentare.\nOgni specie o ibrido ha differenti usi alimentari. Mentre la menta piperita, di gusto rinfrescante trova applicazione in caramelle e gomme da masticare, la Mentha pulegium, ad esempio viene indicata nelle preparazioni a base di carne."}
{"id": "8833", "revid": "1812835", "url": "https://it.wikipedia.org/wiki?curid=8833", "title": "Antimateria", "text": "In fisica, lantimateria \u00e8 la materia costituita da antiparticelle, corrispondenti per massa alle particelle della materia ordinaria, ma aventi alcuni numeri quantici, come ad esempio la carica elettrica, di segno opposto. Le leggi che governano le combinazioni di antiparticelle a formare gli antielementi (o antiatomi) e le antimolecole sono simmetriche a quelle che governano la materia.\nQuando una particella e un'antiparticella vengono a contatto si assiste al fenomeno dell'annichilazione, ovvero si ha la trasformazione della materia coinvolta in radiazione elettromagnetica sotto forma di fotoni ad alta energia (raggi gamma), oppure le particelle coinvolte si trasformano in altre coppie di particelle-antiparticelle, in ogni caso tali che la somma dell'energia totale, precedente e seguente l'evento, rimanga costante, in accordo al principio di conservazione della massa-energia. In determinate condizioni particelle e antiparticelle possono originare per tempi brevissimi particelle instabili, come i mesoni, o un atomo esotico, come il positronio.\nSebbene si ritenga che in origine materia e antimateria si equivalessero, nell'universo attuale \u00e8 rilevabile antimateria in quantit\u00e0 esigua, di cui una parte prodotta dagli esperimenti, in tempi brevissimi annichilata dalla materia. La ragione che ha portato alla prevalenza della materia \u00e8 oggetto di attivo studio.\nStoria.\nIl termine antimateria fu usato per la prima volta nel 1898 da Arthur Schuster in due lettere inviate alla rivista \"Nature\", nelle quali speculava sulla possibile esistenza di un sistema solare costituito di antimateria in cui anche la gravit\u00e0 era di segno opposto, cio\u00e8 repulsiva.\nLa prima serie di ipotesi dell'esistenza dell'antimateria fu nel 1928 da parte del fisico Paul Dirac, che dedusse l'esistenza dell'antiparticella dell'elettrone, dotata di carica positiva, quale soluzione della versione relativistica dell'equazione di Schr\u00f6dinger, detta appunto equazione di Dirac. Nel 1932 Carl David Anderson diede la conferma sperimentale dell'esistenza dell'antielettrone e lo chiam\u00f2 positrone, contrazione di \"positive electron\". Charles Janet nel 1929 immagin\u00f2 addirittura una tavola periodica degli elementi costituita di antimateria.\nNel 1955 i fisici Emilio Segr\u00e8 e Owen Chamberlain scoprirono l'antiprotone al Bevatron e nel 1959 ricevettero il premio Nobel per la fisica grazie a questa scoperta. L'anno successivo al Bevatron veniva scoperto anche l'antineutrone, dal gruppo guidato da Oreste Piccioni.\nNel 1965, al CERN di Ginevra con l'acceleratore di particelle PS (Proton Synchrotron), il gruppo di ricerca condotto da Antonino Zichichi produsse il primo nucleo di antideuterio\n, contemporaneamente al Brookhaven National Laboratory a New York con l'AGS (\"Alternating Gradient Synchrotron\").\nNel 1978 ricercatori italiani e francesi guidati da Giorgio Giacomelli scoprirono nuclei di antitrizio (un antiprotone e due antineutroni) e di antielio 3 (due antiprotoni e un antineutrone). Con l'acceleratore di Serpukhov scienziati russi ottennero risultati analoghi.\nNel 1980 fu ottenuta la prima dimostrazione delle propriet\u00e0 ondulatorie dell'antimateria per mezzo di diffrazione di positroni.\nNel 1997 al CERN ricercatori svizzeri, italiani, inglesi, danesi, giapponesi e brasiliani, nell'ambito della collaborazione ATHENA (\"ApparaTus for High precision Experiments with Neutral Antimatter\"; in italiano: apparato per esperimenti di alta precisione con antimateria neutra), crearono i primi atomi di anti-idrogeno, in numero di circa 50.000. La stessa collaborazione riusc\u00ec a sintetizzare il protonio, un atomo instabile composto da un protone e da un antiprotone.\nIl 17 novembre 2010 nel corso dell'esperimento ALPHA, i ricercatori del CERN di Ginevra imprigionarono per la prima volta 38 atomi di anti-idrogeno per alcuni decimi di secondo.\nNel 2011 il pi\u00f9 grande nucleo (anti-elio 4, particella \"alfa\") di antimateria mai catturato al mondo venne imprigionato nei Brookhaven National Laboratory.\nIl 4 giugno 2011, sempre nel corso dell'esperimento ALPHA, i ricercatori del CERN riuscirono a creare e intrappolare circa 300 atomi di anti-idrogeno per il tempo record di 1.000 secondi (oltre 16 minuti): 5.000 volte pi\u00f9 a lungo rispetto al tempo ottenuto dallo stesso esperimento a novembre.\nNel 2011 tramite il satellite Fermi Gamma-ray Space Telescope, la NASA ha rilevato che in alcuni temporali tropicali al di sopra di 15\u00a0km dalla superficie terrestre, il flusso di elettroni, scontrandosi con le molecole dell'aria, produce raggi gamma (i cosiddetti Terrestrial Gamma Ray Flash) che scontrandosi a loro volta con gli elettroni dell'atmosfera producono piccole quantit\u00e0 di positroni.\nNel gennaio 2014 al CERN, l'esperimento ASACUSA \u00e8 riuscito a produrre il primo fascio di anti-idrogeno e successivamente \u00e8 riuscito a identificare 80 atomi a 2,7 metri di distanza dal punto di produzione.\nNel 2018 \u00e8 stato ottenuto il primo esperimento di interferometria quantistica di antimateria dal gruppo guidato da M. Giammarchi al Laboratorio positroni di R. Ferragut del Politecnico di Milano\nProduzione dell'antimateria.\nIn fisica delle particelle il processo di produzione di coppia o creazione di coppia elettrone-positrone \u00e8 una reazione in cui un raggio gamma interagisce con la materia convertendo la sua energia in materia e antimateria. Se un fotone gamma altamente energetico (ci vuole un'energia notevole per generare la materia, in base alla legge di Einstein di conversione tra materia ed energia, E = mc\u00b2) va a impattare contro un bersaglio, subisce un urto anelastico materializzando la propria energia, e producendo una coppia di particelle composta da un elettrone (materia) e un positrone (antimateria).\nDifferenze tra materia e antimateria.\nLe particelle e le antiparticelle vengono descritte da un unico oggetto matematico, cio\u00e8 un campo quantizzato. L'unione tra relativit\u00e0 ristretta e meccanica quantistica porta necessariamente alla distinzione di componenti ad energia positiva e negativa per il campo. Una volta quantizzato il campo (le tecniche per procedere alla quantizzazione vanno sotto il nome generico di seconda quantizzazione) l'energia e la quantit\u00e0 di moto dei campi \u00e8 data, rispettivamente, dalla somma delle energie, o delle quantit\u00e0 di moto, delle particelle e delle antiparticelle del sistema, nel modo seguente:\ndove abbiamo indicato con formula_3 l'energia del campo, con formula_4 il suo impulso e con formula_5 e formula_6, rispettivamente, gli operatori che forniscono il numero di particelle e antiparticelle con impulso formula_7. Analogamente la carica del campo \u00e8 proporzionale alla differenza degli operatori numero: se una particella ha una certa carica, la sua antiparticella ha la carica di segno opposto. Per esempio, i leptoni carichi (elettroni, muoni e tau) hanno una carica negativa pari a -\"e\", mentre le loro antiparticelle (positroni, antimuoni e antitau) hanno carica +\"e\".\nCome si vede, matematicamente non c'\u00e8 alcuna differenza tra particelle e antiparticelle, a parte il segno della carica, che \u00e8 per\u00f2 convenzionale, quindi un universo costituito di antiprotoni, antineutroni e positroni sarebbe comunque stabile. Uno dei problemi irrisolti della cosmologia \u00e8 giustificare il fatto che l'universo sia composto per la maggior parte di particelle: naturalmente il nome \"particella\" e \"antiparticella\" \u00e8 puramente convenzionale, quindi in realt\u00e0 la domanda si formula meglio domandando il motivo per cui sono presenti decisamente pi\u00f9 particelle \"di un tipo\" piuttosto che \"dell'altro\". Questo pu\u00f2 essere giustificato dal fatto che alcuni \"anti-atomi\" hanno una vita relativamente pi\u00f9 breve rispetto a quella degli atomi.\nEsistenza dell'antimateria.\nL'antimateria prodotta naturalmente in piccolissimi quantitativi nei processi astronomici pi\u00f9 energetici (i \"raggi cosmici\" che giungono in ogni istante anche sulla Terra) o prodotta nei laboratori di fisica delle particelle ha vita breve e non pu\u00f2 essere immagazzinata per tempi significativi, in quanto si annichila al primo contatto con la materia. Questo processo accade in ogni istante quando l'antimateria proveniente dai raggi cosmici collide con le molecole dell'atmosfera terrestre. Il processo in questione ha una efficienza del 100% e libera fotoni di altissima energia, cio\u00e8 raggi gamma. Contenitori magnetici specifici hanno permesso di conservare alcune antiparticelle portandone quasi allo zero assoluto la temperatura, ci\u00f2 che ne \"ferma\" il moto mantenendole anche per minuti o ore. In base alle attuali conoscenze, non esistono quantit\u00e0 significative di antimateria in tutto l'universo.\nBig Bang e annichilazione.\nSecondo la teoria del Big Bang, nell'universo iniziale materia e antimateria sarebbero dovute essere presenti in proporzioni uguali e di conseguenza avrebbero dovuto dare luogo a un immediato processo di annichilazione che avrebbe fatto scomparire l'intero universo neoformato. Poich\u00e9 questo non corrisponde alla realt\u00e0 che osserviamo, si ritiene che un leggero squilibrio in favore della materia (forse causato da una violazione della simmetria CP) abbia fatto s\u00ec che quest'ultima non venisse completamente annichilata, rendendo possibile la formazione dell'universo in cui viviamo attraverso il processo della bariogenesi. Nuovi e pi\u00f9 dettagliati sviluppi su questi aspetti, che coinvolgono le alte energie in gioco nei primi istanti dell'universo primordiale, sono attesi dagli esperimenti programmati al Large Hadron Collider del CERN di Ginevra.\nIpotesi della gravit\u00e0 inversa.\nNel mondo scientifico si ritiene possibile anche un'altra ipotesi: la gravit\u00e0 inversa. Secondo alcune teorie la quantit\u00e0 di materia e di antimateria prodotta all'origine dell'universo era perfettamente bilanciata, ma la materia e l'antimateria presto si allontanarono a causa di una sorta di \u201crepulsione gravitazionale\u201d (vedi Interazione gravitazionale dell'antimateria).\nPer comprendere questo fenomeno possiamo prendere una formula di fisica classica ben nota, la legge della gravitazione universale di Newton:formula_8 Se assumiamo che l'antimateria possieda una massa negativa e la materia una massa positiva si capisce come nel caso di gravitazione tra due corpi o due anti-corpi la forza gravitazionale risulti positiva, ossia attrattiva, ma quando si ha una gravitazione tra un corpo e un anti-corpo il prodotto tra le due masse sar\u00e0 negativo e dunque la forza gravitazionale provocher\u00e0 una repulsione reciproca. L'antimateria sarebbe quindi semplicemente confinata in una porzione di universo separata dalla nostra e non si potrebbe avvicinare a causa della repulsione gravitazionale. Ci\u00f2 che pi\u00f9 \u00e8 interessante in questa teoria \u00e8 che, oltre al mistero dell'assenza dell'antimateria, spiegherebbe anche l'espansione accelerata dell'universo senza ricorrere all'Energia oscura. Alla dimostrazione di queste teorie lavora il progetto AEgIS all'opera al CERN di Ginevra (CH) gestito in collaborazione con l'IIF e il Politecnico di Milano. La maggior parte dei fisici ritiene per\u00f2 che l'interazione fra materia e antimateria sia sempre di tipo attrattivo.\nJohn G. Cramer, del dipartimento di Fisica dell'Universit\u00e0 di Washington e Wilfred J. Bratihwaite dell'Universit\u00e0 del Texas hanno definito un metodo per rilevare e distinguere galassie e stelle di antimateria da quelle costituite da materia grazie all'elicit\u00e0 dei fotoni cosmici.\nApplicazioni dell'antimateria.\nL'antimateria ha anche un'applicazione tecnologica: la tomografia a emissione di positroni, o PET, uno strumento di diagnostica medica che utilizza l'emissione di positroni di un radioisotopo a rapido decadimento, introdotto nell'organismo coniugato con una sostanza metabolicamente attiva. La superiore attivit\u00e0 metabolica dei tessuti alterati, ad esempio quelli tumorali, determina una maggior concentrazione della sostanza, con pi\u00f9 numerosi processi di annichilazione positrone-elettrone e conseguente maggiore liberazione di energia sotto forma di fotoni, evidenziata da un apparecchio rivelatore. La PET pu\u00f2 essere associata a un'indagine TAC (PET-TC), ottenendo contemporaneamente informazioni metabolico-funzionali e morfologiche. Sono stati fatti anche studi su un utilizzo di antiparticelle in radioterapia.\nAntimateria come fonte di energia.\nSe una parte di antimateria si annichilisce a contatto con della materia ordinaria, tutta la massa delle particelle e antiparticelle annichilate viene convertita in energia. Questo processo permetterebbe di ottenere enormi quantit\u00e0 di energia da quantit\u00e0 molto piccole di materia e antimateria, al contrario di quanto avviene invece per le reazioni nucleari e chimiche, dove a parit\u00e0 di massa di combustibili utilizzati viene prodotta una quantit\u00e0 di energia molto pi\u00f9 piccola. La reazione di 1 kg di antimateria con 1\u00a0kg di materia produce 1,8\u00d71017 J di energia (in base all'equazione \"E=mc\u00b2\"). Per contro, bruciare 1\u00a0kg di petrolio fornisce 4,2\u00d7107 J, mentre dalla fusione nucleare di 1\u00a0kg di idrogeno con un altro kg di idrogeno si otterrebbero 2,6\u00d71015 J. In altre parole, l'annichilazione della materia con l'antimateria produce circa 70 volte l'energia prodotta dalla fusione nucleare dell'idrogeno in elio e quattro miliardi di volte l'energia prodotta dalla combustione del petrolio.\nA livello teorico, dato che l'energia prodotta dall'annichilimento materia/antimateria \u00e8 nettamente superiore a quella prodotta da altri sistemi propulsivi, il rapporto tra peso del carburante e spinta prodotta sarebbe estremamente vantaggioso. L'energia ottenibile dalla reazione di pochi grammi di antimateria con altrettanti di materia sarebbe sufficiente a portare una piccola navicella spaziale sulla Luna. Tuttavia, generare un singolo atomo di antimateria \u00e8 immensamente difficile e dispendioso, di conseguenza non la si pu\u00f2 considerare una fonte di energia. Per produrre antimateria sono necessari acceleratori di particelle ed enormi quantit\u00e0 di energia, molto superiori a quella rilasciata dopo l'annichilazione con la materia ordinaria, rendendo di fatto l'impresa energeticamente ed economicamente non conveniente. La cifra per produrre 10 milligrammi di positroni \u00e8 stata stimata in 250 milioni di dollari, equivalenti a 25 miliardi di dollari per grammo. La NASA fece una stima di 62.500 miliardi di dollari per produrre un grammo di antidrogeno, considerandolo quindi il materiale pi\u00f9 costoso da produrre. Secondo le stime del CERN, la produzione di un miliardesimo di grammo di antiparticelle (il quantitativo utilizzato negli esperimenti) \u00e8 costato alcuni milioni di Franchi svizzeri.\nSe fosse possibile produrre e allo stesso tempo immagazzinare facilmente antimateria, il suo uso potrebbe estendersi anche allo smaltimento dei rifiuti compresi quelli a elevata tossicit\u00e0 come le scorie nucleari con grande produzione di energia. Tuttavia, a meno che non vengano scoperte fonti naturali di antimateria (la NASA ha anche valutato la possibilit\u00e0 di raccogliere con campi magnetici l'antimateria che si forma spontaneamente nelle fasce di van Allen attorno alla Terra o attorno ai grandi pianeti come Giove), il suo possibile sfruttamento rimarr\u00e0 una mera curiosit\u00e0 scientifica."}
{"id": "8834", "revid": "1934238", "url": "https://it.wikipedia.org/wiki?curid=8834", "title": "Mesone", "text": "In fisica delle particelle, i mesoni sono un gruppo di particelle subatomiche composte da un quark e un antiquark legati dalla forza forte.\nSono particelle instabili e decadono tipicamente in fotoni o in leptoni. Il quark e l'antiquark costituenti possono essere omogenei o di tipo diverso (ad es. cc o ud).\nIl primo mesone venne teorizzato nel 1935 da Hideki Yukawa come mediatore dell'interazione forte fra nucleoni e fu poi identificato sperimentalmente nel 1947 nei raggi cosmici (mesone Pi). Da allora numerosi mesoni sono stati osservati sperimentalmente, in particolare in esperimenti con acceleratori di particelle, e/o teorizzati come mediatori di processi di interazione forte.\nIl termine mesone nacque storicamente per indicare particelle con massa intermedia fra l'elettrone e il protone.\nCaratteristiche.\nI mesoni fanno parte della famiglia degli adroni e avendo spin intero sono bosoni. I mesoni pi\u00f9 leggeri agiscono a livello effettivo come mediatori della forza forte fra i nucleoni a brevi distanze e pi\u00f9 in generale svolgono un ruolo nei processi di interazione forte. Poich\u00e9 sono composti da quark, interagiscono con altre particelle sia tramite la forza debole che quella forte. I mesoni che hanno una carica elettrica netta partecipano anche all'interazione elettromagnetica a grandi distanze.\nI mesoni sono classificati secondo il loro contenuto in quark, il momento angolare totale, la parit\u00e0 e la coniugazione di carica. In base al contenuto di quark e alla simmetria di sapore, i mesoni sono divisi in multipletti di masse quasi degeneri. Ad esempio i tre pioni con carica elettrica positiva, negativa e neutra individuano un tripletto di isospin in cui le masse differiscono solo di circa il 3%.\nMentre nessun mesone risulta stabile, quelli di massa inferiore hanno comunque una vita media pi\u00f9 lunga che li rende pi\u00f9 facili da osservare nei raggi cosmici e da studiare negli acceleratori di particelle. Alcuni mesoni hanno una massa molto inferiore ai barioni, l'altro grande gruppo di adroni, e per questo motivo sono prodotti in grandi quantit\u00e0 nelle collisioni ad alta energia fra i nucleoni impiegate negli esperimenti moderni. Per esempio, il quark charm per la prima volta fu osservato nel mesone J/Psi (J/\u03c8) nel 1974, e il quark bottom nel mesone upsilon (\u03d2) nel 1977.\nNon tutti i mesoni hanno una corrispondente antiparticella (antimesone), dove i quark sono sostituiti dai loro corrispondenti antiquark e viceversa. Ad esempio, un pione positivo (\u03c0+) \u00e8 costituito da un quark up e un antiquark down; e la sua antiparticella corrispondente, il pione negativo (\u03c0\u207b), \u00e8 costituita da un antiquark up e un quark down. Il pione neutro \u03c00 \u00e8 invece costituito da una miscela simmetrica di quark ed antiquark, sicch\u00e9 l'antiparticella del \u03c00 \u00e8 il \u03c00 stesso.\nLista dei mesoni.\nLe tabelle elencano tutti i mesoni pseudoscalari (JP = 0\u2212) e vettori (JP = 1\u2212), sia osservati che solo previsti a livello teorico.\nI simboli riportati sono: I (\"isospin\"), J (\"operatore momento angolare totale\"), P (\"parit\u00e0\"), C (\"parit\u00e0 C\"), G (\"parit\u00e0 G\"), u (\"quark up\"), d (\"quark down\"), s (\"quark strange\"), c (\"quark charm\"), b (\"quark bottom\"), Q (\"carica\"), B (\"numero barionico\"), S (\"stranezza\"), C (\"charmness\"), e B\u2032 (\"bottomness\"), oltre a numerose particelle subatomiche.\nPer le antiparticelle corrispondenti \u00e8 sufficiente modificare i quark in antiquark, mutando i segni di Q, B, S, C, e B\u2032. Le particelle con il simbolo \u2020 accanto al nome sono state previste dal modello standard ma non sono ancora state osservate. I valori contrassegnati in rosso non sono stati fermamente stabiliti tramite esperimenti, ma sono previsti dal modello a quark e sono coerenti con le misure.\nMesoni pseudoscalari.\n[a] Costituzione (\"makeup\") inesatta a causa della masse \"diverse da zero\" dei quark.[b] Il PDG riporta la larghezza di risonanza (\u0393). Qui invece viene data la conversione di \u03c4\u00a0=\u00a0\u0127/\u0393.[c] Autostato (\"eigenstate\") forte. Nessuna durata di vita definita[d] La massa di K\u2070L e di K\u2070S sono date come quella di K\u2070. Tuttavia, si sa che esiste una differenza tra le masse di K\u2070L e K\u2070S dell'ordine di 2,2\u00d710\u221211 MeV/c2.[e] Autostato debole. La composizione viene a mancare del piccolo termine della violazione del CP.\nMesoni vettori.\n[f] Il PDG riporta la larghezza di risonanza (\u0393). Qui invece viene data la conversione di \u03c4\u00a0=\u00a0\u0127/\u0393.[g] L'esatto valore dipende dal metodo usato. Vedi la sezione dei riferimenti per ulteriori dettagli."}
{"id": "8837", "revid": "125732392", "url": "https://it.wikipedia.org/wiki?curid=8837", "title": "Kaone", "text": "I kaoni sono mesoni caratterizzati dal numero quantico della stranezza.\nDescrizione.\nI kaoni neutri secondo il modello standard sono costituiti da miscele simmetriche ed antisimmetriche delle combinazioni di quark down-antistrange e antidown-strange. I kaoni carichi sono mesoni e si ritiene che abbiano una composizione di quark up-antistrange per i kaoni positivi e antiup-strange per i kaoni negativi. Il tempo di decadimento \u00e8 di circa 10\u22128\u00a0s.\nI tempi di decadimento di questo ordine di grandezza indicano un decadimento per interazione debole. Nessuno dei prodotti di decadimento ha un quark strange, violando cos\u00ec la legge di conservazione della stranezza (strangeness) e non possono quindi procedere per interazione forte.\nDescrivere i kaoni neutri \u00e8 molto pi\u00f9 complicato. Esistono due versioni di questa particella, con la stessa massa, ma con tempi di decadimento differenti. Il primo si chiama K-zero-breve, l'altro si chiama K-zero-lungo. Queste due particelle sono considerate come combinazioni di quark down-antistrange e antidown-strange rispettivamente. Queste particelle decadono in pioni tramite scambio di due bosoni W.\nI kaoni neutri sono importanti, dal punto di vista storico, per il loro ruolo nell'avanzamento della comprensione dei processi che coinvolgono i quark.\nQuando Rochester e Butler scoprirono la particella con breve tempo di decadimento ora nota come kaone neutro nel 1946, lo fecero osservando una caratteristica traccia a \"V\" in una camera a nebbia. Il kaone neutro non lascia tracce nella camera a nebbia, quindi la traccia a \"V\" del pione rivelava la sua presenza prima del decadimento.\nViolazione di simmetrie.\nAlla fine degli anni 1940, vennero scoperti due decadimenti per due mesoni strani carichi:\nLa parit\u00e0 intrinseca del pione \u00e8 -1 e la parit\u00e0 \u00e8 una quantit\u00e0 moltiplicativa, quindi i due prodotti hanno parit\u00e0 diversa, perci\u00f2 si pensava che i mesoni iniziali fossero due particelle distinte. Tuttavia nonostante le misurazioni sempre pi\u00f9 precise, non si trov\u00f2 alcuna differenza tra le masse e le vite medie, e ci\u00f2 portava a pensare che fossero la stessa particella. Questo fatto prende il nome di puzzle \u03c4\u2013\u03b8.\nI fisici teorici Lee e Yang proposero nel 1956 che la parit\u00e0 non dovesse essere conservata in caso di decadimento da interazione debole (invece si conserva per interazione forte ed elettromagnetica). Nel 1956 Wu progett\u00f2 l'esperimento che prende il suo nome e mostr\u00f2 questa violazione della conservazione della parit\u00e0, nel decadimento beta del cobalto-60. Si dimostr\u00f2 che le particelle \u03c4 e \u03b8 fossero effettivamente la stessa particella e nello specifico, il K+. \nAnche con la violazione della parit\u00e0 si pensava che la combinazione di \"coniugazione di carica\" e parit\u00e0, avrebbe lasciato il sistema invariante (invarianza CP). Un esperimento di Cronin e Fitch del 1964 mostr\u00f2 che esisteva una piccola violazione dell'invarianza CP nel decadimento del kaone, e cos\u00ec il kaone ha giocato un ruolo centrale nella discussione di queste simmetrie a partire da allora."}
{"id": "8841", "revid": "287204", "url": "https://it.wikipedia.org/wiki?curid=8841", "title": "Tauone", "text": "La particella tau (o tauone, indicata con \"\u03c4\") \u00e8 una particella elementare con carica negativa e una massa di . Ad essa \u00e8 associata un'antiparticella ed un neutrino.\nClassificata tra i leptoni, \u00e8 una particella della materia di terza generazione che decade rapidamente via interazione debole in una particella stabile, in un tempo pari a . A causa della legge di conservazione del numero leptonico (l'oscillazione dei neutrini viola questa legge), un neutrino tauonico viene creato quando un tauone decade in un leptone pi\u00f9 leggero e in un antineutrino corrispondente (35% dei casi) o in uno o pi\u00f9 pioni (65% dei casi). Infatti, il tauone \u00e8 il solo leptone che pu\u00f2 decadere in adroni. Fatta eccezione per la sua massa pi\u00f9 grande e per la sua instabilit\u00e0, il tauone \u00e8 identico all'elettrone.\nStoria.\nLa particella tau fu scoperta in degli esperimenti condotti tra il 1974 e il 1977 da Martin Lewis Perl e dai suoi colleghi allo SLAC. Grazie ad essi gli fu conferito il premio Nobel nel 1995, che condivise con Frederick Reines. Quest'ultimo vinse il premio per la scoperta del neutrino.\nAtomi esotici.\nSi prevede che il tauone possa formare atomi esotici come altre particelle subatomiche cariche. Uno di questi, detto \"tauonio\" in analogia con il muonio, sarebbe composto da un antitauone e un elettrone.\nUn altro \u00e8 l'atomo onio composto da un tauone e da un antitauone; \u00e8 detto \"vero tauonio\" ed \u00e8 difficile da individuare perch\u00e9 il tauone ha un tempo di vita estremamente breve alle basse energie (non-relativistiche) necessarie per formare questo atomo. La sua individuazione \u00e8 importante per l'elettrodinamica quantistica."}
{"id": "8846", "revid": "79968", "url": "https://it.wikipedia.org/wiki?curid=8846", "title": "Gravitone", "text": "Il gravitone \u00e8 un'ipotetica particella elementare responsabile della trasmissione della forza di gravit\u00e0 in diversi modelli teorici che mirano a unificare i fenomeni gravitazionali con quelli quantistici, in quella che viene definita gravit\u00e0 quantistica. Non esistono allo stato attuale dati sperimentali a favore della sua esistenza.\nTeoria.\nDato il grande successo dei quanti nel descrivere le forze fondamentali, \u00e8 sembrato naturale che lo stesso metodo potesse funzionare bene anche sulla gravit\u00e0. Secondo alcune teorie il movimento di un corpo produrrebbe un segnale di informazione che impiega un tempo rapidissimo, ma comunque non nullo, per arrivare all'altra massa interagente (secondo la relativit\u00e0 ristretta sarebbe uguale alla velocit\u00e0 della luce) e adeguare la forza di gravit\u00e0 alla nuova distanza fra i due corpi. Secondo altri punti di vista, come il Teorema di non-localit\u00e0 di Bell, fra due masse e relativi gravitoni esisterebbe un legame permanente fuori dal continuo spaziotemporale. \nNelle varie teorie i gravitoni devono esercitare sempre una forza attrattiva e agire a qualsiasi distanza in accordo con le caratteristiche della gravit\u00e0. Dal punto di vista quantistico queste caratteristiche definiscono un bosone con spin 2 e massa a riposo zero che definisce un campo tensoriale. Nella gravit\u00e0 quantistica i gravitoni svolgerebbero lo stesso ruolo dei fotoni, i quanti del campo elettromagnetico, nell'ambito dell'elettrodinamica quantistica, dove vengono continuamente creati e distrutti da tutte le particelle cariche e interagendo con esse producono la familiare forza elettromagnetica.\nSono stati fatti molti tentativi di introdurre il gravitone, anche se la formalizzazione matematica non \u00e8 priva di ostacoli. Una teoria di questo tipo richiederebbe al gravitone di operare in maniera simile al fotone, ma contrariamente all'elettrodinamica, dove i fotoni agiscono direttamente solo sulle particelle cariche, i gravitoni dovrebbero interagire anche fra di loro oltre che con tutte le altre particelle. Ad oggi tutti i tentativi di creare una teoria quantistica coerente per la gravitazione si sono dimostrati problematici.\nLa rilevazione di un gravitone, qualora esistesse, si dimostrerebbe abbastanza problematica in quanto tali particelle interagirebbero molto debolmente. Si deve anche notare che una teoria della gravit\u00e0 quantistica non richiede necessariamente un gravitone; ."}
{"id": "8847", "revid": "125257631", "url": "https://it.wikipedia.org/wiki?curid=8847", "title": "Bosone di Higgs", "text": "Il bosone di Higgs \u00e8 un bosone scalare, elementare, massivo associato al campo di Higgs, che svolge un ruolo fondamentale nel Modello standard conferendo la massa alle particelle elementari. Inoltre il bosone di Higgs garantisce la consistenza della teoria, che, senza di esso, portava a un calcolo di probabilit\u00e0 maggiore di uno per alcuni processi fisici. \nFu teorizzato nel 1964 e rilevato per la prima volta nel 2012 negli esperimenti ATLAS e CMS, condotti con l'acceleratore LHC del CERN. Nel 2013 Peter Higgs e Fran\u00e7ois Englert sono stati insigniti del premio Nobel per la fisica per la sua scoperta.\nStoria.\nRisulta opportuno fare una distinzione fra meccanismo di Higgs e bosone di Higgs. Introdotto nel 1964, il meccanismo di Higgs fu teorizzato dal fisico britannico Peter Higgs e indipendentemente da Fran\u00e7ois Englert, Robert Brout (questi due studiosi lavorando su un'idea di Philip Anderson), Gerald Guralnik, C. R. Hagen e Thomas Kibble (tutti questi fisici, rimasti relativamente in ombra rispetto a Peter Higgs, sono stati premiati nel 2010 per il loro contributo), ma solo la pubblicazione di Higgs citava esplicitamente, in una nota finale, la possibile esistenza di un nuovo bosone. Egli aggiunse tale nota dopo che una prima stesura era stata rifiutata dalla rivista Physics Letters, prima di reinviare il lavoro alla Physical Review Letters. Il bosone e il meccanismo di Higgs furono successivamente incorporati nel Modello standard, in una descrizione della forza debole come teoria di gauge, indipendentemente da Steven Weinberg e Abdus Salam nel 1967.\nIl bosone di Higgs \u00e8 dotato di massa propria, il cui valore non \u00e8 previsto dal Modello standard. Misure indirette dalle determinazioni dei parametri elettrodeboli davano indicazioni che i valori pi\u00f9 probabili fossero comunque relativamente bassi, in un intervallo accessibile al Large Hadron Collider presso il CERN. Molti modelli supersimmetrici predicevano inoltre che il valore pi\u00f9 basso possibile della massa del bosone di Higgs fosse intorno a o meno, mentre la teoria d\u00e0 un limite massimo di circa ().\nRicerche dirette effettuate al LEP avevano permesso di escludere valori inferiori a . Al 2002 gli acceleratori di particelle avevano raggiunto energie fino a 115 GeV. Bench\u00e9 un piccolo numero di eventi registrati avrebbero potuto essere interpretati come dovuti ai bosoni di Higgs, le prove a disposizione erano ancora inconcludenti. A partire dal 2001 la ricerca del bosone di Higgs si era spostata negli Stati Uniti, studiando le collisioni registrate all'acceleratore Tevatron presso il Fermilab. I dati l\u00ec raccolti avevano consentito di escludere l'esistenza di un bosone di Higgs con massa compresa tra 160 e 170 GeV/c2.\nCome detto, ci si aspettava che LHC, che dopo una lunga pausa aveva iniziato a raccogliere dati dall'autunno 2009, fosse in grado di confermare l'esistenza di tale bosone. Il 13 dicembre 2011, in un seminario presso il CERN, veniva illustrata una serie di dati degli esperimenti ATLAS e CMS, coordinati dai fisici Fabiola Gianotti e Guido Tonelli, che individuavano il bosone di Higgs in un intervallo di energia fra i 124 e 126 GeV con una probabilit\u00e0 prossima al 99%. Bench\u00e9 tale valore fosse sicuramente notevole, la comunit\u00e0 della fisica delle particelle richiede che, prima di poter annunciare ufficialmente una scoperta, sia raggiunta una probabilit\u00e0 di errore dovuto al caso o valore-p (l'elemento imprevedibile principale \u00e8 rappresentato in questo caso da fluttuazioni quantistiche) non superiore allo 0,00006% (un valore di 5 in termini di deviazioni standard, indicate anche con la lettera greca sigma).\nIl 5 aprile 2012, nell'anello che corre con i suoi sotto la frontiera tra Svizzera e Francia, veniva raggiunta l'energia massima mai toccata di miliardi di elettronvolt (). Gli ulteriori dati acquisiti permettevano di raggiungere la precisione richiesta e il 4 luglio 2012, in una conferenza tenuta nell'auditorium del CERN, presente Peter Higgs, i portavoce dei due esperimenti, Fabiola Gianotti per l'esperimento ATLAS e Joseph Incandela per l'esperimento CMS, davano l'annuncio della scoperta di una particella compatibile con il bosone di Higgs, con una massa intorno ai 126,5 GeV/c2 per ATLAS e ai 125,3 GeV/c2 per CMS.\nLa scoperta veniva ufficialmente confermata il 6 marzo 2013, nel corso di una conferenza tenuta dai fisici del CERN a La Thuile. I dati relativi alle caratteristiche della particella sono tuttavia ancora incompleti. L'8 ottobre 2013 Peter Higgs e Fran\u00e7ois Englert sono stati insigniti del premio Nobel per la fisica per la scoperta del meccanismo di Higgs.\nDopo due anni di pausa tecnica, nel giugno 2015 LHC ha ripreso gli esperimenti con una energia di , avvicinandosi a quella massima prevista di 14\u00a0TeV e consentendo nuove misurazioni per il completamento delle caratteristiche del bosone di Higgs.\nBosone (campo) di Higgs e teoria elettrodebole.\nIl bosone di Higgs \u00e8 il quanto di uno dei componenti di un campo scalare complesso che \u00e8 il campo di Higgs. Come bosone scalare ha spin zero, \u00e8 la sua stessa antiparticella ed \u00e8 pari sotto un'operazione di simmetria CP.\nSecondo la teoria cosmologica prevalente, il campo di Higgs permea tutto lo spazio vuoto dell'universo in qualsiasi istante. Nei momenti iniziali (in termini del miliardesimo di secondo) dopo il Big Bang tale campo avrebbe sub\u00ecto un processo di condensazione tachionica, acquisendo un valore di aspettazione del vuoto non-zero che assumerebbe un ruolo fondamentale, innescando un \"meccanismo\" che d\u00e0 massa ai bosoni vettori W e Z e allo stesso bosone di Higgs (mentre il fotone rimane senza massa) e provocando di conseguenza la rottura spontanea della simmetria di gauge elettrodebole. Il meccanismo di Higgs cos\u00ec concepito \u00e8 il pi\u00f9 semplice in grado di dare massa ai bosoni di gauge, garantendo la compatibilit\u00e0 con le teorie di gauge.\nEntrando pi\u00f9 in dettaglio, il campo di Higgs consiste in realt\u00e0 di due campi complessi: doppietto di isospin debole (gruppo di simmetria SU(2)\"L\") e singoletto di ipercarica debole (gruppo U(1)\"Y\") con valore di ipercarica pari a +1; ne discende che il campo con terza componente di isospin debole +\u00bd ha carica elettrica +1, mentre l'altro (isospin -\u00bd) \u00e8 neutro. Assumendo, come gi\u00e0 accennato, che la componente reale del campo neutro, la cui particella corrisponde al bosone di Higgs, abbia un valore di aspettazione sul vuoto non nullo e generi di conseguenza una rottura di simmetria, i restanti tre campi reali (due dal campo carico e uno formato dalla parte immaginaria del campo neutro) sarebbero tre bosoni di Goldstone, per definizione privi di massa e scalari (cio\u00e8 a 1 grado di libert\u00e0). Ma dato che, per il meccanismo di Higgs, i campi di gauge sono accoppiati ai campi di Higgs tramite le derivate covarianti, i bosoni di Goldstone divengono le componenti longitudinali dei bosoni W+, W\u2212 e Z0, i quali, passando perci\u00f2 dai 2 ai 3 gradi di libert\u00e0 di polarizzazione, acquistano massa.\nCome gi\u00e0 detto, il Modello standard non predice il valore della massa del bosone di Higgs. Poich\u00e9 il valore individuato sperimentalmente \u00e8 compreso tra 115 e , la teoria risulta valida a tutte le scale di energia fino alla scala di Planck (). Il valore di energia pi\u00f9 elevato consentito dalla teoria in assenza del bosone di Higgs (o di qualche altro meccanismo di rottura della simmetria elettrodebole) sarebbe invece ipotizzabile intorno a 1,4 TeV; oltre questo punto il Modello standard diventerebbe inconsistente poich\u00e9 l'unitariet\u00e0 probabilistica risulterebbe violata in alcuni processi di scattering. In particolare lo scambio di bosoni di Higgs elimina l'andamento incoerente ad alte energie dell'ampiezza di probabilit\u00e0 nello scattering elastico delle componenti longitudinali di due bosoni W.\nBosone (campo) di Higgs e massa dei fermioni.\nDal meccanismo di Higgs deriva anche in modo diretto la massa dei leptoni. Il campo di Higgs sarebbe responsabile anche della massa dei quark attraverso l'estensione del \"meccanismo\" all'interazione di Yukawa: nel momento in cui il campo di Higgs, secondo la teoria, acquisisce un valore di aspettazione del vuoto non zero, determina, mantenendo sempre la compatibilit\u00e0 di gauge, rottura spontanea della simmetria chirale, con comparsa nella lagrangiana di un termine che descrive, in modalit\u00e0 di campo (senza quantificarla), la massa del fermione corrispondente. Rispetto al meccanismo di Higgs propriamente detto dell'interazione elettrodebole, i cui parametri hanno chiare interpretazioni teoriche, il \"meccanismo di Yukawa\" risulta essere molto meno predittivo in quanto i parametri di questo tipo di interazione risultano introdotti ad hoc nel Modello standard.\nModelli alternativi.\nSono stati sviluppati modelli in cui molte caratteristiche teoriche del settore di Higgs nel Modello standard possono essere riprodotte dall'introduzione di un settore extra dimensionale, o comunque da una estensione della simmetria elettrodebole. Tali modelli, che cercano di trovare alternative al meccanismo di Higgs, sono noti come modelli Higgsless.\nNella cultura di massa.\nIl bosone di Higgs \u00e8 divenuto noto al grande pubblico e ai media anche con la denominazione di \"Particella di Dio\", derivante dal titolo del libro di fisica divulgativa di Leon Lederman \"The God Particle: If the Universe Is the Answer, What Is the Question?\", pubblicato nel 1993. Tale titolo deriv\u00f2 da un cambiamento da parte dell'editore del soprannome di \"Goddamn particle\" (particella maledetta), originalmente scelto dall'autore in riferimento alla difficolt\u00e0 della sua individuazione. Higgs ha dichiarato di non condividere questa espressione, trovandola potenzialmente offensiva nei confronti delle persone di fede religiosa."}
{"id": "8848", "revid": "1812835", "url": "https://it.wikipedia.org/wiki?curid=8848", "title": "Bosoni W e Z", "text": "I bosoni W e Z sono i bosoni di gauge della interazione debole.\nIn quanto bosoni di gauge dotati di spin pari a 1, appartengono alla classe dei bosoni vettori. Vengono definiti anche \"bosoni vettori intermedi\" e \"astenoni\".\nPropriet\u00e0.\nEsistono due tipi di bosone W, uno con carica elettrica +1 e l'altro con carica -1 (in unit\u00e0 di carica elettrica elementare), e sono l'uno l'antiparticella dell'altro. \nIl bosone Z o (Z0) \u00e8 neutro.\nTutti e tre i bosoni sono molto massivi (circa 100 volte pi\u00f9 del protone) e hanno una vita media breve (3x10-25 s). La loro massa elevata rende ragione del corto raggio delle interazioni deboli (al contrario, l'interazione elettromagnetica ha raggio infinito perch\u00e9 il suo bosone, ovvero il fotone, \u00e8 privo di massa). I tre bosoni hanno tutti spin 1.\nI bosoni W, Z e l'interazione debole.\nI processi mediati da W+ e W- si dicono processi di corrente di carica debole in quanto i bosoni possono aumentare o diminuire di un'unit\u00e0 la carica elettrica della particella generata dal processo rispetto a quella della particella iniziale. Essi possono inoltre cambiare il sapore delle particelle coinvolte. I processi in cui interviene Z sono detti processi di corrente debole neutra e non implicano n\u00e9 un cambiamento di carica elettrica n\u00e9 di sapore.\nIl bosone W \u00e8 maggiormente conosciuto per il suo ruolo nelle reazioni nucleari, che avvengono tramite decadimento beta dei neutroni del nucleo atomico, per il quale un neutrone \u00e8 convertito in un protone con l'emissione di un elettrone (che in questo contesto \u00e8 detto particella \u03b2) e un antineutrino:\nformula_1\nIl neutrone e il protone non sono particelle fondamentali, bens\u00ec composte da tre quark; in particolare, il neutrone \u00e8 formato da due quark down e un quark up (ddu) e il protone da due quark up e un quark down (uud). A questo livello, il decadimento beta \u00e8 dato dunque da un quark d che cambia sapore e diventa un quark u, con l'emissione di un W-:\nil quale a sua volta decade immediatamente in un elettrone e un antineutrino elettronico:\nI processi che coinvolgono Z, lasciando inalterata la carica e il sapore delle particelle, sono di pi\u00f9 difficile osservazione e richiedono l'utilizzo di acceleratori di particelle e sofisticati rivelatori. La prima evidenza di processi di corrente neutra, ottenuta nella camera a bolle Gargamelle al CERN nel 1973, segue di quarant'anni le teorie sul decadimento beta.\nPredizione teorica dei bosoni W e Z.\nL'introduzione dei bosoni W e Z nelle teorie fisiche discende dal tentativo di costruire un modello per descrivere l'interazione debole che fosse simile all'efficace teoria dell'elettrodinamica quantistica (sviluppata negli anni cinquanta del Novecento per la descrizione dei processi elettromagnetici coerente con la meccanica quantistica) e che si riconducesse alla teoria di Fermi dell'interazione debole. Il culmine di questo sforzo si ebbe alla fine degli anni sessanta, quando Sheldon Glashow, Steven Weinberg e Abdus Salam proposero la teoria elettrodebole, che vede unificate in un'unica interazione la forza debole e quella elettromagnetica. Tale teoria, oltre a prevedere i bosoni W per mediare il decadimento beta, postulava un secondo bosone vettore, il bosone Z. I risultati del rivelatore Gargamelle al CERN furono la prima valida conferma della teoria elettrodebole.\nIl fatto che i bosoni W e Z siano molto massivi fu uno dei principali ostacoli allo sviluppo della teoria elettrodebole. Essa infatti \u00e8 una teoria di gauge SU(2)formula_4U(1), ma nelle teorie di gauge i bosoni sono senza massa, come accade per il fotone nell'elettrodinamica quantistica, descritta da una teoria di gauge U(1). Il modo in cui si genera una massa senza rinunciare alla simmetria di gauge della teoria \u00e8 detto rottura spontanea di simmetria e la pi\u00f9 accreditata spiegazione di questo processo \u00e8 il meccanismo di Higgs. Tale meccanismo prevede l'esistenza di un'ulteriore particella, il bosone di Higgs.\nLa combinazione della teoria di gauge SU(2)formula_4U(1) per l'interazione elettrodebole e del meccanismo di Higgs \u00e8 nota come modello di Glashow-Weinberg-Salam. Per questo lavoro, i tre fisici vinsero il Premio Nobel per la fisica nel 1979 e tale modello costituisce attualmente uno dei pilastri del Modello Standard.\nInterazione del bosone di Higgs.\nConsideriamo il gruppo di simmetria introdotto da Glashow: formula_6.\nPer effettuare una trasformazione di fase locale di tale gruppo, introduciamo una opportuna derivata covariante:\nformula_7\nApplichiamo semplicemente questa derivata al campo di Higgs definito come:\nformula_8\nformula_9\nDove formula_10 sono le matrici di Pauli, avendo definito i generatori del gruppo come\nformula_11\nQuesto comporta la rottura spontanea di simmetria di tutti e quattro i generatori del campo del vuoto:\nformula_12\nVogliamo invece che uno dei generatori non acquisti massa, quindi dobbiamo imporre che almeno uno dei generatori tra i quattro verifichi:\nformula_13\nquindi\nformula_14\nAvendo cos\u00ec ridefinito uno dei generatori, dobbiamo ridefinire anche le derivate covarianti e i parametri liberi g e g'. Lo facciamo introducendo un nuovo parametro:formula_15, l'angolo di Weinberg.\nI nuovi parametri saranno:\nformula_16\nEffettuiamo quindi una rotazione unitaria dei campi formula_17 e formula_18 in modo tale da ottenere che il bosone vettore che moltiplica il nuovo generatore formula_19, corrisponda proprio al fotone formula_20.\nformula_21\nformula_22\nOsservazioni dirette.\nL'osservazione diretta dei bosoni W e Z \u00e8 stata possibile solo in seguito alla costruzione di acceleratori abbastanza potenti da produrre queste particelle cos\u00ec massive. Il primo segnale di W si ebbe nel gennaio del 1983 grazie all'utilizzo dell'acceleratore SPS (Super Proton Synchrotron) del CERN durante gli esperimenti UA1 (condotto da Carlo Rubbia) e UA2, realizzati grazie agli sforzi di una grande collaborazione di scienziati. Pochi mesi pi\u00f9 tardi avvenne l'osservazione di Z. Tali risultati sono stati possibili grazie all'introduzione da parte di Simon van der Meer della tecnica del raffreddamento stocastico. La scoperta fu cos\u00ec sensazionale che Rubbia e van Der Meer furono insigniti del Premio Nobel per la fisica soltanto un anno dopo i loro sforzi, con una tempistica decisamente accelerata rispetto a quelle usuali della Fondazione Nobel.\nLa successiva costruzione di collisori elettrone-positrone come il Large Electron-Positron Collider (CERN), e lo Stanford Linear Collider (SLAC) e di pi\u00f9 potenti collisori protone-antiprotone (come Tevatron al Fermilab) alla fine degli anni 1980, in grado di raggiungere energie maggiori rispetto a quelle a disposizione con SPS, ha permesso una pi\u00f9 elevata produzione dei bosoni W e Z e dunque uno studio pi\u00f9 approfondito delle loro propriet\u00e0.\nQuesti collisori sono stati anche utilizzati, senza successo, per la ricerca di tracce indirette del bosone di Higgs, mentre le tracce di una particella compatibile con tale bosone sono state osservate in esperimenti condotti con il pi\u00f9 potente Large Hadron Collider (LHC) al CERN.\nUn risultato molto importante che si ricava studiando i decadimenti del bosone Z \u00e8 che esistono solo tre famiglie di neutrini con massa minore di mZ/2 e perci\u00f2 molto probabilmente vi sono solo tre famiglie di fermioni fondamentali:\nBosoni W e supersimmetrie.\nUn problema relativo ai bosoni W+ \u00e8 che, secondo il modello di supersimmetria SU(5), ad energie di 1 TeV un bosone W+ ha probabilit\u00e0 maggiore di 1 di diffondere un altro bosone W+: il che \u00e8 come dire che, comunque si spari, si far\u00e0 centro sul bersaglio. Si spera che con l'osservazione del bosone di Higgs si possa rinormalizzare la previsione, portando la probabilit\u00e0 a valori minori di 1.\nLa stessa teoria prevede che il protone possa decadere, trasformandosi in un quark ed in un antiquark e un W+, pi\u00f9 altre particelle."}
{"id": "8850", "revid": "2", "url": "https://it.wikipedia.org/wiki?curid=8850", "title": "Particella Tau", "text": ""}
{"id": "8851", "revid": "104265", "url": "https://it.wikipedia.org/wiki?curid=8851", "title": "Fisica delle particelle", "text": "La fisica delle particelle \u00e8 la branca (sperimentale e teorica) della fisica moderna che studia i costituenti e le interazioni fondamentali della materia e della radiazione. Talvolta viene anche usata l'espressione fisica delle alte energie, facendo riferimento agli studi delle particelle create negli acceleratori ad altissima energia e non presenti in natura in condizioni ordinarie: tali esperimenti hanno permesso di verificare nuove teorie e dato un importante spunto per sviluppare nuovi modelli in fisica teorica.\nLa fisica delle particelle ha soppiantato il termine \"fisica subnucleare\" poich\u00e9 quest'ultima si riferiva allo studio di particelle interne al nucleo, mentre oggi la maggior parte delle particelle note non sono costituenti nucleari. \nStoria.\nL'idea che la materia sia composta da particelle elementari data quanto meno al VI secolo a.C. e nasce in ambito filosofico-materialista. La dottrina filosofica dell'\"atomismo\" era studiata da filosofi dell'antica Grecia quali Leucippo, Democrito ed Epicuro. Anche se gi\u00e0 Isaac Newton nel XVII secolo pensava che la materia fosse composta da particelle, fu John Dalton che nel 1802 sostenne formalmente che la materia era composta da piccoli atomi.\nLa prima tavola periodica di Dmitri Mendeleev, del 1869 contribu\u00ec a cementare questa visione, prevalente per tutto il XIX secolo. Il lavoro di Joseph Thomson stabil\u00ec che gli atomi erano composti da elettroni leggeri e protoni massicci. Ernest Rutherford stabil\u00ec che i protoni erano concentrati in un nucleo compatto. Il nucleo era inizialmente ritenuto essere composto da protoni ed elettroni confinati (al fine di poter spiegare la differenza tra la carica elettrica e il peso atomico), ma fu in seguito scoperto essere composto da un nucleo di protoni e neutroni e da elettroni che vi orbitano attorno.\nNegli anni cinquanta e sessanta si svilupparono macchine in grado di produrre e rivelare un'incredibile variet\u00e0 di particelle. Si faceva riferimento a queste come allo \"zoo delle particelle\". Questo termine venne abbandonato dopo la formulazione del modello standard, durante gli anni settanta, nel quale questo grande numero di particelle venne spiegato in termini della combinazione di un numero (relativamente) piccolo di particelle fondamentali.\nDescrizione.\nConcetto di particella in fisica moderna.\nIn senso stretto, il termine \"particella\" inteso come oggetto puntiforme non rappresenta completamente tutte le caratteristiche che sono proprie del comportamento dei costituenti elementari della materia e della radiazione ad alte energie o piccole distanze. Le teorie studiate dalla fisica delle particelle seguono i principi della meccanica quantistica e della teoria quantistica dei campi. In base alla dualit\u00e0 onda-corpuscolo, gli elettroni manifestano comportamenti da particella in determinate condizioni sperimentali e comportamenti da onda in altre. Matematicamente le particelle elementari non sono descritte n\u00e9 come onde n\u00e9 come particelle, ma come un vettore di stato di uno spazio di Hilbert, chiamato funzione d'onda. Seguendo le convenzioni dei fisici delle particelle, useremo \"particelle elementari\", per riferirci a elettroni e fotoni, ben sapendo che queste \"particelle\" mostrano anche propriet\u00e0 ondulatorie.\nRivelazione di particelle: urti e acceleratori.\nIl principio fisico per lo studio di nuove particelle \u00e8 quello semplice degli urti ad elevata energia: facendo collidere tra di loro particelle ad alta energia cinetica, ovvero a velocit\u00e0 prossime alla velocit\u00e0 della luce, il prodotto (sintesi) pu\u00f2 essere, per l'equivalenza tra massa ed energia, una nuova particella a massa superiore che eventualmente decade in altre particelle figlie. Dall'analisi di tali decadimenti \u00e8 possibile risalire alle caratteristiche della particella madre.\nIn generale sono possibili due modi per rilevare nuove particelle subatomiche che fanno comunque ricorso a rivelatori di particelle:\nModello Standard.\nLe particelle osservate e le loro interazioni possono essere descritte in buona approssimazione da una teoria quantistica dei campi chiamata Modello Standard che viene spesso considerata come la maggior conquista della fisica delle particelle teorica conseguita e che rappresenta anche l'attuale classificazione delle particelle conosciute.\nIl modello descrive tutti i costituenti della materia fisica e tutte le interazioni fondamentali note, ad eccezione della gravit\u00e0, ed ha avuto straordinarie verifiche sperimentali con la previsione di particelle effettivamente scoperte fin dagli anni sessanta. Le previsioni del modello standard sono state accuratamente verificate da tutti gli esperimenti realizzati, in particolare con le misure di precisione effettuate al LEP del CERN.\nIn particolare esso descrive la forza nucleare forte, la forza nucleare debole e l'elettromagnetismo (tre delle quattro forze fondamentali) attraverso dei bosoni mediatori, conosciuti come bosoni di gauge. I bosoni di gauge sono: fotoni, bosoni W-, bosoni W+, bosoni Z e gluoni. Il modello contiene inoltre 24 particelle fondamentali, che sono i costituenti della materia. Infine, prevede l'esistenza di un tipo di particella scalare conosciuta come bosone di Higgs, per anni teorizzata dai fisici e scoperta infine nel 2012 negli esperimenti del Large Hadron Collider.\nIl Modello Standard rappresenta un esempio di unificazione delle interazioni fondamentali: come le equazioni di Maxwell hanno permesso di unificare le interazioni elettriche e magnetiche in un'unica interazione elettromagnetica, nel Modello Standard le interazioni elettromagnetiche e deboli sono unificate in un'unica interazione elettrodebole.\nMolti fisici delle particelle ritengono tuttavia che tale Modello rappresenti in realt\u00e0 una descrizione incompleta della natura fisica e che una teoria ancor pi\u00f9 fondamentale attenda ancora di essere scoperta ed elaborata. Infatti il Modello Standard non fornisce l'unificazione dell'interazione forte con quella elettrodebole (teoria della grande unificazione) e non \u00e8 in grado di comprendere la gravit\u00e0 (teoria del Tutto), la cui trattazione in relativit\u00e0 generale non \u00e8 compatibile con la meccanica quantistica. Inoltre il Modello Standard non fornisce alcuna spiegazione per l'asimmetria barionica, cio\u00e8 non \u00e8 in grado di spiegare la quasi totale assenza di antimateria nell'universo. Infine, la materia oscura non pu\u00f2 essere costituita da nessuna particella descritta dal modello standard.\nUlteriori sviluppi dovranno quindi comprendere una teorica quantistica della gravitazione per l'unificazione definitiva delle tre forze citate anche con la gravit\u00e0: la relativit\u00e0 generale si basa infatti sul modello \"classico\" di spaziotempo continuo in cui il valore del campo gravitazionale pu\u00f2 assumere un valore arbitrariamente piccolo. Essa \u00e8 dunque incompatibile col modello standard dove l'intensit\u00e0 dei campi dipende dalle particelle coinvolte e assume perci\u00f2 solo determinati valori.\nCiononostante per circa trent'anni il modello standard ha fornito risultati compatibili con le evidenze sperimentali; solo ultimamente alcune osservazioni astronomiche sulla materia oscura e sullo spostamento verso il rosso dei quasar pi\u00f9 lontani insieme ad alcuni risultati sperimentali sulla massa del neutrino e sulla misura del momento magnetico del muone hanno introdotto il dubbio che non si tratti di un modello completo.\nLa fisica delle particelle e l'universo.\nLa Fisica delle Particelle, ovvero la fisica dell'infinitamente piccolo, \u00e8 strettamente correlata con la Cosmologia, ovvero la fisica dell'infinitamente grande, in quanto le densit\u00e0 di energie in gioco nella Fisica delle Alte Energie (ad. es. negli acceleratori) sono paragonabili a quelle che erano presenti nell'Universo primordiale, potendone cos\u00ec studiare le caratteristiche fisiche in termini di particelle e interazioni. Cos\u00ec molte tra le domande principali che si pone la fisica delle particelle hanno anche interesse per comprendere meglio l'universo, le sue origini e il suo destino.\nTra queste:\nRicerca scientifica.\nCentri di ricerca.\nNel campo della fisica delle particelle, i maggiori centri sperimentali di ricerca sono:\nOltre a questi, esistono molti altri laboratori nazionali e internazionali, che ospitano uno o pi\u00f9 acceleratori di particelle.\nIn Italia.\nL'Italia svolge un ruolo di primo piano nella fisica delle particelle partecipando con posizioni di responsabilit\u00e0 importanti alla realizzazione ed alle ricerche che si effettuano nei pi\u00f9 importanti progetti di fisica delle particelle. Le ricerche in questo settore sono finanziate in Italia in gran parte dall'Istituto nazionale di fisica nucleare (INFN) che collabora con decine di dipartimenti di fisica delle diverse universit\u00e0 italiane.\nNel 1984 l'italiano Carlo Rubbia ha ricevuto il premio Nobel per la fisica per la conferma sperimentale dei bosoni W e Z al CERN di Ginevra.\nL'Italia \u00e8 uno stato membro fondatore del CERN, e per tre volte ha avuto la direzione generale del laboratorio (Carlo Rubbia, dal 1989 al 1993, Luciano Maiani dal 1999 al 2003, Fabiola Gianotti dal 2015).\nFinanziamento internazionale dei grandi progetti.\nLa fisica delle particelle sta investigando, nel corso degli anni, fenomeni che avvengono ad energie sempre pi\u00f9 grandi. Per fare questo con gli acceleratori sono necessarie apparecchiature sempre pi\u00f9 complesse e di grandi dimensioni. Il progetto pi\u00f9 grande, in fase di conclusione al CERN, \u00e8 l'acceleratore LHC, il cui costo raggiunge diversi miliardi di euro. Anche se questa spesa viene distribuita durante un arco di tempo di oltre un decennio, necessario alla sua realizzazione, la fattibilit\u00e0 di progetti di tali dimensioni \u00e8 possibile solo grazie al contributo finanziario di decine di nazioni.\nI paesi finanziatori hanno dimostrato in diversi casi di essere attenti alla spesa per i grandi progetti di ricerca. Ad esempio, nel 1993, il congresso degli Stati Uniti ferm\u00f2 la costruzione del Superconducting Super Collider, dopo che erano gi\u00e0 stati investiti 2 miliardi di dollari. Questo acceleratore, infatti, avrebbe costituito un \"doppione\" rispetto ad LHC, e, sebbene avrebbe consentito di raggiungere energie maggiori di LHC, quest'ultimo ha potuto riutilizzare tutti i lavori di ingegneria civile del precedente acceleratore LEP, realizzato in un tunnel sotterraneo lungo .\nRicadute tecnologiche.\nLe spese pubbliche per finanziare i grandi progetti di ricerca hanno comunque spesso ricadute tecnologiche positive di rilievo anche in settori diversi da quelli che le attivit\u00e0 di ricerca hanno come finalit\u00e0 principale.\nTra le applicazioni che sono nate dall'ambiente di ricerca della fisica delle particelle vi sono:"}
{"id": "8852", "revid": "124486582", "url": "https://it.wikipedia.org/wiki?curid=8852", "title": "Cratere meteoritico", "text": "Un cratere meteoritico (spesso chiamato astroblema, cratere da impatto o bacino) \u00e8 una depressione circolare sulla superficie di un pianeta, luna, asteroide, o un altro corpo celeste. I crateri sono causati da impatti di meteoroidi, asteroidi e comete. Per designare con terminologia ufficiale i crateri presenti su corpi celesti diversi dalla Terra \u00e8 di uso comune l'espressione latina crater, secondo una convenzione stabilita dall'Unione Astronomica Internazionale.\nCrateri terrestri.\nSpesso sulla Terra i crateri, dopo un certo periodo di tempo durante il quale il fondo si impermeabilizza per il deposito di argille o altre sostanze impermeabili, si riempiono di acqua e si osserva la formazione di un lago. I crateri con un diametro da vari chilometri in su possono avere uno o anche pi\u00f9 picchi centrali causati dal rimbalzo della crosta terrestre dopo l'impatto; crateri di dimensioni ancor pi\u00f9 grandi possono presentare rilievi a forma di anelli concentrici al loro interno ed \u00e8 possibile che, agli impatti pi\u00f9 violenti, segua la formazione di corrugazioni collinari agli antipodi del pianeta per focalizzazione delle onde sismiche (fenomeni sinora osservati su Mercurio, ma non sulla Terra).\nSulla superficie terrestre antichi crateri possono scomparire lasciando solo tracce della loro esistenza. Anche se si potrebbe pensare che un grosso impatto debba lasciare evidenze assolutamente imponenti, i processi graduali che hanno luogo sulla Terra tendono a nasconderne gli effetti: l'erosione del vento e dell'acqua, il deposito di sabbia portata dal vento e dall'acqua, e in alcuni casi i flussi di lava tendono a nascondere o seppellire i crateri da impatto. Anche la debolezza della crosta pu\u00f2 giocare un ruolo, specialmente nei corpi del Sistema solare esterno (come la luna Callisto), spesso coperti da una crosta di ghiaccio: sulla Terra un ruolo importante \u00e8 giocato dai fondali oceanici, essi sono costantemente riciclati dalla tettonica a zolle che fa s\u00ec che in genere i fondali oceanici non abbiano pi\u00f9 di 200 milioni di anni e dato che essi costituiscono circa i 2/3 dell'intera superficie terrestre si pu\u00f2 capire perch\u00e9 la Terra conservi un numero relativamente basso di crateri di origine meteorica.\nNonostante l'erosione, alcune tracce rimangono, e pi\u00f9 di 170 grandi crateri sono stati identificati sulla Terra. Lo studio di questi ha consentito ai geologi di trovare le tracce di altri crateri che sono quasi scomparsi.\nUn asteroide cade sulla Terra a una velocit\u00e0 compresa tra e . Se l'oggetto pesa pi\u00f9 di 1000 tonnellate, l'atmosfera non lo rallenta in modo significativo, ma se \u00e8 pi\u00f9 piccolo pu\u00f2 essere rallentato notevolmente dalla frizione con l'aria, perch\u00e9 il rapporto tra area e volume aumenta al diminuire delle dimensioni. In ogni caso, le temperature e le pressioni a cui \u00e8 sottoposto l'oggetto sono estremamente alte. Meteoriti del tipo delle condriti o condriti carbonacee possono essere distrutte ancora prima di toccare terra, ma gli asteroidi ferrosi sono pi\u00f9 resistenti, e possono esplodere violentemente in seguito all'impatto con la superficie della Terra.\nStoria.\nDaniel Barringer fu uno dei primi a identificare una struttura geologica come un cratere da impatto, ma al tempo le sue idee non furono accettate, e anche quando lo furono, non si riconobbe il fatto che i crateri sono piuttosto comuni, almeno in termini geologici.\nNegli anni venti, il geologo statunitense Walter Hermann Bucher studi\u00f2 molti crateri negli USA. Concluse che erano stati creati da una grande esplosione, ma li attribu\u00ec a massicce eruzioni vulcaniche. Ma, nel 1936, i geologi John D. Boon e Claude C. Albritton Jr. rividero gli studi di Bucher e conclusero che i crateri erano stati probabilmente formati da impatti.\nLa questione rimase materia di speculazione fino agli anni sessanta. In questi anni, molti geologi (tra cui spicca Gene Shoemaker) condussero studi dettagliati sui crateri, trovando una chiara evidenza del fatto che erano stati creati da impatti, identificando gli effetti di metamorfosi da shock dei minerali, che sono unicamente associati a siti di un impatto.\nArmati con la descrizione delle caratteristiche della metamorfosi da shock, Carlyle S. Beals e i suoi colleghi del Dominion Observatory in Canada, e Wolf von Engelhardt dell'Universit\u00e0 di Tubinga in Germania cominciarono una ricerca metodica di \"strutture di impatto\". Nel 1970, erano arrivati a identificarne pi\u00f9 di 50.\nIl loro lavoro era ancora controverso, ma gli atterraggi americani sulla Luna, che si stavano verificando in quegli stessi anni, portarono prove del numero dei crateri da impatto sulla Luna. Poich\u00e9 su questa i processi di erosione sono quasi assenti, i crateri persistono quasi indefinitamente, e sono in genere cancellati da un altro cratere. Poich\u00e9 ci si pu\u00f2 aspettare che la Terra abbia subito all'incirca lo stesso numero di impatti della Luna, divenne chiaro che il numero dei crateri identificati era molto inferiore a quelli effettivamente subiti dal nostro pianeta.\nL'et\u00e0 dei crateri terrestri conosciuti va da alcune migliaia fino a quasi due miliardi di anni, anche se sono molto pochi quelli pi\u00f9 vecchi di 200 milioni di anni. Si trovano di preferenza nell'interno dei continenti, cio\u00e8 in regioni relativamente stabili dal punto di vista geologico. Si conoscono alcuni crateri sul fondo dell'oceano, ma la loro ricerca \u00e8 difficile, e inoltre la loro vita \u00e8 pi\u00f9 breve di quelli sul suolo a causa della subduzione della crosta oceanica verso l'interno della Terra (vedi tettonica a placche).\nLe stime correnti del numero di crateri sulla Terra suggeriscono che ogni milione di anni vengono formati da uno a tre crateri con un diametro superiore ai 20 chilometri. In base a questo numero, dovrebbero esistere numerosi giovani crateri non ancora scoperti.\nFormazione e struttura.\nI crateri da impatto si generano a causa delle onde d'urto (\"shock waves\") dovute all'interazione del meteorite che viaggia ad alta velocit\u00e0 e la superficie del corpo celeste.\nProcesso di formazione.\nIl processo di formazione pu\u00f2 essere suddiviso in 3 fasi:\nContatto e compressione.\nLa prima fase \u00e8 pressoch\u00e9 istantanea e consiste nella propagazione delle onde attraverso le rocce. Da alcuni esperimenti \u00e8 stato possibile vedere che il punto di impatto \u00e8 circondato da una serie di zone concentriche legate alle differenti pressioni a cui sono state sottoposte.\n\"Scavo\" del cratere.\nLa seconda fase, della durata di alcuni minuti, \u00e8 caratterizzata dall'interazione pi\u00f9 complessa tra le \"shock waves\" e la superficie che causa un \"excavation flow\" (flusso di scavo) simmetrico attorno al punto di contatto. Questo crea una depressione a forma di scodella che prende il nome di cratere di transizione. Il cratere di transizione pu\u00f2 essere suddiviso in due zone:\nModificazione del cratere.\nLa fase finale comincia quando il cratere di transizione raggiunge la sua massima estensione. L'effetto dell'impatto vero e proprio \u00e8 svanito ed entrano in gioco altri fattori quali la gravit\u00e0. Questa fase non ha un evento che ne decreta la fine, infatti i processi di modificazione del cratere continuano gradualmente come tutti i processi geologici. Quanto un cratere transitorio viene modificato dai processi di modifica dipende dalle dimensioni che raggiunge e dalle rocce che lo compongono.\nTipologie di crateri.\nLa grandezza del cratere dipende dalla massa del meteorite impattante, dalla sua velocit\u00e0 e dal materiale da cui \u00e8 composto il terreno. Materiali relativamente \"morbidi\" portano a crateri pi\u00f9 piccoli. A parit\u00e0 di materiale, il volume scavato da un meteorite \u00e8 proporzionale alla sua energia cinetica.\nSi possono distinguere due tipi di strutture da impatto: \nCrateri semplici.\nI crateri semplici sono piccole strutture da impatto che tendono a mantenere la forma a scodella del cratere di transizione. Durante la fase di modificazione questi crateri vengono riempiti grossomodo fino a met\u00e0 da rideposito di materiale espulso dal cratere (\"fallback\") e da detriti crollati dalle pareti e dai \"rim\".\nIl cratere di Barringer, in Arizona, USA, \u00e8 un perfetto esempio di cratere \"semplice\". Si tratta di un cratere piuttosto recente, solo anni, e quindi ancora perfettamente conservato, in questo aiutato anche dal fatto di essersi formato in un'area desertica. I crateri semplici sulla Terra, in genere, non superano i quattro chilometri.\nCrateri complessi.\nI crateri complessi sono strutture molto pi\u00f9 grandi e sono caratterizzati dal sollevamento della zona centrale, un fondo piuttosto pianeggiante e un estensivo collasso lungo il bordo. L'altura centrale \u00e8 causata dal \"rimbalzo elastico\" del terreno in risposta all'impatto e esiste il cratere psicye. Questa struttura \u00e8 simile alle strutture create dalla caduta di una goccia d'acqua, come si vede in molti video al rallentatore.\nDifferenze tra cratere meteoritico e cratere vulcanico.\nAlcune strutture vulcaniche somigliano ai crateri da impatto. Il marchio inconfondibile di un impatto \u00e8 la presenza di roccia che ha subito una metamorfosi da shock, identificate da tipiche fratturazioni o modifiche nel reticolo cristallino nei minerali. Il problema nella loro identificazione \u00e8 che questi materiali vengono seppelliti a causa della dinamica dell'impatto, almeno nei crateri semplici. In quelli complessi invece possono essere trovati nel rialzo centrale.\nInteresse economico dei crateri meteorici.\nUn aspetto che normalmente \u00e8 poco trattato, o meglio poco conosciuto, dei crateri meteorici \u00e8 quello relativo al loro potenziale economico: vari crateri sono sfruttati da anni sotto questo punto di vista, molto conosciuti sono i giacimenti di nichel del cratere di Sudbury Basin nell'Ontario (Canada) e il giacimento petrolifero del cratere di Red Wing Creek nel Nord Dakota (Usa)."}
{"id": "8856", "revid": "15756", "url": "https://it.wikipedia.org/wiki?curid=8856", "title": "Callisto (astronomia)", "text": "Callisto \u00e8 uno dei quattro principali satelliti naturali del pianeta Giove, la terza pi\u00f9 grande luna del sistema solare, la seconda pi\u00f9 grande del sistema gioviano, dopo Ganimede, e il pi\u00f9 grande oggetto del sistema solare a non essere completamente differenziato.\nScoperto da Galileo Galilei nel 1610, Callisto ha un diametro di , equivalente al 99% del diametro del pianeta Mercurio ma solo circa un terzo della sua massa. \u00c8 la quarta luna galileiana in ordine di distanza da Giove, trovandosi a circa dal pianeta. Callisto non partecipa alla risonanza orbitale che coinvolge gli altri 3 satelliti galileiani: Io, Europa e Ganimede, quindi non subisce i riscaldamenti mareali, che originano i fenomeni endogeni presenti su Io ed Europa. Privo di campo magnetico interno e appena al di fuori della fascia di radiazioni del gigante gassoso, non interagisce particolarmente con la magnetosfera di Giove.\nCallisto \u00e8 composto, pi\u00f9 o meno in egual misura, da rocce e ghiacci, con una densit\u00e0 media di circa , la pi\u00f9 bassa tra i satelliti medicei. Sulla sua superficie \u00e8 stata rilevata spettroscopicamente la presenza del ghiaccio d'acqua, del biossido di carbonio, di silicati e composti organici. Studi condotti dalla sonda Galileo hanno rivelato che Callisto potrebbe avere un piccolo nucleo di silicati e forse uno strato di acqua liquida al di sotto della superficie, a profondit\u00e0 superiori a 100\u00a0km.\nLa superficie di Callisto \u00e8 la pi\u00f9 antica e la pi\u00f9 pesantemente craterizzata del sistema solare. Non risultano tracce di processi del sottosuolo, come tettonica a placche o vulcanismo; non c'\u00e8 alcun segno che un'attivit\u00e0 geologica si sia mai verificata in passato e l'evoluzione della sua superficie si \u00e8 prodotta principalmente per gli impatti meteoritici. Le principali caratteristiche superficiali includono strutture con multipli anelli concentrici, con scarpate, creste e depositi ad essi associati, crateri da impatto di varie forme e catene di crateri. Le et\u00e0 delle diverse morfologie non sono note.\nCallisto \u00e8 circondato da una sottile atmosfera composta di biossido di carbonio e ossigeno molecolare, nonch\u00e9 da una ionosfera piuttosto intensa. Si pensa che Callisto si sia formato nel processo di accrescimento che ha interessato il disco di gas e polveri che circondava Giove dopo la sua formazione. La lentezza del processo di accumulo di materia e la mancanza del riscaldamento mareale ha evitato la differenziazione chimica, mentre una lenta convezione all'interno di Callisto ha portato a una differenziazione solo parziale e alla possibile formazione di un oceano nel sottosuolo ad una profondit\u00e0 di 100\u2013150\u00a0km, con un piccolo nucleo roccioso interno.\nLa probabile presenza di un oceano nel sottosuolo di Callisto lascia aperta la possibilit\u00e0 che possa ospitare la vita. Tuttavia, le condizioni sembrano essere meno favorevoli rispetto alla vicina Europa. Diverse sonde spaziali, le Pioneer 10 e 11, la Galileo e la Cassini hanno studiato Callisto, che, a causa dei suoi bassi livelli di radiazione, \u00e8 stato a lungo considerato il luogo pi\u00f9 adatto per una base umana in una futura esplorazione del sistema gioviano.\nStoria delle osservazioni.\nScoperta e denominazione.\nLa scoperta di Callisto \u00e8 attribuita a Galileo Galilei, che nel 1610 ne document\u00f2 l'esistenza assieme alle altre tre lune principali di Giove nel \"Sidereus Nuncius\". Prende il nome da una delle tante amanti di Zeus nella mitologia greca, dove Callisto era una ninfa (o secondo altre fonti, figlia di Licaone) associata alla dea della caccia Artemide. Il nome fu proposto dall'astronomo Simon Marius su suggerimento di Johannes Kepler. Tuttavia, i nomi dei satelliti galileiani caddero in disuso per molto tempo, fino alla met\u00e0 del XX secolo e nella relativamente recente letteratura astronomica veniva usata la designazione numerica romana introdotta da Galileo, e Callisto veniva chiamato Giove IV, o quarto satellite di Giove.\nMissioni spaziali.\nLe sonde Pioneer 10 e Pioneer 11 inviate verso Giove nei primi anni settanta non diedero molte nuove informazioni su Callisto rispetto a quello che era gi\u00e0 noto da osservazioni terrestri. La vera svolta avvenne pi\u00f9 tardi con i sorvoli ravvicinati delle sonde Voyager 1 e Voyager 2 negli anni 1979-1980. Esse ripresero pi\u00f9 della met\u00e0 della superficie di Callisto, con una risoluzione di 1\u20132\u00a0km, misurando temperatura, massa e forma della luna gioviana. Una seconda tornata esplorativa avvenne dal 1994 al 2003, quando la sonda Galileo effettu\u00f2 otto sorvoli ravvicinati di Callisto, il pi\u00f9 vicino dei quali a 138\u00a0km dalla superficie. La sonda Galileo complet\u00f2 la mappa globale della superficie, con una serie di immagini con risoluzione fino a 15 metri di alcune aree selezionate. Nel 2000, la sonda Cassini in viaggio verso Saturno acquis\u00ec immagini di alta qualit\u00e0 nell'infrarosso dei satelliti galileiani, Callisto compreso. Nel 2007, la sonda New Horizons nel suo cammino verso Plutone ottenne nuove immagini e spettri di Callisto.\nLa prossima missione prevista per il sistema di Giove \u00e8 la Jupiter Icy Moon Explorer (JUICE) dell'Agenzia spaziale europea (ESA), che partir\u00e0 nel 2023, durante la quale saranno previsti diversi sorvoli ravvicinati di Callisto. Precedentemente era stata proposta la Europa Jupiter System Mission (EJSM), un progetto congiunto di ESA e NASA per l'esplorazione delle lune gioviane. Tuttavia nel 2011 l'ESA annunci\u00f2 che, a causa dei problemi di budget della NASA, era improbabile che la missione sarebbe stata possibile nei primi anni del 2020, e che avrebbe quindi puntato su JUICE.\nParametri orbitali.\nCallisto \u00e8 il pi\u00f9 esterno dei quattro satelliti galileiani e orbita ad una distanza di circa (equivalenti a 26,3 raggi gioviani) da Giove, significativamente maggiore rispetto a quella del vicino Ganimede (1\u00a0070\u00a0000\u00a0km). Per questo motivo Callisto non \u00e8 in risonanza orbitale come lo sono invece i tre satelliti galileiani interni.\nCome la maggior parte delle altre lune regolari, la rotazione del Callisto \u00e8 bloccata in rotazione sincrona con la sua orbita, di conseguenza la lunghezza del giorno di Callisto \u00e8 pari al suo periodo orbitale, che \u00e8 di circa 16,7 giorni. Percorre un'orbita quasi circolare e assai prossima al piano equatoriale di Giove, con eccentricit\u00e0 e Inclinazione orbitale che subiscono variazioni su una scala temporale di secoli a causa delle perturbazioni gravitazionali solari e planetarie. L'eccentricit\u00e0 varia da 0.0072 a 0,0076\u00b0, mentre l'inclinazione orbitale varia da 0,20 a 0,60\u00b0, ed entrambe contribuiscono a variare l'inclinazione assiale di Callisto tra 0,4 e 1,6\u00b0.\nL'isolamento dinamico di Callisto implica che non sia mai stato sensibilmente influenzato da maree gravitazionali, e ci\u00f2 ha influito sulla sua evoluzione e sulla sua struttura interna. Data la sua distanza da Giove, il flusso di particelle cariche appartenenti alla magnetosfera gioviana che raggiungono la sua superficie \u00e8 piuttosto basso (circa 300 volte inferiore rispetto a Europa) ed ha avuto effetti trascurabili su di essa, a differenza di quanto accaduto sugli altri satelliti galileiani. Il livello di radiazione sulla superficie di Callisto \u00e8 equivalente a una dose di circa 0,01 rem (0,1 mSv) al giorno, sette volte inferiore alla radiazione che riceve la Terra.\nFormazione.\nCallisto si \u00e8 formato probabilmente per lenta accrezione nella sub-nebulosa di Giove, un disco di gas e polveri che circondava il pianeta dopo la sua formazione. Tuttavia, a differenza di Ganimede \u00e8 solo parzialmente differenziato, e questo \u00e8 dovuto al fatto che probabilmente non si \u00e8 mai riscaldato a sufficienza perch\u00e9 potesse sciogliersi la sua componente ghiacciata. La sua formazione \u00e8 avvenuta in tempi stimabili da 100.000 a 10 milioni di anni.\nL'evoluzione geologica di Calisto dopo l'accrezione \u00e8 determinata dall'equilibrio tra il riscaldamento radioattivo e il raffreddamento dovuto alla conduzione termica nei pressi della superficie e la convezione dello stato solido nell'interno del satellite. \u00c8 noto che questa convezione si verifica quando la temperatura \u00e8 abbastanza vicina al punto di fusione del ghiaccio ed \u00e8 un processo lento, con movimenti del ghiaccio dell'ordine di 1\u00a0cm all'anno, tuttavia molto efficace per lunghi periodi temporali.\nLa precoce convezione subsolida nell'interno di Callisto avrebbe impedito la fusione del ghiaccio su larga scala e la completa differenziazione, che avrebbe formato un nucleo roccioso circondato da un mantello di ghiaccio. A causa del processo di convezione, la lenta e parziale separazione e differenziazione di rocce e ghiacci all'interno Callisto \u00e8 proceduta per miliardi di anni ed \u00e8 possibile che stia continuando anche nell'epoca attuale.\nL'attuale comprensione dell'evoluzione di Callisto non pregiudica l'esistenza di un oceano di acqua liquida sotto la superficie, per via del comportamento \"anomalo\" del punto di fusione del ghiaccio, che diminuisce all'aumentare della pressione, e che arriva a 251\u00a0K (-22\u00a0\u00b0C) quando la pressione raggiunge i 2\u00a0070\u00a0bar. In tutti i modelli realizzati su Callisto la temperatura nello strato compreso tra 100 e 200\u00a0km di profondit\u00e0 \u00e8 molto vicina, o supera leggermente, questa temperatura di fusione anomala. La presenza anche di piccole quantit\u00e0 di ammoniaca (1-2% della massa), garantirebbe l'esistenza del liquido poich\u00e9 l'ammoniaca abbasserebbe ulteriormente la temperatura di fusione.\nOrigine ed evoluzione.\nCallisto si \u00e8 formato probabilmente per lenta accrezione nella sub-nebulosa di Giove, un disco di gas e polveri che circondava il pianeta dopo la sua formazione. Tuttavia, a differenza di Ganimede \u00e8 solo parzialmente differenziato, e questo \u00e8 dovuto al fatto che probabilmente non si \u00e8 mai riscaldato a sufficienza perch\u00e9 potesse sciogliersi la sua componente ghiacciata. La sua formazione \u00e8 avvenuta in tempi stimabili da 100.000 a 10 milioni di anni.\nL'evoluzione geologica di Calisto dopo l'accrezione \u00e8 determinata dall'equilibrio tra il riscaldamento radioattivo e il raffreddamento dovuto alla conduzione termica nei pressi della superficie e la convezione dello stato solido nell'interno del satellite. \u00c8 noto che questa convezione si verifica quando la temperatura \u00e8 abbastanza vicina al punto di fusione del ghiaccio ed \u00e8 un processo lento, con movimenti del ghiaccio dell'ordine di 1\u00a0cm all'anno, tuttavia molto efficace per lunghi periodi temporali.\nLa precoce convezione subsolida nell'interno di Callisto avrebbe impedito la fusione del ghiaccio su larga scala e la completa differenziazione, che avrebbe formato un nucleo roccioso circondato da un mantello di ghiaccio. A causa del processo di convezione, la lenta e parziale separazione e differenziazione di rocce e ghiacci all'interno Callisto \u00e8 proceduta per miliardi di anni ed \u00e8 possibile che stia continuando anche nell'epoca attuale.\nL'attuale comprensione dell'evoluzione di Callisto non pregiudica l'esistenza di un oceano di acqua liquida sotto la superficie, per via del comportamento \"anomalo\" del punto di fusione del ghiaccio, che diminuisce all'aumentare della pressione, e che arriva a 251\u00a0K (-22\u00a0\u00b0C) quando la pressione raggiunge i 2\u00a0070\u00a0bar. In tutti i modelli realizzati su Callisto la temperatura nello strato compreso tra 100 e 200\u00a0km di profondit\u00e0 \u00e8 molto vicina, o supera leggermente, questa temperatura di fusione anomala. La presenza anche di piccole quantit\u00e0 di ammoniaca (1-2% della massa), garantirebbe l'esistenza del liquido poich\u00e9 l'ammoniaca abbasserebbe ulteriormente la temperatura di fusione.\nA differenza del vicino Ganimede, che mostra un terreno variegato, Callisto non presenta evidenza di attivit\u00e0 simili alla tettonica a placche. Pur trattandosi di due oggetti relativamente simili sembra che Callisto abbia avuto una storia geologica pi\u00f9 semplice. Questa differenza \u00e8 un problema di notevole interesse per la planetologia.\nComposizione.\nLa densit\u00e0 media di Callisto, , suggerisce una composizione di parti approssimativamente uguali di materiale roccioso e ghiaccio d'acqua, con tracce di ghiacci volatili come l'ammoniaca. La percentuale di massa di ghiacci presente \u00e8 del 49-55 % mentre non \u00e8 nota con esattezza la componente rocciosa, anche se probabilmente \u00e8 simile alla composizione delle condriti ordinarie L e LL, che sono caratterizzate da un basso contenuto di ferro metallico e da una pi\u00f9 abbondante presenza di ossido di ferro rispetto alle condriti H.\nLa superficie di Callisto ha un'albedo di circa 0,2, cio\u00e8 riflette il 20% della luce solare che riceve. Si ritiene che la composizione superficiale sia sostanzialmente simile a quella del resto del satellite. Osservazioni spettroscopiche nel vicino infrarosso hanno rivelato la presenza di bande di assorbimento del ghiaccio acqua a lunghezze d'onda di 1,04, 1,25, 1,5, 2,0 e 3,0 micrometri. Il ghiaccio d'acqua sembra essere onnipresente sulla superficie di Callisto, con una frazione della massa totale pari al 25-50%. L'analisi ad alta risoluzione degli spettri nel vicino infrarosso e nell'ultravioletto ottenuti dalla sonda Galileo hanno rivelato la presenza di diversi materiali non ghiacciati in superficie, come idrosilicati di ferro e magnesio, anidride carbonica, biossido di zolfo, e forse, ammoniaca e vari composti organici. I dati spettrali indicano anche che la superficie di Callisto \u00e8 estremamente eterogenea su piccola scala. Piccole zone luminose formate da ghiaccio d'acqua pura sono miste a zone formate da una miscela di roccia e ghiaccio e ad estese aree scure di materiali non ghiacciati.\nLa superficie di Callisto \u00e8 asimmetrica: l'emisfero rivolto nella direzione del moto orbitale \u00e8 pi\u00f9 scuro dell'altro, al contrario di quanto accada sugli altri satelliti galileani. L'emisfero pi\u00f9 scuro sembra pi\u00f9 ricco in anidride solforosa rispetto all'altro, nel quale abbonda maggiormente l'anidride carbonica, elemento che pare associato a molti crateri da impatto di recente formazione, come il cratere Lofn. Generalmente la composizione chimica della superficie, specialmente quella delle aree scure, pare essere simile a quella degli asteroidi di tipo D, le cui superfici sono ricoperte di materiali carboniosi.\nStruttura interna.\nLa superficie butterata di Callisto sovrasta una litosfera gelida, spessa 80\u2013150\u00a0km, mentre, ad una profondit\u00e0 di 50\u2013200\u00a0km, si troverebbe uno strato di acqua liquida e salata dallo spessore di .\nTale oceano interno \u00e8 stato scoperto indirettamente attraverso studi del campo magnetico attorno a Giove e ai suoi satelliti pi\u00f9 interni. Callisto, infatti, non possiede un campo magnetico proprio, ma solo un campo indotto che varia in direzione, in risposta alle diverse configurazioni orbitali del satellite rispetto al campo magnetico di Giove. Ci\u00f2 suggerisce che all'interno di Callisto si trovi uno strato di fluido molto conduttivo. L'esistenza di un oceano sarebbe pi\u00f9 probabile se l'acqua contenesse una piccola quantit\u00e0 di ammoniaca o altre sostanze antigelo, fino al 5% del peso. In tal caso, lo strato di acqua e ghiaccio potrebbe raggiungere uno spessore di 250\u2013300\u00a0km. I modelli che non prevedono l'esistenza dell'oceano indicano un maggiore spessore per la litosfera ghiacciata, che potrebbe raggiungere una profondit\u00e0 di circa 300 chilometri.\nUn altro indizio a favore dell'esistenza dell'oceano interno \u00e8 che l'emisfero del satellite direttamente opposto al bacino di Valhalla non mostra alcuna frattura, a differenza di quanto succede agli antipodi di crateri di simili dimensioni sulla Luna o su Mercurio. Uno strato liquido sarebbe probabilmente in grado di assorbire le onde sismiche prima che esse possano rifocalizzarsi sul punto opposto della crosta planetaria.\nAl di sotto dell'oceano, Callisto sembra presentare un nucleo particolare, non interamente uniforme, ma stabile. I dati della sonda Galileo suggeriscono che questo nucleo sia composto da roccia e ghiaccio compressi, con una percentuale di roccia crescente all'aumentare della profondit\u00e0.\nFra i satelliti galileiani Callisto \u00e8 quello con la densit\u00e0 minore; esso si compone per il 40% di ghiaccio e il 60% di roccia e ferro, inoltre \u00e8 solo parzialmente differenziato, al contrario di Ganimede, di dimensioni di poco maggiori. La densit\u00e0 e il momento d'inerzia sono compatibili con l'esistenza di un piccolo nucleo di silicati al centro di Callisto. Il raggio di tale nucleo non pu\u00f2 superare i 600\u00a0km e la densit\u00e0 sarebbe compresa tra 3,1 e . Si ritiene che Titano e Tritone, due fra i principali satelliti del sistema solare, presentino una composizione analoga.\nSuperficie.\nCallisto \u00e8 il satellite naturale pi\u00f9 pesantemente craterizzato del sistema solare, la densit\u00e0 dei crateri \u00e8 prossima alla saturazione e in pratica ogni nuovo cratere tender\u00e0 a cancellarne uno pi\u00f9 antico. A differenza del vicino Ganimede, che mostra un terreno variegato, Callisto non presenta evidenza di attivit\u00e0 simili alla tettonica a placche. Pur trattandosi di due oggetti relativamente simili sembra che Callisto abbia avuto una storia geologica pi\u00f9 semplice. Questa differenza \u00e8 un problema di notevole interesse per la planetologia.\nIn effetti, i crateri da impatto e gli anelli ad essi concentrici rappresentano le uniche strutture presenti su Callisto; non vi sono infatti grandi montagne o altre caratteristiche prominenti. Ci\u00f2 \u00e8 dipeso probabilmente dalla natura della superficie: lo scorrimento del ghiaccio in tempi geologici ha cancellato i crateri e le montagne pi\u00f9 grandi. I crateri da impatto e le strutture multianello, le scarpate e i depositi ad esse associate sono le uniche grandi caratteristiche che si trovano sulla superficie.\nLa superficie di Callisto \u00e8 dominata da due enormi strutture: Valhalla (la pi\u00f9 grande) presenta una regione centrale brillante larga e anelli concentrici che raggiungono i di diametro; la seconda, Asgard, presenta un diametro esterno di .\nSono presenti inoltre delle \"catenae\", come la Gipul Catena, una lunga serie di crateri da impatto in linea retta sulla superficie. L'origine di ciascuna di esse \u00e8 da ricondursi all'impatto su Callisto di oggetti catturati dalla gravit\u00e0 gioviana e poi frammentati dalle forze di marea del pianeta (come accaduto alla Cometa Shoemaker-Levy 9).\nAlla crosta del satellite \u00e8 stata assegnata un'et\u00e0 di circa 4,5 miliardi di anni, risalente quindi quasi alla formazione del sistema solare, mentre le strutture ad anelli concentrici hanno un'et\u00e0 compresa tra 1 e 4 miliardi di anni, a seconda delle fonti prese in considerazione.\nAtmosfera.\nCallisto ha un'atmosfera molto tenue, composta da anidride carbonica, rilevata attraverso lo spettrometro nel vicino infrarosso a bordo della sonda Galileo. Si stima che sulla superficie sia raggiunta una pressione di ed una densit\u00e0 di \u22123. Poich\u00e9 un'atmosfera di tale entit\u00e0 sarebbe perduta dal satellite in circa 4 giorni, deve essere presente un meccanismo che la reintegra costantemente, probabilmente la sublimazione del ghiaccio di anidride carbonica presente sulla superficie, ipotesi compatibile con la formazione delle striature brillanti visibili sulla superficie.\nCallisto \u00e8 dotato di una ionosfera, rilevata durante i sorvoli ravvicinati della sonda Galileo; i valori della densit\u00e0 elettronica, misurata in \u22123, non trovano spiegazione nella sola fotoionizzazione dell'anidride carbonica presente nell'atmosfera. Di conseguenza, si ritiene che l'atmosfera sia in realt\u00e0 dominata da una seconda specie, presente in quantit\u00e0 10 \u2212 100 volte superiori rispetto alla CO2. Sebbene gli studiosi ritengano che possa trattarsi dell'ossigeno molecolare, non sono ancora riusciti a rilevarlo direttamente. Ciononostante, le osservazioni condotte con il telescopio spaziale Hubble hanno posto un limite superiore alla concentrazione dell'ossigeno (sulla base della sua mancata rilevazione) ancora compatibile con tale ipotesi. Il telescopio spaziale \u00e8 invece riuscito ad individuare ossigeno condensato ed intrappolato sulla superficie della luna.\nPossibilit\u00e0 di vita nell'oceano.\nCome Europa e Ganimede, si pensa che la vita microbica extraterrestre potrebbe esistere in un oceano salato sotto la superficie di Callisto. Tuttavia, le condizioni sembrano essere meno favorevoli su Callisto che su Europa. Le principali ragioni sono la mancanza di contatto con materiale roccioso e il minor flusso di calore proveniente dall'interno di Callisto. Lo scienziato Torrence Johnson, confrontando le probabilit\u00e0 di vita su Callisto e su altre lune galileiane a proposito disse:\nSulla base di queste considerazioni e di altre osservazioni scientifiche, si pensa che di tutte le lune galileiane di Giove, Europa sia quella con la maggiore possibilit\u00e0 di sostenere la vita microbica.\nColonizzazione.\nNel 2003 la NASA condusse uno studio chiamato \"Human Outer Planets Exploration\" (HOPE) per una futura esplorazione umana del sistema solare esterno. L'obiettivo primario scelto fu Callisto.\nNello studio venne presa in considerazione una possibile base sulla superficie di Callisto atta a produrre carburante per un'ulteriore esplorazione del sistema solare. I vantaggi di una base su Callisto sono sostanzialmente due: la bassa dose di radiazioni che riceve la superficie e la stabilit\u00e0 geologica della luna. Tale base potrebbe facilitare l'esplorazione a distanza di Europa e sarebbe in una posizione ideale per una stazione di rifornimenti e di manutenzione per le navi spaziali in rotta per le regioni pi\u00f9 esterne del sistema solare, con l'ulteriore vantaggio di poter sfruttare l'assistenza gravitazionale di Giove con uno stretto fly-by dopo la partenza da Callisto.\nUn rapporto della NASA nel dicembre 2003 espresse la convinzione che una missione umana verso Callisto sarebbe potuta essere possibile nel 2040.\nCallisto nella Fantascienza.\nCallisto \u00e8 il pi\u00f9 esterno dei satelliti galileiani. Si tratta di una grande luna, solo leggermente pi\u00f9 piccola del pianeta Mercurio. \u00c8 freddo, gelato, e pesantemente craterizzato, con un'atmosfera molto tenue. Nonostante le sue dimensioni, non \u00e8 stato descritto in narrativa tanto quanto gli altri satelliti galileiani."}
{"id": "8859", "revid": "125859578", "url": "https://it.wikipedia.org/wiki?curid=8859", "title": "Volo Air Canada 143", "text": "Il volo Air Canada 143 \u00e8 stato un volo di linea della compagnia aerea canadese Air Canada in servizio tra Montr\u00e9al ed Edmonton che il 23 luglio 1983 effettu\u00f2 un atterraggio di emergenza in quanto il combustibile termin\u00f2 inaspettatamente intorno alla met\u00e0 del tragitto, a circa 11\u00a0km di altitudine (35000 piedi), a causa di un errore nel precedente rifornimento (effettuato inconsapevolmente in enorme difetto) causato dalla strumentazione fuori uso e dalla mancata comprensione dei cambiamenti che erano da poco stati operati nelle unit\u00e0 di misura utilizzate dal computer di bordo.\nL'equipaggio, ritrovatosi repentinamente con tutti i motori spenti e non recuperabili, riusc\u00ec a far planare il velivolo in discesa per pi\u00f9 di 100\u00a0km (alla velocit\u00e0 di circa 410\u00a0km/h) in una sorta di volo a vela, fino al \"Gimli Industrial Park Airport\" (una base militare dismessa a Gimli, nella provincia di Manitoba), dove tocc\u00f2 terra in modo quasi perfetto, circa 17 minuti dopo lo spegnimento dei motori, senza subire vittime o feriti.\nL'aereo che effettuava il volo, riparato a seguito dei pochi danni subiti, torn\u00f2 operativo e divenne in seguito noto con il soprannome di \"Gimli Glider\" (l'aliante di Gimli).\nL'aereo.\nL'aereo era un Boeing 767-233, numero di costruzione 47, immatricolato C-GAUN, numero di flotta 604, dell'Air Canada. Quel giorno aveva a bordo 61 passeggeri, 2 piloti e 6 assistenti di volo. L'aereo era stato immatricolato nel 1983 stesso, quindi era un velivolo nuovissimo per la compagnia.\nA seguito dell'incidente fu riparato e torn\u00f2 in servizio, restandovi fino al 2008, quando \u00e8 stato ritirato dal servizio e demolito presso il centro di smantellamento velivoli di Mojave.\nL'errore nel rifornimento.\nUn Boeing 767 normalmente \u00e8 rifornito usando un dispositivo automatico, il processore del sistema d'informazione della quantit\u00e0 di combustibile, in inglese \"Fuel Quantity Information System Processor\" (FQIS), che comanda tutte le pompe interne e informa il pilota sullo stato del carico di combustibile.\nNel caso del volo 143, al momento del rifornimento il FQIS non era in utilizzo poich\u00e9 non funzionava correttamente (pi\u00f9 tardi si scopr\u00ec che il malfunzionamento era causato da una saldatura imperfetta), di conseguenza il controllo della quantit\u00e0 di combustibile imbarcata fu effettuato manualmente tramite uno strumento detto \"dripstick\", che misura il volume del liquido caricato nei serbatoi.\nVenne rilevato che a bordo vi erano gi\u00e0 7682 litri di carburante, mentre per il volo sarebbero servite in totale 49200 libbre.\nL'errore si verific\u00f2 nell'inserire il valore ottenuto dal \"dripstick\" nel computer di bordo: tutti i calcoli per determinare il combustibile necessario venivano abitualmente fatti in unit\u00e0 di \"peso\" e non di \"volume\", quindi per confrontare la quantit\u00e0 richiesta con la quantit\u00e0 imbarcata era necessaria una conversione fra le due grandezze.\nL'aereo in questione era il primo 767 dell'Air Canada sul quale la quantit\u00e0 di combustibile veniva misurata dal computer di bordo in chilogrammi, mentre tutti gli altri aerei e i manuali della compagnia usavano le libbre.\nA causa di questa recente variazione nelle unit\u00e0 di misura di peso, da libbre a chilogrammi, vennero commessi errori nel volume (litri) del carburante necessario aggiuntivo, con il risultato finale che il volo part\u00ec con 22300 libbre invece che 49200, in quanto il risultato di 22300 ottenuto dai calcoli era stato interpretato come 22300 kg.\nPer altro, prima ancora di ritenere erroneamente d'aver imbarcato la quantit\u00e0 di combustibile opportuna per il volo, durante fase dei calcoli di conteggio del volume/peso di combustibile imbarcato, sia i piloti che gli addetti al rifornimento dovettero ripetere pi\u00f9 volte le misurazioni ed i calcoli prima di ottenere un risultato concorde; questa serie di difficolt\u00e0 nell'ovviare all'indisponibilit\u00e0 del FQIS venne probabilmente a crearsi a causa del fatto che, fino a poco tempo prima, nella cabina degli aerei c'erano 3 persone anzich\u00e9 solo 2, e che tra i ruoli del terzo uomo vi era anche proprio quello di occuparsi delle questioni relative ai rifornimenti e ai fabbisogni di combustibile per le varie tratte.\nIl volo 143 copr\u00ec poi il breve viaggio tra Montreal e Ottawa, dove, prima di ripartire verso Edmonton, il combustibile fu nuovamente misurato, ma vennero commessi nuovamente gli stessi errori nella conversione volume/peso e la mancanza della quantit\u00e0 di carburante necessaria non venne rilevata.\nEsaurimento del combustibile.\nIl 767 si trovava in crociera a 41\u00a0000 piedi (12\u00a0497\u00a0m) di quota sopra il Red Lake, in Ontario, quando la strumentazione di bordo segnal\u00f2 un calo nella pressione del combustibile. Il capitano Robert Pearson e il copilota Maurice Quintal, increduli, inizialmente pensarono a un problema in una pompa del combustibile e la disinserirono, sapendo che, essendo i serbatoi posti sopra i motori, il carburante sarebbe comunque disceso per gravit\u00e0, senza bisogno di essere pompato. Il computer di bordo, basandosi sui dati inseriti alla partenza, continuava a indicare che c'era combustibile in abbondanza. Quando, pochi secondi dopo, suon\u00f2 l'allarme una seconda volta, i piloti decisero, per sicurezza, di atterrare al pi\u00f9 vicino aeroporto, quello di Winnipeg. Nel giro di pochi secondi il motore sinistro si spense, e i piloti cominciarono a prepararsi per un atterraggio con un solo motore.\nMentre tentavano di riaccendere il motore e di richiedere ai controllori di Winnipeg l'autorizzazione per eseguire un atterraggio d'emergenza, venne emesso l'allarme che segnalava che tutti i motori si erano spenti. Nessuno dei piloti aveva mai sentito quel particolare allarme: un tale evento non era mai stato simulato durante l'addestramento.\nIl problema non fu limitato alla perdita della spinta: con i motori spenti si disattivarono anche i generatori elettrici, dando luogo ad un black-out (salvo alcuni dispositivi a basso assorbimento alimentati dalle batterie di emergenza); inoltre i generatori dei motori si occupavano anche di alimentare le pompe che forniscono la pressione al sistema idraulico, senza la quale la cloche di un aereo come il 767 non riesce a governare le superfici di comando (alettoni, ecc.).\nPer ottenere una fornitura elettrica di emergenza, pi\u00f9 consistente di quella delle batterie, che consenta di ripristinare la pressione idraulica e riprendere il controllo degli impianti collegati alla cloche, il Boeing 767 \u00e8 dotato di un generatore azionato dalla RAT, una turbina che esce automaticamente dalla fusoliera e sfrutta il vento intorno all'aereo per ruotare; grazie alla RAT l'equipaggio pot\u00e9 quindi controllare la discesa dell'aereo per effettuare un atterraggio di emergenza.\nTutta la strumentazione elettronica principale dell'aereo smise per\u00f2 di funzionare, e da quel momento i piloti poterono fare affidamento unicamente sulla strumentazione meccanica di riserva, che comprende un numero ridotto di strumenti. Tra questi non era compreso il variometro, che indica la velocit\u00e0 di discesa o salita dell'aereo, e senza questo strumento era praticamente impossibile per il pilota tenere sotto controllo la planata.\nAtterraggio a Gimli.\nI piloti aprirono immediatamente la guida d'emergenza per cercarvi delle istruzioni per il volo in caso di avaria a entrambi i motori, ma poterono solamente constatare che non era presente alcun tipo di indicazione in merito. La fortuna volle che il comandante Pearson fosse, nel tempo libero, un esperto pilota di alianti, motivo per cui fece planare l'aereo mantenendo una velocit\u00e0 di 220 nodi (407\u00a0km/h); in mancanza di un riferimento preciso, era la migliore stima della velocit\u00e0 ottimale che si potesse fare. Nel frattempo il copilota Quintal tent\u00f2 di calcolare se fosse possibile raggiungere Winnipeg, usando l'altitudine indicata dall'altimetro di riserva, mentre la distanza percorsa gli veniva comunicata via radio dai controllori di Winnipeg, calcolata in base alle indicazioni del radar (anche i controllori utilizzavano un sistema di emergenza, in quanto il transponder, dispositivo che consente l'individuazione dei velivoli sui radar moderni, non era alimentato dai sistemi di emergenza, quindi l'aereo non compariva pi\u00f9 sul loro radar principale). Dato che l'aereo aveva perso 5000 piedi in 10 miglia nautiche (1,5\u00a0km in 19\u00a0km), si riscontr\u00f2 che manteneva un rapporto di discesa in planata di circa 12:1; sia Pearson sia i controllori giunsero alla conclusione che il volo 143 non ce l'avrebbe fatta nemmeno a raggiungere Winnipeg.\nA questo punto si rese necessario trovare un'altra pista dove effettuare l'atterraggio di emergenza, e Quintal si ricord\u00f2 della vicina base militare abbandonata di Gimli, dove aveva prestato servizio quando era nella RCAF. Conoscendo bene tale aeroporto, Quintal decise di tentare di far atterrare l\u00ec il 767. Quello che Quintal non sapeva era che, dopo il suo servizio, Gimli era stato trasformato da base militare ad aeroporto pubblico ed era usato da un club di volo e da paracadutisti, e che una delle piste era stata dismessa e veniva usata per corse automobilistiche, e proprio quel giorno l'area era coperta di auto e camper per il \"Family Day\" e sulla vecchia pista si stavano tenendo gare di \"dragster\". Quando i piloti si accorsero della situazione, qualsiasi alternativa era in ogni caso preclusa.\nDurante l'avvicinamento, Pearson azion\u00f2 il comando di abbassamento dei carrelli, ma senza successo: il generatore di pressione idraulica di emergenza era insufficiente per questo tipo di operazione. Fu allora attuata la procedura di estensione di emergenza, che prevede che i carrelli si estendano naturalmente per gravit\u00e0 sfruttando la forza del vento, ma, dei tre carrelli, solo i due posteriori risultarono estesi e bloccati, mentre quello anteriore non riusc\u00ec a scendere correttamente e non si blocc\u00f2. L'aereo stava riducendo la velocit\u00e0, e questo limitava l'efficienza della turbina RAT, che forniva meno energia elettrica alle pompe del sistema idraulico e rendeva il manovrare il mezzo sempre pi\u00f9 difficoltoso.\nA mano a mano che si avvicinavano alla pista, i piloti si accorsero a vista di essere troppo alti, cos\u00ec Pearson decise di tentare una manovra conosciuta come \"scivolata d'ala\" (\"forward slip\") per ridurre rapidamente l'altitudine e la velocit\u00e0. Le scivolate d'ala consistono nell'applicazione agli alettoni e ai timoni di direzione di comandi opposti tra di loro, in modo tale che l'aereo si ponga inclinato lateralmente e di traverso alla direzione di avanzamento, e questo produce una violenta riduzione della velocit\u00e0 ed una brusca riduzione di quota, pur rischiando gravemente lo stallo. Tale azione \u00e8 spesso impiegata sugli alianti e sugli aerei pi\u00f9 piccoli, ma non era mai stata tentata su un aereo di linea. La manovra ebbe successo, grazie esclusivamente all'abilit\u00e0 di Pearson nel pilotaggio di alianti, del tutto estranea alla sua preparazione come pilota di aerei di linea. A pochi metri da terra il normale assetto allineato fu ripristinato.\nNon appena le ruote toccarono la pista, Pearson azion\u00f2 con forza i freni e due pneumatici esplosero. Il carrello anteriore, non bloccato, cedette, quindi l'aereo prosegui strisciando con il muso contro il suolo e travolse anche una recinzione provvisoria che era stata messa in mezzo alla pista, ma nessuna persona rimase coinvolta. Alla fine l'aereo si ferm\u00f2, a circa sessanta metri dalla fine della pista, sostanzialmente intatto, tra gli applausi dei passeggeri entusiasti di essere ancora vivi: nessuno di essi si fer\u00ec durante l'atterraggio.\nIl guasto che caus\u00f2 la non corretta estensione del carrello anteriore si rivel\u00f2 alla fine una condizione favorevole, in quanto origin\u00f2 l'avanzamento al suolo a muso abbassato, che increment\u00f2 l'attrito con l'aria e col suolo e, se da un lato produsse un principio d'incendio per la semplice abrasione delle lamiere col suolo, dall'altro permise al velivolo ad arrestarsi a poche decine di metri dal campeggio e dal parcheggio degli spettatori e dei mezzi tecnici di supporto delle gare di \"dragster\", che erano dotati di estintori, immediatamente usati da campeggiatori e tecnici per estinguere il principio di incendio al muso dell'aereo. Se il carrello si fosse abbassato regolarmente si sarebbe dovuta eseguire una frenata regolare, che, senza l'assistenza dell'impianto idraulico, sarebbe stata notevolmente pi\u00f9 lunga, quindi il parco con gli automezzi parcheggiati e gli spettatori accampati presso gli automezzi stessi sarebbero stati travolti in pieno.\nMentre gli spettatori della gara di \"dragster\" spegnevano il piccolo incendio nella parte anteriore per lo sfregamento del muso del velivolo contro il suolo, gli occupanti vennero evacuati tramite gli appositi scivoli. Alcuni dei passeggeri scesi dallo scivolo d'emergenza vicino al cono di coda riportarono qualche contusione o abrasione, dovute al fatto che, mentre il muso dell'aereo era appoggiato al suolo, quindi gli scivoli anteriori erano praticamente inutili, la coda era sollevata di alcuni metri, quindi lo scivolo posteriore era posizionato con una pendenza eccessiva e non toccava terra correttamente. I contusi furono immediatamente controllati da un medico presente sul posto al seguito della manifestazione sportiva.\nEpilogo.\nI meccanici ripararono i pochi danni, e l'aereo rifornito di carburante lasci\u00f2 Gimli due giorni dopo. Nel giro di qualche settimana fu revisionato e ritorn\u00f2 in servizio.\nCome avviene spesso in questi casi, l'incidente fu riprodotto in un simulatore di volo per valutare le reazioni dell'equipaggio e studiare eventuali soluzioni alternative. I piloti che si cimentarono nella simulazione furono diversi, ma nessuno fu in grado di evitare lo schianto al suolo durante l'atterraggio.\nDalla vicenda \u00e8 stato tratto un libro: \"Freefall: From 41,000 Feet to Zero - a True Story\" di William e Marilyn Hoffer (ISBN 0-671-69689-0, pubblicato da Simon &amp; Schuster il 18 settembre 1989).\nDopo le indagini, fu pubblicato il final report riguardante l'incidente.\nCuriosit\u00e0.\nI meccanici inviati dall'aeroporto di Winnipeg in furgone, per la riparazione e il ripristino dell'aereo atterrato, trascurarono il rifornimento di carburante del furgone stesso, rimanendo senza carburante lungo la strada; dovettero attendere fino a quando fu mandato da Winnipeg un secondo furgone per riprenderli.\nIl 15 agosto 2006 il \"Gimli Glider\" era impegnato nel volo 1171 quando riport\u00f2 lo spegnimento in volo di un motore; l'aereo fece quindi atterraggio d'emergenza con un solo motore all'aeroporto internazionale di Winnipeg, senza alcuna conseguenza per le 153 persone a bordo. Dopo quasi 25 anni di servizio, C-GAUN ha effettuato il suo ultimo volo di reddito il 1 gennaio 2008. Il 24 gennaio 2008, il Gimli Glider ha intrapreso il suo ultimo viaggio, AC7067, da Montreal Trudeau all'aeroporto internazionale di Tucson prima di volare verso il suo ritiro a il deserto del Mojave in California.Il volo AC7067 era capitanato da Jean-Marc B\u00e9langer, un ex capo dell'Air Canada Pilots Association, mentre i capitani Robert Pearson e Maurice Quintal erano a bordo per supervisionare il volo da Montreal all'aeroporto Mojave della California. A bordo c'erano anche tre dei sei assistenti di volo che erano sul volo 143.Il 23 luglio 2008, il 25\u00b0 anniversario dell'incidente, i piloti Pearson e Quintal sono stati celebrati in una parata a Gimli ed \u00e8 stato dedicato un murale per commemorare lo sbarco.Nell'aprile 2013, il Gimli Glider \u00e8 stato messo in vendita all'asta da una societ\u00e0 chiamata Collectable Cars, con un prezzo stimato di 2,75-3 milioni di dollari canadesi. Tuttavia, l'offerta ha raggiunto solo CA $ 425.000 e il lotto \u00e8 stato invenduto.Secondo un sito web dedicato al salvataggio dell'aereo, il Gimli Glider \u00e8 stato demolito all'inizio del 2014. Parti della pelle della fusoliera in metallo sono state trasformate in 10.000 etichette per il bagaglio numerate in sequenza e, a partire dal 2015, sono state offerte in vendita da una societ\u00e0 californiana, MotoArt, sotto il nome del prodotto \"PLANETAGS\".Nel giugno 2017 \u00e8 stata aperta a Gimli una mostra museale permanente dell'evento. La mostra include un simulatore di volo mock-up della cabina di pilotaggio e, a partire da luglio 2017, ha venduto cimeli dell'evento.\nIncidenti simili.\nUn incidente simile accadde, sempre ad un aereo di una compagnia canadese, al volo Air Transat 236 nel 2001, che termin\u00f2 con un atterraggio d'emergenza senza combustibile all'aeroporto di Lajes, nelle Azzorre, dopo che era rimasto con i serbatoi vuoti a causa di una perdita. Anche il volo Hapag-Lloyd 3378 si concluse con una planata a motori spenti.\nIl 6 agosto 2005, in Italia, il volo Tuninter 1153 fin\u00ec in mare al largo di Palermo, causando la morte di 16 persone: non era stato imbarcato carburante a sufficienza perch\u00e9 sul velivolo era stato installato il segnalatore del livello di carburante di un ATR 42, velivolo che pu\u00f2 contenere una quantit\u00e0 di carburante inferiore rispetto all'ATR 72 usato per il volo, quindi tutti credettero in una condizione di riempimento dei serbatoi superiore a quella reale, tale da permettere di arrivare in Tunisia senza problemi. Dopo lo spegnimento dei motori, le condizioni di volo avrebbero comunque permesso in teoria l'arrivo a Palermo a motori spenti, ma sia i piloti che il personale tecnico commisero degli errori che produssero un catastrofico ammaraggio."}
{"id": "8869", "revid": "1543377", "url": "https://it.wikipedia.org/wiki?curid=8869", "title": "Grande Macchia Rossa", "text": "La Grande Macchia Rossa \u00e8 una vasta tempesta anticiclonica, posta a 22\u00b0 sotto l'equatore del pianeta Giove, che dura da almeno 300 anni. La tempesta, la pi\u00f9 grande del sistema solare, \u00e8 visibile dalla Terra anche con telescopi amatoriali.\nDescrizione.\nLa Grande Macchia Rossa ruota in verso antiorario, con un periodo di sei giorni terrestri, corrispondenti a 14 giorni gioviani. Misura 24-40\u00a0000\u00a0km da ovest ad est e 12-14\u00a0000\u00a0km da sud a nord. La macchia \u00e8 sufficientemente grande da contenere tre pianeti delle dimensioni della Terra. All'inizio del 2004 la Grande Macchia Rossa aveva approssimativamente la met\u00e0 dell'estensione longitudinale che aveva un secolo prima, quando misurava 40\u00a0000\u00a0km in diametro. All'attuale velocit\u00e0 di riduzione potrebbe diventare circolare nel 2040, sebbene ci\u00f2 sia improbabile a causa degli effetti distorsivi delle correnti a getto vicine ad essa. Non \u00e8 noto quanto possa durare la macchia o se i cambiamenti osservati siano il risultato di fluttuazioni normali.\nIl diametro della Macchia Rossa \u00e8 diminuito nel corso del XX secolo. Dall'inizio del XXI secolo pare ridursi ad un ritmo pi\u00f9 elevato, di quasi 1000\u00a0km all'anno, e la forma sta cambiando da quella di un ovale a quella di un cerchio. La dimensione misurata nel senso da nord a sud \u00e8 cambiata poco, mentre \u00e8 diminuita notevolmente la dimensione da est a ovest. Se alla fine dell'ottocento sulla base di osservazioni storiche la Macchia Rossa aveva un diametro di 41\u00a0000\u00a0km, nel 1979 il diametro si era ridotto a circa 23\u00a0000\u00a0km al tempo del passaggio della Voyager 2, per poi diminuire ulteriormente nel 1995 a 20\u00a0000 e a 17\u00a0700\u00a0km nel 2009. \u00c8 tuttavia a partire dal 2012 che si \u00e8 osservato, dopo alcune segnalazioni di astronomi amatoriali, che la Macchia si sta riducendo a ritmi pi\u00f9 serrati, di quasi 1000\u00a0km all'anno. In base a osservazioni compiute dal telescopio spaziale Hubble, nel 2014 il diametro massimo della Macchia Rossa \u00e8 sceso a 16\u00a0500\u00a0km, il valore pi\u00f9 piccolo mai misurato dagli astronomi.\nOsservazioni nell'infrarosso hanno indicato che la Grande Macchia Rossa \u00e8 pi\u00f9 fredda (e quindi, raggiunge altitudini maggiori) della maggior parte delle altre nubi sul pianeta (con una temperatura che \u00e8 inferiore a \u2212160\u00a0\u00b0C (113 K)); lo strato pi\u00f9 alto di nubi della Grande Macchia Rossa svetta di circa 8\u00a0km dagli strati circostanti. Inoltre, la circolazione antioraria della macchia \u00e8 attestata dal 1966 grazie ad un attento monitoraggio delle strutture atmosferiche gioviane ed \u00e8 stata confermata dai primi filmati inviati dalle sonde \"Voyager\".\nNel 2010, grazie ad un gruppo di ricerca guidato dall'Universit\u00e0 di Oxford che si \u00e8 servita del \"Very Large Telescope\" dell'ESO e del telescopio Gemini Sud (entrambi situati in Cile) e del telescopio giapponese Subaru nelle Hawaii, i ricercatori hanno potuto osservare regioni della Grande Macchia Rossa di Giove mai osservate prima, notando che il colore pi\u00f9 rosso corrisponde a un \"nucleo\" caldo all'interno di una tempesta pi\u00f9 fredda, con linee scure ai confini della stessa dove i gas si inabissano nelle regioni pi\u00f9 profonde del pianeta.. Gli astronomi hanno ricostruito una mappa di temperatura, aerosol e ammoniaca della tempesta per comprendere come la circolazione cambia nello spazio e nel tempo. La parte centrale della macchia, di colore arancio-rosso, \u00e8 di circa 3 o 4 gradi pi\u00f9 calda rispetto all'ambiente circostante; questa differenza di temperatura \u00e8 abbastanza marcata da permettere alla circolazione della tempesta, di solito antioraria, di cambiare senso divenendo debolmente oraria nella regione centrale. Anche in altre parti di Giove, la variazione di temperatura \u00e8 sufficiente per alterare le velocit\u00e0 del vento e influenzare gli schemi di nubi nelle diverse fasce e zone. Sul suo confine meridionale la macchia \u00e8 confinata spazialmente da una corrente a getto di modesta entit\u00e0 e diretta verso est (prograda) mentre sul suo confine settentrionale \u00e8 confinata da una corrente a getto molto potente e diretta verso ovest (retrograda). Sebbene i venti intorno ai lati della macchia soffino a circa 120\u00a0m/s (430\u00a0km/h), le correnti all'interno di essa sembrano stagnanti, con pochi flussi in ingresso o in uscita. Il periodo di rotazione della macchia \u00e8 diminuito col tempo, forse come conseguenza della costante riduzione nelle dimensioni.\nLa latitudine della Grande Macchia Rossa \u00e8 rimasta stabile per tutto il tempo in cui sono disponibili osservazioni attendibili, variando tipicamente entro un grado. La sua longitudine, tuttavia, varia costantemente. Poich\u00e9 Giove non ruota uniformemente a tutte le latitudini (presenta infatti una rotazione differenziale come anche gli altri giganti gassosi), gli astronomi hanno definito tre differenti sistemi per definirne la latitudine. Il sistema era usato per le latitudini superiori ai 10\u00b0 ed era originariamente basato sulla velocit\u00e0 media di rotazione della Grande Macchia Rossa, pari a 9h\u00a055m\u00a042s. Nonostante ci\u00f2, la macchia ha doppiato il pianeta nel II sistema almeno 10 volte dai primi dell'Ottocento. La sua velocit\u00e0 di deriva \u00e8 cambiata sensibilmente negli anni ed \u00e8 stata correlata alla luminosit\u00e0 della banda equatoriale meridionale (\"South Equatorial Belt\", SEB) ed alla presenza o assenza di un disturbo tropicale meridionale (\"South Tropical Disturbance\", STrD).\nNon \u00e8 ancora noto cosa determini la colorazione rossa della macchia. Alcune teorie supportate da dati sperimentali suggeriscono che il colore possa essere causato da complesse molecole organiche, fosforo rosso o un composto dello zolfo. La Grande Macchia Rossa varia notevolmente in gradazione, dal rosso mattone al salmone pastello, ed anche al bianco. La macchia scompare occasionalmente, rimanendo evidente soltanto per il buco (\"Red Spot Hollow\") che \u00e8 la sua nicchia nella banda equatoriale meridionale (SEB). La visibilit\u00e0 della Macchia \u00e8 apparentemente accoppiata con l'aspetto della banda equatoriale meridionale: quando la banda \u00e8 di un bianco brillante, la macchia tende ad essere scura; quando la banda \u00e8 di colore scuro, la macchia \u00e8 abitualmente luminosa. I periodi in cui la macchia \u00e8 scura o luminosa si ripetono con intervalli irregolari: ad esempio la macchia era scura nel 1997, e nei cinquant'anni precedenti, nei periodi compresi tra 1961\u201366, 1968\u201375, 1989\u201390 e 1992\u201393.\nLa Grande Macchia Rossa non deve essere confusa con la \"Grande Macchia Scura\" (\"Great Dark Spot\"), una struttura osservata nel 2000 in prossimit\u00e0 del polo nord del pianeta dalla sonda \"Cassini\"; va notato che anche una struttura atmosferica di Nettuno \u00e8 chiamata Grande Macchia Scura. Quest'ultima fu osservata dalla sonda \"Voyager 2\" nel 1989 e potrebbe trattarsi di un buco nell'atmosfera del pianeta piuttosto che di una tempesta; inoltre non \u00e8 stata osservata nel 1994 (sebbene una macchia simile sia apparsa pi\u00f9 a nord). Tempeste simili sono state osservate su Saturno, che ha avuto brevemente grandi macchie bianche. N\u00e9 si deve pensare che la Grande Macchia Rossa sia l'unica tempesta su Giove. Sul pianeta infatti compaiono numerose altre tempeste di minore entit\u00e0, indicate genericamente come ovali bianchi o bruni a seconda del colore e generalmente senza una denominazione. Gli ovali bianchi sono in genere composti da nuvole relativamente fredde nell'alta atmosfera. Gli ovali marroni sono pi\u00f9 caldi, e si trovano ad altezza normale. Queste tempeste possono durare indifferentemente poche ore o molti secoli.\nDal 2000 la fusione di tre grandi ovali bianchi ha portato alla formazione di una nuova grande tempesta che da allora \u00e8 andata sempre intensificandosi. Denominata ufficialmente Ovale BA \u00e8 stata chiamata informalmente \"Piccola Macchia Rossa\" e \"Macchia Rossa Jr.\" quando ha iniziato a colorarsi di rosso. Le simulazioni suggeriscono che la Macchia possa assorbire tempeste pi\u00f9 piccole, e in effetti episodi simili sono stati intravisti al telescopio. In particolare, all'inizio del 2008 la NASA ha scoperto un'altra nuova frammentazione della Grande Macchia Rossa, denominata Macchia Rossa Neonata (\"Baby Red Spot\"), una piccolissima formazione ciclonica distaccatasi dalla Grande Macchia Rossa che all'inizio di ottobre 2008 \u00e8 stata riassorbita nuovamente dopo un transito.\nStoria osservativa.\nIl primo avvistamento della Grande Macchia Rossa \u00e8 spesso accreditato a Robert Hooke, che descrisse una macchia su Giove nel maggio 1664; tuttavia, \u00e8 probabile che la macchia di Hooke fosse nella banda sbagliata (la banda equatoriale settentrionale, rispetto alla posizione attuale nella banda equatoriale meridionale). Pi\u00f9 convincente risulta la descrizione di Giovanni Cassini di una \"macchia permanente\", fornita l'anno seguente. Con fluttuazioni nella visibilit\u00e0, la macchia di Cassini fu osservata dal 1665 al 1713.\nUn mistero minore \u00e8 relativo ad una macchia gioviana ritratta nel 1711 in un dipinto da Donato Creti, esposta nella Pinacoteca vaticana. Il dipinto \u00e8 parte di una serie di pannelli, le \"Osservazioni astronomiche\", in cui differenti corpi celesti (ingranditi) fanno da sfondo a varie scene italiane; la creazione di questa serie \u00e8 stata supervisionata dall'astronomo Eustachio Manfredi per garantirne l'accuratezza. Il dipinto di Creti \u00e8 la prima rappresentazione a riportare la Grande Macchia Rossa di colore rosso. Nessuna struttura gioviana era stata descritta di quel colore prima del tardo Ottocento.\nLa Grande Macchia Rossa attuale fu vista solo dopo il 1830 e ben studiata solo dopo un'apparizione di rilievo del 1879. Un salto di 118 anni separa le osservazioni del 1830 dalla sua scoperta, nel XVII secolo; non \u00e8 noto se la macchia originaria si sia dissolta e poi ricostituita, se sia sbiadita, o anche se i resoconti delle osservazioni furono semplicemente di scarsa qualit\u00e0. Le macchie pi\u00f9 vecchie ebbero una storia osservativa pi\u00f9 breve ed un moto pi\u00f9 lento rispetto alla macchia attuale e ci\u00f2 rende la loro identificazione incerta. Il 25 febbraio 1979, quando la \"Voyager 1\" era a 9,2 milioni di km da Giove, trasmise alla Terra la prima immagine dettagliata della Grande Macchia Rossa. Erano riconoscibili dettagli nuvolosi delle dimensioni minime di 160\u00a0km. Il colorato motivo ondoso delle nuvole ad ovest (sinistra) della Grande Macchia Rossa \u00e8 la regione di coda della macchia, dove sono osservabili moti nuvolosi estremamente complessi e variabili."}
{"id": "8871", "revid": "119849211", "url": "https://it.wikipedia.org/wiki?curid=8871", "title": "Librazione", "text": "In astronomia, il termine librazione (derivato dal latino \"libra\", bilancia) descrive un movimento apparente della Luna relativo alla Terra, che pu\u00f2 essere comparato col movimento di due piatti di una bilancia rispetto al punto di equilibrio.\nAnche se il periodo di rotazione della Luna attorno al suo asse \u00e8 uguale a quello di rivoluzione attorno alla Terra, le librazioni permettono a un osservatore terrestre di vedere delle porzioni di superficie lunare leggermente differenti ogni volta. Queste variazioni sono causate dal fatto che la Luna ruota intorno al proprio asse con ritmo costante ma gira intorno alla Terra con ritmo variabile, trovandosi in un'orbita ellittica e muovendosi pi\u00f9 velocemente quando \u00e8 pi\u00f9 vicina alla Terra e pi\u00f9 lentamente quando ne \u00e8 pi\u00f9 lontana. L'effetto finale \u00e8 che, invece della met\u00e0, solo il 41% della superficie lunare \u00e8 sempre visibile, un altro 41% \u00e8 sempre nascosto, e un ulteriore 18% oscilla tra la porzione di superficie visibile e quella nascosta.\nCi sono tre tipi di librazione:"}
{"id": "8872", "revid": "983767", "url": "https://it.wikipedia.org/wiki?curid=8872", "title": "Chilometro", "text": "Il chilometro (o anche kilometro in ambito pi\u00f9 tecnico e scientifico) (simbolo km) \u00e8 un'unit\u00e0 di lunghezza pari a mille metri. Il metro \u00e8 una delle sette unit\u00e0 fondamentali del sistema internazionale di unit\u00e0 di misura (SI). Il termine deriva dai termini greci \u03c7\u03af\u03bb\u03b9\u03bf\u03b9, \"ch\u00edlioi\" = mille e \"metro\" = conteggio o misura.\nIl sistema di codifica unicode dispone di simboli per: chilometro (\u339e), chilometro quadrato (\u33a2) e chilometro cubo (\u33a6). Essi risultano utili solo in testi CJK: cinesi, giapponesi e coreani, nei quali hanno l'estensione di un carattere cinese.\nConversioni.\n1 km equivale a:\nSimbolo.\nIl simbolo del chilometro \u00e8 \"km,\" dove la lettera kappa \u00e8 minuscola e la lettera m \u00e8 anch'essa minuscola e corrisponde al simbolo del metro. Fa uso del prefisso k (kilo), utilizzato per definire multipli con fattore di scala 10\u00b3 cio\u00e8 mille (); vedi anche Prefissi del Sistema internazionale di unit\u00e0 di misura. La lettera \"K\" maiuscola si riferisce invece al kelvin, simbolo dell'unit\u00e0 di misura della temperatura termodinamica."}
{"id": "8873", "revid": "311148", "url": "https://it.wikipedia.org/wiki?curid=8873", "title": "Kranj", "text": "Kranj (IPA: , in tedesco \"Krainburg\") \u00e8 una citt\u00e0 della Slovenia di abitanti appartenente alla regione statistica dell'Alta Carniola di cui \u00e8 capoluogo, con i suoi abitanti (censimento 2018) \u00e8 la terza citt\u00e0 per popolazione dopo Lubiana e Maribor.\nLa citt\u00e0 ricade nel territorio del comune cittadino di Kranj (\"Mestna ob\u010dina Kranj\") e ne \u00e8 capoluogo comunale.\nEtimologia.\nLe prime attestazioni scritte di Kranj risalgono al X secolo come \"Carnium\" (e come \"via Chreinariorum\" nel 973, \"actum Kreine\" nel 1050\u201365, \"in loco Chreina\" nel 1065\u201377 e \"Chrainburch\" nel 1291). Il nome sloveno deriva dallo slavo \"*Korn\u2019\u044c\", mutuato a sua volta dal latino \"Carnium\". Proprio come il nome latino della regione \"Carnia\", deriva dalla trib\u00f9 italica settentrionale (celtica) nota come i \"Carn\u012b\" (in greco: \u039a\u03ac\u03c1\u03bd\u03bf\u03b9). \n\u039a\u03ac\u03c1\u03bd\u03bf\u03b9). Il nome di questa trib\u00f9 \u00e8 probabilmente derivato dalla radice celtica \"*karno-\" 'cima, collina, pila di pietre'. Il nome tedesco della citt\u00e0 era \"Krainburg\". Il nome della regione Carniola \u00e8 un diminutivo latino di \"Carnia\".\nGeografia fisica.\nKranj \u00e8 situata alla confluenza dei fiumi Kokra e Sava.\nMonumenti e luoghi d'interesse.\nIl nucleo della citt\u00e0 ha un ben conservato centro medievale.\nInfrastrutture e trasporti.\nLa citt\u00e0 \u00e8 servita dalla stazione ferroviaria sulla rotta da Lubiana a Monaco di Baviera (via Jesenice e Villaco).\nKranj \u00e8 molto vicina all'aeroporto di Lubiana, molto pi\u00f9 della stessa capitale.\nSport.\nCalcio.\nLa squadra principale della citt\u00e0 \u00e8 il Nogometno Dru\u0161tvo Triglav 2000 Kranj.\nCiclismo.\nIl 2 giugno 1994 la 12\u00aa tappa del Giro d'Italia 1994 si concluse a Kranj con la vittoria di Andrea Ferrigato."}
{"id": "8874", "revid": "306856", "url": "https://it.wikipedia.org/wiki?curid=8874", "title": "Bled", "text": "Bled (: , in tedesco \"Veldes\", in italiano \"Bleda\", desueto) \u00e8 una citt\u00e0 della Slovenia di abitanti appartenente alla regione statistica dell'Alta Carniola, ai piedi delle Alpi Giulie nella regione statistica dell'Alta Carniola.\nSebbene relativamente piccola, \u00e8 un importante centro turistico, con visitatori provenienti dall'Austria, dalla Germania e dall'Italia. Durante l'estate la sua popolazione triplica. \u00c8 molto conosciuta per il suo lago, proseguendo per la valle a circa 30km da Bled si trova il lago di Bohinj, pi\u00f9 esteso, ma meno sfruttato turisticamente.\nBled \u00e8 raggiungibile via auto, attraverso una strada panoramica, oppure con la linea ferroviaria Nova Gorica - Jesenice, anch'essa panoramica.\nGeografia fisica.\nBled si trova sulle pendici meridionali della catena montuosa Caravanche vicino al confine con l'Austria, a circa 50\u00a0km a nord-ovest della capitale della Slovenia, Lubiana. A sud del lago di Bled si trovano le foreste di Pokljuka e Jelovica.\nQui la Sava Bohinjka e una ferrovia portano al lago di Bohinj e al massiccio del monte Tricorno. Il lago di Bled \u00e8 lungo circa 2,12\u00a0km e largo tra i 500\u00a0m e 1\u00a0km. Durante il periodo estivo l'acqua raggiunge anche i 25\u00a0\u00b0C e mantiene una temperatura di circa 18\u00a0\u00b0C nel periodo autunnale.\n\u00c8 infatti adatto per praticare il nuoto. Nel periodo invernale \u00e8 possibile che il lago si presenti ghiacciato, viene quindi utilizzato per pattinare.\nBled, per la sua attenzione a favorire il turismo sostenibile e la mobilit\u00e0 dolce, fa parte della cooperazione Perle delle Alpi.\nStoria.\nLa prima menzione documentale di Bled quale \"Ueldes\", posta nella marca Craina, \u00e8 del 10 aprile 1004 in un diploma imperiale di Enrico II a favore della chiesa vescovile di Bressanone e il suo vescovo Albuino. Il vescovado di Bressanone disponeva a Bled, lungo tutto il medioevo, di ingenti possedimenti.\nSport.\nLa citt\u00e0 con il suo lago ospita annualmente competizioni a livello internazionale di canottaggio. A circa 20\u00a0km si trova l'altopiano di Pokljuka, importante stazione sciistica specializzata nello sci nordico."}
{"id": "8875", "revid": "149727", "url": "https://it.wikipedia.org/wiki?curid=8875", "title": "Nuova Gorizia", "text": ""}
{"id": "8878", "revid": "125260654", "url": "https://it.wikipedia.org/wiki?curid=8878", "title": "Giovanni Cassini", "text": " Prima della naturalizzazione francese, avvenuta nel 1673, Cassini lavor\u00f2 a fasi alterne come astronomo presso l'Osservatorio di Panzano (Castelfranco Emilia) dal 1648 al 1664; cio\u00e8 fino alla morte del marchese Cornelio Malvasia, suo mecenate e signore del Castello di Panzano il avvenuta in quell'anno. Fu professore di astronomia all'Universit\u00e0 di Bologna e nel 1671 divenne il direttore dell'Osservatorio di Parigi. Fu il padre di Jacques Cassini, anche lui astronomo, avuto dalla francese Ginevra de Laistre e nonno di C\u00e9sar-Fran\u00e7ois Cassini, astronomo e geodeta. Mor\u00ec a Parigi il 14 settembre 1712 all'et\u00e0 di 87 anni.\nScoperte.\nScopr\u00ec quattro satelliti di Saturno: Giapeto nel 1671, Rea nel 1672, Dione e Teti nel 1684. Inoltre scopr\u00ec la Divisione di Cassini negli anelli di Saturno, a lui intitolata. Assieme a Hooke, Cassini \u00e8 lo scopritore della Grande Macchia Rossa di Giove (circa 1665). Attorno al 1690 Cassini fu il primo ad osservare la rotazione differenziale dell'atmosfera di Giove.\nGilles-Fran\u00e7ois de Gottignies espresse riserve su alcune sue conclusioni su Giove.\nBiografia.\nGian Domenico Cassini nacque nel 1625 a Perinaldo, nella Repubblica di Genova oggi in provincia di Imperia. Comp\u00ec i primi studi nel collegio dei Gesuiti di Genova, dove venne in contatto con Giovanni Battista Baliani, fisico, matematico e corrispondente di Galileo Galilei.\nNel 1649 acquis\u00ec notoriet\u00e0 di astrologo per aver previsto la vittoria delle truppe di Innocenzo X, adunate a Bologna per una spedizione militare contro il duca di Parma. Ovviamente egli assolutamente non era e non volle mai essere un astrologo. Comunque venne chiamato a Bologna dal marchese Malvasia per occuparsi del suo osservatorio privato e l'anno successivo ottenne l'insegnamento universitario di astronomia grazie alla reputazione delle sue osservazioni molto precise. \u00abAl suo arrivo a Bologna nel 1649, trov\u00f2 un ambiente ricco di personalit\u00e0 e di dibattiti culturali, favoriti dalla rivalit\u00e0 tra lo studio universitario dell\u2019Archiginnasio e la Scuola dei gesuiti in Santa Lucia. Tra i professori dell\u2019universit\u00e0, Cassini ricorder\u00e0 il matematico padre Giovanni Ricci, allievo del Cavalieri, Ovidio Montalbani, Pietro Mengoli e, presso il Collegio dei gesuiti, padre Giovanni Battista Riccioli, con il suo assistente Francesco Maria Grimaldi.\u00bb Nel 1665 Cassini fu nominato sovrintendente delle acque per lo Stato della Chiesa, progett\u00f2 fortificazioni e si dedic\u00f2 al problema e controllo delle piene del Po. Contemporaneamente continu\u00f2 le sue osservazioni astronomiche, studia le eclissi di sole e pubblic\u00f2 le \"Tavole dei pianeti\". Fu uno dei primi studiosi ad osservare in epoca moderna, nel 1668, il fenomeno della luce zodiacale, da lui inizialmente chiamata \"spina celeste meteora\".\nL'importanza delle ricerche svolte a Bologna lo rese noto fra i migliori astronomi europei del suo tempo. Nel 1669 venne invitato a Parigi da Colbert, ministro di Luigi XIV Re Sole, presso l'Acad\u00e9mie des sciences, fondata nel 1666, per dare il suo parere d'astronomo sull'Osservatorio di Parigi appena costruito. A Parigi Cassini pu\u00f2 finalmente lavorare in libert\u00e0 e sotto la protezione stessa del re; non solo ha il privilegio di lavorare presso l'Acad\u00e9mie des sciences, l'istituto scientifico pi\u00f9 avanzato dell'epoca, ma nel 1671 ha alloggio nell'Osservatorio stesso. Chiese la cittadinanza francese e la ottenne nel 1673. Con la sua sposa Genevi\u00e8ve Delaistre dette origine a una vera e propria dinastia di astronomi e cartografi. Il pronipote Cassini IV sar\u00e0 l'ultimo della \"gens Cassini\" ad avere l'incarico di direttore dell\"'Observatoire\", incarico mantenuto dal 1784 sino alla Rivoluzione francese.\nPur da Parigi, Cassini rimase sempre in contatto con l'ambiente bolognese e collabor\u00f2 attivamente all'istituzione della Specola dell'Istituto delle Scienze. Il Senato di Bologna non volle mai rassegnarsi alla sua partenza e gli mantenne libera la cattedra di Astronomia sino alla sua morte, avvenuta a Parigi nel 1712; oggi le sue spoglie mortali riposano dentro la Chiesa di Saint-Jacques-du-Haut-Pas.\nFra le realizzazioni di Gian Domenico Cassini vi \u00e8 la grande meridiana della basilica di San Petronio, realizzata all'interno della chiesa bolognese nel 1655. Si tratta della pi\u00f9 lunga linea meridiana al mondo: 66,8m, pari esattamente alla seicentomillesima parte della circonferenza terrestre.\nCon lo strumento che chiam\u00f2 eliometro, Cassini intendeva determinare la lunghezza dell'anno solare, mediante la misura del tempo trascorso tra due passaggi successivi del Sole all'equinozio di primavera, per verificare la correttezza della riforma gregoriana del calendario.\nSoprattutto voleva risolvere la controversia tra coloro che, seguendo Aristotele e Claudio Tolomeo, ritenevano il moto del Sole circolare e uniforme intorno alla Terra immobile e coloro che ritenevano, seguendo Niccol\u00f2 Copernico e Galilei, che la Terra fosse in moto intorno al Sole e che quindi il moto del Sole fosse solo apparente.\nIl Sole, in effetti, sembra muoversi in cielo pi\u00f9 lentamente d'estate che d'inverno e proprio d'estate si trova alla massima distanza dalla Terra. Era questo grande allontanamento che, secondo gli antichi, faceva apparire il suo moto pi\u00f9 lento.\nInvece la II legge di Keplero, dimostrata matematicamente solo alla fine del Seicento da Isaac Newton, sostiene che \"la Terra ha una velocit\u00e0 maggiore quando \u00e8 pi\u00f9 vicina al Sole e si muove pi\u00f9 lentamente quando \u00e8 pi\u00f9 lontana\" o, pi\u00f9 precisamente, che la linea che congiunge il pianeta al Sole descrive aree uguali in intervalli di tempo uguali.\nCassini, mediante il grande \"eliometro\", verific\u00f2 che nel corso dell'anno il diametro del Sole, quindi la sua distanza, non diminuiva nello stesso modo in cui diminuiva la sua velocit\u00e0, il che voleva dire che la diminuzione di velocit\u00e0 non era apparente, ma reale: era la prima conferma osservativa eseguita al mondo della seconda legge di Keplero.\nL'attivit\u00e0 scientifica di Cassini ha ricoperto diversi campi dell'astronomia oltre che di idraulica, di arte militare, di entomologia e perfino di medicina, avendo partecipato ad alcuni tra i primi esperimenti di trasfusione di sangue. Osserv\u00f2 accuratamente a Bologna ben tre comete e fu tra i primi a suggerire per questi corpi celesti un'orbita fortemente ellittica, ritenendoli quindi astri \"ricorrenti\", come verr\u00e0 poi dimostrato da Edmond Halley sulle basi della legge della Gravitazione universale di Newton.\nNel 1672 Cassini e l'inglese John Flamsteed mostrarono che se si usa una frazione consistente della circonferenza terrestre si pu\u00f2 misurare la parallasse di un pianeta. Cassini us\u00f2 la distanza tra Parigi e la Cayenne (dove si trovava un suo collaboratore) per fare due osservazioni di Marte sincronizzate in base all'osservazione dei satelliti di Giove da poco scoperti. Flamsteed osserv\u00f2 invece Marte a Londra, al tramonto e all'alba. Le due misurazioni sostanzialmente coincidevano: si determin\u00f2 la distanza del pianeta dalla Terra, quindi in base alla terza legge di Keplero (1619) si pot\u00e9 ricavare la distanza Terra-Sole, l'unit\u00e0 astronomica di base per le misure all'interno del Sistema solare, con l'accuratezza del 7%. \nMisur\u00f2 la rotazione di Marte con una discrepanza di soli tre minuti. Misur\u00f2 anche la rotazione di Giove, scoprendovi la \"macchia rossa\", l'occhio di un gigantesco uragano che imperversa da secoli nell'atmosfera del pianeta. Lo studio sistematico del sistema di Giove produce la realizzazione delle Effemeridi dei satelliti di Giove. La determinazione delle posizioni delle lune del grande pianeta gli consent\u00ec di costruire delle tabelle con gli istanti di occultazione dei satelliti dietro a Giove. In particolare l'osservazione dell'occultazione del satellite gioviano gli permetteva di leggere sulle tabelle l'ora precisa in cui questa avveniva, fornendo la possibilit\u00e0 di determinare con precisione la longitudine del luogo in cui si era effettuata l'osservazione, uno dei grandi problemi di quei tempi. Cassini e Ole Roemer, suo giovane collaboratore, osservarono che l'occultazione di Io non avveniva a intervalli regolari come il regolare suo periodo di rivoluzione avrebbe lasciato supporre. Quando la Terra si trovava pi\u00f9 vicina a Giove, l'occultazione di Io poteva essere osservata in anticipo rispetto a quando la Terra si trovava pi\u00f9 lontana. La differenza era di 14 minuti, proprio come se la luce avesse una velocit\u00e0 finita e quindi, con pi\u00f9 spazio da percorrere, impiegasse pi\u00f9 tempo ad arrivare a Terra. I contemporanei di Cassini erano perlopi\u00f9 convinti che la luce avesse velocit\u00e0 infinita, grazie alle dotte dissertazioni di Cartesio. Fu proprio grazie a questo effetto e alle accurate osservazioni che il suo collaboratore Roemer nel 1676 riusc\u00ec a misurare la velocit\u00e0 della luce. I calcoli sfortunatamente non ci sono pervenuti, ma Christian Huygens, riprendendo i dati di Cassini, trov\u00f2 un valore dello stesso ordine di grandezza di quello attuale.\nInoltre Cassini scopr\u00ec quattro satelliti di Saturno e la divisione tra gli anelli del grande pianeta che ancora oggi porta il suo nome, intuendo che gli anelli non fossero un corpo rigido, bens\u00ec una miriade di piccole particelle.\nEbbe vasta rinomanza la grande mappa della Luna realizzata con delicate osservazioni micrometriche, che gli consentirono di studiare le variazioni dell'orbita del nostro satellite: questo lo port\u00f2 ad elaborare quella che \u00e8 considerata la prima teoria moderna dei moti lunari. In particolare, dalle sue ricerche dedicate allo studio delle attrazioni mareali tra i pianeti e i loro satelliti, simili a quelle che si esercitano tra Luna e Terra, presero spunto tre leggi espresse da Cassini nel 1693 e la cui verifica \u00e8 stata pubblicata recentemente su \"Icarus\", la pi\u00f9 importante rivista internazionale di studi planetari.\nRiconoscimenti.\nLa comunit\u00e0 astronomica gli ha dedicato: il cratere Cassini sulla Luna, il cratere Cassini su Marte, la divisione di Cassini negli anelli di Saturno, la regione Cassini sul satellite di Saturno Giapeto e l'asteroide 24101 Cassini.\nA Domenico Cassini \u00e8 stata dedicata la missione della sonda spaziale Cassini che ha esplorato Saturno e Titano.\nA suo nome \u00e8 intitolato l'osservatorio astronomico del dipartimento di astronomia dell'universit\u00e0 di Bologna, che ha sede a Loiano.\nEsistono due licei intitolati al celebre astronomo, il liceo linguistico, classico e scientifico Statale \"G. D. Cassini\" di Sanremo (fondato nel 1860) ed il liceo scientifico istituito a Genova nel 1923 (Liceo scientifico Gian Domenico Cassini).\nA Perinaldo (Imperia), paese natale di G. D. Cassini, \u00e8 a lui intitolato l'osservatorio astronomico comunale, realizzato nel 1988-89."}
{"id": "8880", "revid": "838137", "url": "https://it.wikipedia.org/wiki?curid=8880", "title": "1625", "text": ""}
{"id": "8881", "revid": "56620", "url": "https://it.wikipedia.org/wiki?curid=8881", "title": "Zafferano", "text": ""}
{"id": "8884", "revid": "169529", "url": "https://it.wikipedia.org/wiki?curid=8884", "title": "Gigante gassoso", "text": "Gigante gassoso (denominato anche pianeta gioviano) \u00e8 un termine astronomico generico, inventato dallo scrittore di fantascienza James Blish e ormai entrato nell'uso comune, per descrivere un grosso pianeta che non sia composto prevalentemente da roccia. I giganti gassosi, in realt\u00e0, possono avere un nucleo roccioso, ed effettivamente si sospetta che un tale nucleo sia necessario per la loro formazione. La maggior parte della loro massa \u00e8 tuttavia presente sotto forma di gas (oppure gas compresso in uno stato liquido). A differenza dei pianeti rocciosi, i giganti gassosi non hanno una superficie ben definita.\nIl sistema solare presenta quattro giganti gassosi: Giove, Saturno, Urano e Nettuno.\nTipologia.\nSono solitamente definiti giganti gassosi i pianeti con massa superiore alle 10 masse terrestri.\nUn oggetto con massa superiore a 70 volte quella di Giove (cio\u00e8 0,08 volte la massa del Sole) ha calore e pressione tali al suo interno per poter innescare una reazione di fusione nucleare, che trasforma il corpo celeste in una piccola stella. Ci sono poi oggetti di massa minore ma grandi abbastanza per poter innescare la fusione del deuterio, ma non sono considerati pianeti ma nane brune. \u00c8 stato assunto un limite di 13 masse gioviane oltre il quale un corpo non \u00e8 pi\u00f9 definito pianeta ma nana bruna. Non si tratta di un limite dal preciso significato fisico ma di una convenzione adottata dall'Unione astronomica internazionale, in quanto oggetti di grandi dimensioni bruceranno la maggior parte del loro deuterio e quelli pi\u00f9 piccoli ne bruceranno solo una piccola parte. La quantit\u00e0 di deuterio bruciato dipende non solo dalla massa ma anche dalla composizione del pianeta, in particolare dalla quantit\u00e0 di elio e deuterio presenti. L'Enciclopedia dei Pianeti Extrasolari ad esempio comprende oggetti fino a 25 masse gioviane, e la Exoplanet Data Explorer fino a 24 masse gioviane.\nGiove e Saturno.\nGiove e Saturno sono costituiti principalmente da idrogeno ed elio, e la maggior parte della loro massa \u00e8 composta da idrogeno allo stato liquido o metallico, forse con un nucleo roccioso o composto da nichel e ferro. Lo strato esterno \u00e8 costituito da idrogeno molecolare, che circonda uno strato di idrogeno metallico liquido, con un nucleo fuso probabilmente roccioso e, nel caso di Giove, di di diametro. Gli strati pi\u00f9 esterni dell'atmosfera di idrogeno sono caratterizzati da nuvole visibili generalmente composte da acqua e ammoniaca. All'interno, l'idrogeno \u00e8 definito \"metallico\" perch\u00e9 la grande pressione lo trasforma in un conduttore elettrico.\nUrano e Nettuno.\nLa composizione degli altri giganti gassosi \u00e8 simile, ma Urano e Nettuno contengono al loro interno molto meno idrogeno e maggiori quantit\u00e0 di acqua, ammoniaca, e metano, per questo sono stati definiti anche giganti ghiacciati. Nonostante la composizione interna non sia ben conosciuta, possono essere presenti anche rocce e gas, ma in misura molto minore.\nPoich\u00e9 era ritenuto plausibile che il metano potesse dissociarsi alle altissime pressioni raggiunte nelle profondit\u00e0 dei due pianeti e che il carbonio vi potesse cristallizzare direttamente come diamante, alcuni astronomi ritenevano che i nuclei di Urano e Nettuno fossero composti da diamanti; tuttavia, successive ricerche hanno escluso questa eventualit\u00e0. Negli strati inferiori, l'idrogeno liquido all'interno dei giganti gassosi \u00e8 cos\u00ec compresso che diventa di natura metallica. L'idrogeno metallico \u00e8 stabile solo a tali enormi pressioni.\nGiganti gassosi extrasolari.\nA causa delle tecniche disponibili, molti dei pianeti extrasolari conosciuti possiedono masse paragonabili e spesso molto superiori a Giove, e su questa base \u00e8 stato suggerito che possano essere dei giganti gassosi. La loro composizione e struttura \u00e8 per\u00f2 sconosciuta; molti di questi pianeti orbitano molto vicini alla propria stella madre, come i cosiddetti \"gioviani caldi\", ed \u00e8 oggetto di dibattito se gli strati di gas mostrati da Giove e Saturno possano sopravvivere a simili temperature e alla forza del vento solare.\nAnche se le parole \"gas\" e \"gigante\" sono spesso combinate, i pianeti costituiti prevalentemente da idrogeno potrebbero essere pi\u00f9 piccoli dei giganti gassosi noti del Sistema Solare. Tuttavia, pianeti gassosi meno massicci perderanno massa atmosferica pi\u00f9 rapidamente rispetto a pianeti pi\u00f9 grandi o situati pi\u00f9 lontano dalla propria stella.\nIl pi\u00f9 piccolo pianeta extrasolare noto come un probabile \"pianeta gassoso\" \u00e8 Kepler-138 c, che ha la stessa massa della Terra ma \u00e8 del 60% pi\u00f9 grande e ha di conseguenza una densit\u00e0 minore. Questo fa supporre che sia avvolto da uno spesso guscio di gas costituito da idrogeno ed elio."}
{"id": "8885", "revid": "1543377", "url": "https://it.wikipedia.org/wiki?curid=8885", "title": "Pianeta terrestre", "text": "Un pianeta terrestre (detto anche pianeta roccioso o pianeta tellurico) \u00e8 un pianeta composto perlopi\u00f9 da roccia e metalli. Il termine deriva direttamente dal nome del nostro pianeta, Terra, ed \u00e8 stato adottato per indicare i pianeti del sistema solare interno in contrapposizione ai pianeti del sistema solare esterno detti giganti gassosi o (pianeti gassosi), che invece sono pianeti privi di una superficie solida, composti da una combinazione di idrogeno, elio e acqua in varie combinazioni di gas e liquido.\nStruttura.\nI pianeti terrestri hanno sempre la stessa struttura generale: un nucleo centrale metallico, per la maggior parte di ferro, con un mantello di silicati, e possibilmente una crosta. La Luna \u00e8 simile, ma potrebbe non avere un nucleo ferroso. Sulla superficie dei pianeti terrestri \u00e8 possibile individuare strutture comuni come gole, crateri, montagne e vulcani. Infine, i pianeti terrestri posseggono atmosfere secondarie - atmosfere che sono originate da gas liberati per effetto del vulcanismo interno o in seguito ad impatti con corpi cometari - in opposizione ai giganti gassosi, che posseggono atmosfere primarie - atmosfere catturate direttamente dalla nebulosa solare originaria.\nTeoricamente, sono previste due tipologie di pianeti terrestri, una dominata dai composti del silicio e l'altra dai composti del carbonio. I pianeti del Sistema solare appartengono tutti alla prima classe e solo alcuni asteroidi, le condriti carbonacee, sono caratterizzati da una composizione che li accomuna alla seconda categoria.\nSecondo quanto ipotizzato da Marc Kuchner e colleghi, i pianeti di carbonio potrebbero formarsi in un disco protoplanetario ricco di tale elemento o povero di ossigeno. Attorno ad un nucleo di ferro, si formerebbe un mantello di carburi e probabilmente grafite, entro cui, qualora le condizioni di pressione fossero rispettate, potrebbe formarsi uno strato ricco di diamanti. Il pianeta potrebbe essere circondato da un'atmosfera secondaria, ricca di composti del carbonio.\nPianeti terrestri del Sistema solare.\nIl Sistema solare conta quattro pianeti terrestri: Mercurio, Venere, la Terra e Marte. \u00c8 probabile che un tempo ne esistessero altri, ma la maggior parte sono stati espulsi dal Sistema tramite effetti fionda gravitazionali, o distrutti in seguito ad impatti. Si conosce un solo pianeta terrestre, la Terra, con un'idrosfera attiva.\nI pianeti terrestri si trovano nella porzione interna del Sistema. Ci\u00f2 non \u00e8 un caso, infatti la maggiore temperatura, dovuta alla vicinanza del Sole, ha fatto s\u00ec che i componenti pi\u00f9 leggeri delle loro atmosfere primitive (idrogeno ed elio) si disperdessero nello spazio, raggiungendo la velocit\u00e0 di fuga dal pianeta. La loro posizione determina inoltre temperature superficiali relativamente alte e moti di rivoluzione pi\u00f9 veloci rispetto ai pianeti giganti del Sistema solare esterno, mentre quelli di rotazione sono pi\u00f9 lenti.\nSono inoltre accomunati dall'assenza o basso numero di satelliti naturali e da dimensioni relativamente piccole (meno di 15\u00a0000 chilometri di diametro).\nLa Luna, Io ed Europa sono composte principalmente da roccia e sono considerati corpi di tipo terrestre, sebbene non pianeti dal momento che non orbitano direttamente attorno al Sole. La radiazione emessa da Giove in formazione deve aver riscaldato un'estesa porzione del disco circumgioviano, determinando una composizione prevalentemente rocciosa per le due lune, nonostante la loro formazione oltre il limite della neve (\"frost line\") del Sistema solare.\nSecondo alcuni astronomi anche Cerere \u00e8 un significativo corpo di tipo terrestre, sebbene non soddisfi le condizioni dinamiche perch\u00e9 possa essere considerato un pianeta. Altri, invece, guidati soprattutto dal valore della sua densit\u00e0, suggeriscono che possa presentare maggiori affinit\u00e0 con alcuni satelliti dei giganti gassosi. La missione Dawn della NASA che ha visitato Cerere nel 2015 ha raccolto dati che permettono di fare luce anche su questo aspetto.\nLa maggior parte degli asteroidi ha una composizione simile a quella dei pianeti rocciosi, ma non presentano una forma sferica, n\u00e9 hanno subito un processo di differenziazione interna e non rientrano dunque nella lista dei corpi di tipo terrestre.\nInfine, i corpi come Plutone, Ganimede e Titano (alcuni studiosi includono nella lista anche Europa, considerato come un oggetto al limite tra le due categorie) presentano numerose caratteristiche che li accomunano ai pianeti terrestri, tra cui una superficie solida e una sottile atmosfera, ma sono composti principalmente da ghiacci di sostanze volatili e roccia (come indicano i valori della densit\u00e0, tipicamente compresi tra 1,5 e 2 g/cm\u00b3) perch\u00e9 si sono formati oltre il limite della neve del Sistema solare. Nonostante la differente composizione e struttura interna, alcuni astronomi li considerano corpi di tipo terrestre, altri hanno proposto classificazioni e designazioni alternative; tra queste nana di ghiaccio, che non \u00e8 stata accolta dall'Unione Astronomica Internazionale.\nAndamento delle densit\u00e0.\nConfrontando la densit\u00e0 del corpo \"non compresso\" (o densit\u00e0 ridotta) dei pianeti terrestri del Sistema solare, di Cerere e degli altri due pi\u00f9 grandi asteroidi del Sistema, con il valore del semiasse maggiore dell'orbita, si osservano valori inferiori per la densit\u00e0 all'aumentare della distanza dal Sole.\nLa principale eccezione a tale regola \u00e8 rappresentata dalla densit\u00e0 della Luna, inferiore al valore atteso. Ci\u00f2 \u00e8 dovuto all'anomalo processo che ha condotto alla sua formazione. Nella tabella sono riportati per completezza anche i dati relativi ad Io ed Europa. \u00c8 ancora da verificare se questo andamento \u00e8 valido anche per i pianeti extrasolari.\nPianeti terrestri extrasolari.\n\u00c8 per il momento estremamente difficile osservare pianeti terrestri in orbita attorno ad altre stelle, perch\u00e9 sono troppo piccoli e vicini alla loro stella. Tutti i pianeti extrasolari trovati sono in larga parte giganti gassosi, mentre quelli rocciosi rientrano nella definizione di \"Super Terra\", ben pi\u00f9 grandi di un pianeta simile alla Terra propriamente detto. Sono per\u00f2 in fase di sviluppo numerosi nuovi telescopi che dovrebbero poter risolvere anche pianeti di tipo terrestre.\nPianeti con dimensioni paragonabili a quelle della Terra furono scoperti per la prima volta attorno alla pulsar PSR B1257+12A. Quando invece fu scoperto 51 Pegasi b, il primo pianeta in orbita a una stella di sequenza principale, si pensava che potesse essere una enorme Terra; essendo vicinissimo alla sua stella madre gli astronomi credevano che un gigante gassoso non avrebbe potuto esistere o almeno restare tale. Tuttavia, la successiva scoperta di altri pianeti simili, dei quali si \u00e8 potuta stimare sia la dimensione che la massa, hanno dimostrato che oggetti simili erano veramente giganti gassosi. Si dovette attendere fino al 2005 per scoprire la prima super-Terra, Gliese 876 d, con una massa meno di 10 volte superiore a quella del nostro pianeta, e che orbitava in appena due giorni attorno a una piccola nana rossa. Il raggio del pianeta tuttavia non era conosciuto, in quanto era stato scoperto con il metodo della velocit\u00e0 radiale. Quando fu scoperto il sistema planetario di Gliese 581, con una super-Terra all'interno della zona abitabile, gli scienziati cominciarono a puntare le ricerche in particolar modo ai pianeti terrestri posti alla giusta distanza della propria stella madre, che potessero avere somiglianza con la Terra non solo nelle dimensioni, ma anche nelle condizioni atmosferiche e superficiali.\nLa Missione Kepler, iniziata nel 2006, ha come obiettivo la ricerca di pianeti terrestri attorno a stelle simili al Sole, osservando i loro transiti davanti alla stella madre. Il telescopio spaziale Kepler ha scoperto molti pianeti con dimensioni simili alla Terra, con raggi di poco superiori, e in alcuni casi, ha individuato perfino pianeti pi\u00f9 piccoli della Terra, come quelli che orbitano attorno a Kepler-42 o Kepler-20 e, il primo esopianeta scoperto pi\u00f9 piccolo della Terra che orbita attorno a una stella di tipo solare.\nNella lista sottostante, sono elencati alcuni dei pianeti che, per raggio e massa, sono pi\u00f9 simili al nostro pianeta. Nella lista non sono compresi quelli della pulsar PSR B1257+12A, cos\u00ec come sono esclusi quelli orbitanti attorno Kepler-70, in quanto essi, seppur di dimensioni terrestri, altro non sono che i nuclei di giganti gassosi, evaporati durante la fase di gigante rossa della propria stella, o i cui strati pi\u00f9 esterni sono stati spazzati via, nel caso della pulsar, dall'esplosione in supernova della stella morente.\nTipi di pianeti terrestri.\nSono state proposte da vari gruppi di scienziati diversi tipi di pianeti terrestri, in base alle loro caratteristiche:"}
{"id": "8886", "revid": "125127731", "url": "https://it.wikipedia.org/wiki?curid=8886", "title": "Vespasiano", "text": " Fondatore della dinastia flavia, nono Imperatore, fu il quarto a salire al trono nel 69 (l'anno dei quattro imperatori), ponendo fine a un periodo d'instabilit\u00e0 seguito alla morte di Nerone e definito da Tacito, \"lungo anno\". Comandante delle truppe che erano impegnate fin dal 66 nella repressione in Giudea, venne acclamato imperatore dalle legioni d'Egitto, Giudea, Siria e Danubio. All'arrivo dell'imperatore a Roma il senato lo riconobbe e lo nomin\u00f2 console per l'anno 70, insieme a suo figlio Tito. \nLa guerra civile rappresent\u00f2 una decisa rottura con il passato, sia perch\u00e9 s'interruppe la continuit\u00e0 dinastica nella successione imperiale, sia perch\u00e9 per la prima volta un imperatore venne nominato lontano da Roma. Al nuovo sovrano vennero riconosciuti con un decreto del senato tutti i poteri che erano stati propri di Augusto, Tiberio e Claudio. Le clausole del documento rafforzarono il potere monarchico dell'imperatore: egli pot\u00e9 concludere accordi con altri popoli esterni ai confini imperiali, convocare il senato e far approvare senatoconsulti senza essere limitato da leggi e plebisciti. L'ascesa di Vespasiano fu un elemento di novit\u00e0: fu un \"novus homo\", non appartenendo a una famiglia della \"nobilitas\" romana, in quanto originario di Rieti. Nella sua politica fu attento a favorire l'integrazione dei provinciali dell'Impero come aveva fatto in precedenza Claudio.\nBiografia.\nOrigini familiari (9-25).\nNacque in Sabina presso l'antico \"Vicus Phalacrinae\", corrispondente all'odierna cittadina di Cittareale (nell'attuale provincia di Rieti) da Tito Flavio Sabino, appartenente a una famiglia dell'ordine equestre di \"Reate\" (odierna Rieti), avente molti possedimenti terrieri nell'alta Sabina. Flavio Sabino fu esattore di imposte e operatore finanziario (come lo era stato il padre, Tito Flavio Petrone); la madre Vespasia Polla, di nobili origini, era di Norcia, figlia di un militare di carriera, Vespasio Pollione e sorella di un senatore. Vespasiano aveva un fratello maggiore di nome Tito Flavio Sabino, pi\u00f9 tardi divenuto \"praefectus Urbi\".\nVenne educato in campagna, vicino al \"vicus\" di \"Cosa\" (oggi nei pressi di Ansedonia), sotto la guida della nonna paterna, tanto che anche quando divenne \"princeps\" torn\u00f2 spesso nei luoghi della sua infanzia, avendo lasciato la villa esattamente come era stata.\nCarriera militare e politica (25-68).\nDopo aver preso la \"toga virilis\" (all'et\u00e0 di sedici anni durante i \"Liberalia\" che si celebrarono il 17 marzo del 26), avvers\u00f2 per molto tempo il tribunato laticlavio. Ma poi spinto dalla madre a farne richiesta, serv\u00ec lo Stato romano, iniziando il suo personale \"cursus honorum\":\nFrattanto in questi anni spos\u00f2 Domitilla, figlia di un cavaliere di Ferento, da cui ebbe due figli: Tito e Domiziano, in seguito imperatori, e una figlia, Flavia Domitilla. La moglie e la figlia morirono entrambe prima che diventasse \"princeps\".\nLa carriera militare e senatoriale prosegu\u00ec prima, servendo nel distretto militare germanico della Gallia Lugdunensis come \"legatus legionis\" della \"legio II Augusta\" (che a quel tempo era di stanza ad \"Argentoratae\") grazie al favore esercitato da Narciso presso l'imperatore. In seguito partecip\u00f2 all'invasione romana della Britannia sotto l'Imperatore Claudio, dove si distinse, sempre come comandante della \"II Augusta\", sotto il comando generale di Aulo Plauzio. Vespasiano partecip\u00f2 sia all'importante battaglia di Medway insieme al fratello Sabino, sia alla conquista dell'isola di Wight (\"Vette\"), penetrando poi fino ai confini del Somerset, in Inghilterra. Di quest'ultimo periodo militare Svetonio ricorda:\nCassio Dione Cocceiano aggiunge di un episodio curioso ed eroico in Britannia (poco credibile per l'et\u00e0 che Tito avrebbe avuto a quell'epoca, di soli otto anni):\nNel 51 fu console per gli ultimi due mesi dell'anno, poi fino a quando non ottenne il proconsolato, Svetonio di lui disse che:\nNel 63 and\u00f2, infatti, come governatore in Africa proconsolare dove, secondo Tacito (II.97), il suo comportamento fu \"infame e odioso\"; secondo Svetonio, al contrario, il suo governo fu condotto \"con assoluta integrit\u00e0 e onore\". Certo \u00e8 che la sua fama e visibilit\u00e0 a Roma, crebbe. Svetonio aggiunge:\nFu infatti in Grecia al seguito di Nerone. Svetonio ne racconta un episodio curioso:\nInizio della guerra giudaica (66-68).\nNel 66, quando Nerone venne informato della sconfitta subita in Giudea dal suo \"legatus Augusti pro praetore\" di Siria, Gaio Cestio Gallo, colto da grande angoscia e timore, trov\u00f2 che il solo Vespasiano sarebbe stato all'altezza del compito, e quindi capace di condurre una guerra tanto importante in modo vittorioso.\nE cos\u00ec Vespasiano fu incaricato della conduzione della guerra in Giudea, che minacciava di espandersi a tutto l'Oriente. Vespasiano, che si trovava in Grecia al seguito di Nerone, invi\u00f2 il figlio Tito ad Alessandria d'Egitto per rilevare la \"legio XV Apollinaris\", mentre egli stesso attraversava l'Ellesponto, raggiungendo la Siria via terra, dove concentr\u00f2 le forze romane e numerosi contingenti ausiliari di re clienti (tra cui quelli di Erode Agrippa II).\nAd Antiochia di Siria, Vespasiano, concentrava e rafforzava l'esercito siriaco (\"legio X Fretensis\"), aggiungendo due legioni (la \"legio V Macedonica\" e la \"legio XV Apollinaris\", giunta dall'Egitto), otto \"ali\" di cavalleria e dieci coorti ausiliarie; attendeva l'arrivo del figlio Tito, nominato suo vice (\"legatus\"); acquisiva grande popolarit\u00e0 nelle vicine province orientali, per aver riportato con grande rapidit\u00e0 la disciplina nell'armata romana e compiva due vittoriose imprese militari, assaltando una fortezza nemica (Iotapata), seppur rimanendo ferito ad un ginocchio o ad un piede.\nIntanto i Giudei, esaltati dal successo conseguito su Cestio Gallo, raccolsero con grande rapidit\u00e0 tutte le loro forze meglio equipaggiate e mossero contro Ascalona, citt\u00e0 distante circa 90\u00a0km da Gerusalemme. La spedizione era guidata da tre uomini di valore: Niger della Perea, Sila di Babilonia e Giovanni l'Esseno. Ascalona era circondata da possenti mura, ma con poche truppe: si trattava di una sola coorte di fanteria e un'ala di cavalleria. Ma ci\u00f2 risult\u00f2 sufficiente, poich\u00e9 il comandante romano, Antonio, riusc\u00ec a mettere in fuga i nemici ed a ucciderne ben 18.000. Secondo Svetonio e Giuseppe Flavio, una profezia:\nApplicando a s\u00e9 stessi questa profezia, i Giudei si erano ribellati al governatore romano e lo avevano ucciso, sconfiggendo poi il governatore di Siria Gaio Cestio Gallo, giunto in soccorso del primo, e riuscendo anche a prendergli un'aquila legionaria.\nGiuseppe Flavio racconta che, dopo aver radunato le truppe, Vespasiano (inizi del 67) mosse da Antiochia alla volta di Tolemaide. Gli vennero incontro gli abitanti di Zippori, la citt\u00e0 pi\u00f9 grande della Galilea, che si erano dimostrati fedeli anche a Cestio Gallo e che ricevettero, per questo motivo, nuovi armati romani a loro protezione (mille cavalieri e seimila fanti), sotto il comando del \"tribunus militum\" Giulio Placido. La citt\u00e0 era infatti considerata di fondamentale importanza strategica, atta a vigilare l'intera regione.\nSvetonio aggiunge un episodio curioso di questi anni di guerra:\nLo stesso Giuseppe afferma nella sua \"Guerra giudaica\" che, quando Vespasiano dispose di metterlo sotto custodia con ogni attenzione, volendo inviarlo subito dopo a Nerone, Giuseppe dichiar\u00f2 che aveva da fare un annuncio importate allo stesso Vespasiano, di persona ed a quattr'occhi. Quando il comandante romano ebbe allontanato tutti gli altri tranne il figlio Tito e due amici, Giuseppe gli parl\u00f2:\nSul momento Vespasiano rimase incredulo, pensando che Giuseppe lo stesse adulando per aver salva la vita, ma poi, sapendo che anche in altre circostanze Giuseppe aveva fatto predizioni esatte, fu indotto a ritenere che ci\u00f2 che gli aveva annunciato fosse vero, avendo egli stesso in passato pensato al potere imperiale e ricevendo altri segnali che gli presagivano il \"principato\". Alla fine non mise in libert\u00e0 Giuseppe, ma gli don\u00f2 una veste ed altri oggetti di pregio, trattandolo con ogni riguardo anche per le simpatie del figlio Tito.\nDopo un primo ed intenso anno di guerra in Giudea, che aveva visto Vespasiano sottomettere tutti i territori giudaici a parte quelli intorno alla capitale Gerusalemme, dove peraltro era in corso una guerra civile tra la fazione degli Zeloti e coloro che stavano dalla parte dei sommi sacerdoti, il comandante romano si stava preparando ad attaccare Gerusalemme da ogni parte. Quando, per\u00f2, giunse la notizia che Nerone si era tolto la vita, dopo un regno di tredici anni, otto mesi e otto giorni, Vespasiano prefer\u00ec rinviare la marcia su Gerusalemme, aspettando di sapere chi fosse stato acclamato imperatore. Appreso che era stato eletto Galba, prefer\u00ec rimanere a Cesarea, in attesa di ricevere istruzioni sulla guerra.\nDecise cos\u00ec di inviare il proprio figlio, Tito, per rendergli omaggio e per farsi dare disposizioni sulla guerra in Giudea. Accompagnava Tito, il re Agrippa. E mentre questi stavano attraversando per via di terra l'Acaia, giunse la notizia dell'uccisione di Galba (dopo soli sette mesi e sette giorni di regno), e dell'acclamazione a imperatore del suo rivale Otone. E se Agrippa decise di proseguire per Roma, senza preoccuparsi del cambiamento intervenuto, Tito, per una divina ispirazione, torn\u00f2 in Siria, raggiungendo il padre a Cesarea. Non sapendo come comportarsi, visto lo scoppio della guerra civile, preferirono sospendere le operazioni militari contro i Giudei, in attesa di conoscere quali sarebbero stati gli sviluppi a Roma.\nAscesa al trono: anno dei quattro imperatori (69).\nLo scoppio della guerra civile in seguito alla morte di Nerone (giugno del 68) vide l'elezione di quattro imperatori in varie parti dell'Impero romano nel giro di poco pi\u00f9 di un anno: il primo fu Galba in Spagna, cui successero Otone, acclamato dalla guardia pretoriana, Vitellio, sostenuto dalle legioni germaniche ed infine Vespasiano, proclamato da quelle orientali e danubiane.\nNomina ad \"Imperator\".\nSecondo Svetonio, Vespasiano, impegnato dal 67 nella repressione della rivolta giudea, nel 69 fu designato imperatore contro il regnante Vitellio dalle sue stesse legioni, non prima per\u00f2 di aver ricevuto l'approvazione delle armate della Mesia, che a quel tempo erano sotto il comando di Antonio Primo:\nSvetonio aggiunge che, se questa prima insurrezione venne inizialmente placata e le truppe ricondotte al loro dovere, gener\u00f2 grande fermento in tutto l'Impero, tanto che il prefetto d'Egitto, Tiberio Alessandro, per primo, indusse le sue legioni a prestare giuramento nei confronti di Vespasiano il 1\u00ba luglio (mentre quest'ultimo si trovava a Cesarea), che in seguito venne considerato come il primo giorno del suo principato. L'11 luglio era la volta dell'esercito di Giudea a prestare giuramento davanti allo stesso Vespasiano. Trov\u00f2, inoltre, un valido aiuto militare da parte di Gaio Licinio Muciano, governatore della Siria ed un'alleanza inaspettata dal re dei Parti, che gli mise a disposizione ben 40.000 arcieri. In oriente tutti guardavano a lui. Svetonio aggiunge:\nTacito scrive che Vespasiano, sebbene avesse gi\u00e0 giurato con l'esercito per Vitellio, stesse considerando le proprie forze. Rifletteva sul fatto che aveva ben 60 anni e due giovani figli, e che gli eserciti che avrebbe dovuto affrontare erano vittoriosi, mentre i propri erano estranei alla guerra civile o perdenti; inoltre immischiandosi in quei giochi di potere c'era da temere un assassinio, come era successo di recente con Scriboniano. Muciano invece lo incitava pubblicamente ricordandogli di avere 9 legioni pronte a servirlo ed esercitate nella guerra Giudaica mentre il nemico ne aveva di infiacchite dai vizi e riflette che le legioni che hanno perso sono spesso le pi\u00f9 valorose. Dopo il discorso poi pensano a convincere Vespasiano aruspici ed indovini, in quanto egli era superstizioso: fra i prodigi c'era quello che riguardava un altissimo cipresso nel suo podere che un giorno cadde improvvisamente per poi risorgere nello stesso punto il giorno successivo ancora pi\u00f9 frondoso.\nL'iniziativa di nominarlo imperatore part\u00ec da Alessandria d'Egitto per la fretta di Tiberio Alessandro, prefetto d'Egitto, il primo di luglio (mentre quest'ultimo si trovava a Cesarea). Questa data venne consacrata come il primo giorno del principato di Vespasiano sebbene le legioni che comandava in Giudea avessero prestato giuramento solo due giorni dopo (secondo Svetonio invece questo avvenne l'11 luglio, forse perch\u00e9 vi fu confusione fra l'esercito di Siria e quello di Giudea), quando pochi soldati, mentre gli altri aspettavano che qualcuno facesse la prima mossa, lo attesero fuori dalla sua tenda come di consueto, ma invece di salutarlo come legato lo acclamarono imperatore. Cos\u00ec tutti gli altri soldati si unirono ad adularlo, ma da parte sua non vi fu vanagloria o arroganza, e dopo che ebbero prestato giuramento, tenne un discorso nel teatro di Antiochia. Giurarono per Vespasiano tutta la Siria, il re Soemio, il re Antioco, il re Erode Agrippa II, sua sorella, le province bagnate dal mare dall'Asia all'Acaia e quelle che si estendevano all'interno verso il Ponto e l'Armenia.\nGiuseppe Flavio spiega che, Vespasiano tornato a Cesarea, dopo aver devastato la regione vicina a Gerusalemme (maggio del 69), ricevette la notizia della caotica situazione a Roma e dell'acclamazione a imperatore di Vitellio. E sebbene Vespasiano fosse bravo sia nell'ubbidire, sia nel comandare, rimase indignato per come Vitellio si era impossessato del potere a Roma. Afflitto da tanti e tali pensieri sul da farsi, non riusciva a pensare alla guerra che stava conducendo contro i Giudei. Gli ufficiali, inoltre, lo incitavano a prendere il potere ed accettare l'acclamazione ad imperatore, sostenendo che:\nI soldati si radunarono tutti insieme e, facendosi coraggio l'un l'altro, acclamarono Vespasiano loro imperatore, pregandolo di salvare la \"Res publica\". Al suo iniziale rifiuto, come ci racconta Giuseppe Flavio, sembra che anche i generali cominciassero ad insistere, mentre i soldati gli si avvicinavano con le spade in pugno, quasi lo stringessero d'assedio, cominciarono a minacciare di ucciderlo qualora non avesse accettato. E se Vespasiano, in un primo momento, espose le sue ragioni che lo inducevano a rifiutare la porpora imperiale, alla fine non riuscendo a convincerli, accett\u00f2 l'acclamazione ad \"imperator\".\nVespasiano decise cos\u00ec di scrivere a Tiberio Alessandro, governatore dell'Egitto e di Alessandria, informandolo di essere stato acclamato \"imperator\" dalle truppe in Giudea e che contava sulla sua collaborazione ed aiuto. Alessandro, allora, dopo aver dato pubblica lettura al messaggio di Vespasiano, chiese che le legioni e il popolo giurassero fedelt\u00e0 al nuovo imperatore. In seguito Alessandro si dedic\u00f2 ai preparativi per accogliere Vespasiano, mentre la notizia si diffondeva in tutto l'Oriente romano ed ogni citt\u00e0 festeggiava la lieta notizia, compiendo sacrifici per il nuovo imperatore.\nAncora Giuseppe Flavio racconta che quando Vespasiano si trasfer\u00ec a Berito da Cesarea Marittima, venne raggiunto da numerose ambascerie provenienti dalla provincia di Siria e dalle altre province orientali che gli recavano doni e decreti gratulatori. Giunse anche Muciano, governatore di Siria, a tributargli il suo appoggio e giuramento di fedelt\u00e0, insieme a quello dell'intera popolazione provinciale. Anche le legioni di Mesia e Pannonia, che gi\u00e0 da tempo avevano dato segni di insofferenza al potere di Vitellio, giurarono con grande entusiasmo la loro fedelt\u00e0 a Vespasiano.\nGuerra contro Vitellio.\nIl nuovo imperatore, dopo aver assegnato i vari comandi nelle province orientali a lui fedeli e congedato le ambascerie, si trasfer\u00ec ad Antiochia di Siria, dove si consigli\u00f2 con i pi\u00f9 fidati collaboratori sul da farsi, ritenendo che fosse importante raggiungere Roma prima possibile. Fu cos\u00ec che, una volta affidato un forte contingente di cavalleria e fanteria a Muciano (governatore di Siria), lo invi\u00f2 in Italia via terra, attraverso Cappadocia e Frigia, poich\u00e9 la stagione invernale non permetteva un tragitto via mare, considerato l'elevato rischio di naufragio. Contemporaneamente anche Antonio Primo, al comando della \"Legio III Gallica\" di stanza nella Mesia, di cui egli era a quel tempo governatore, si dirigeva in Italia per affrontare le armate di Vitellio.\nIniziata dunque la guerra civile, si trasfer\u00ec da Antiochia ad Alessandria d'Egitto, per controllare anche questa provincia. Raccontano Tacito e Svetonio che durante il suo soggiorno in Egitto si rese protagonista di due \"miracoli\", ovvero di aver curato gli occhi di un cieco sputandoci sopra e la gamba di uno zoppo toccandogliela con il proprio calcagno (entrambi avevano supplicato il \"tocco divino\" dell'imperatore come Serapide aveva loro suggerito in sogno). In realt\u00e0 i suoi medici gli avevano gi\u00e0 suggerito che le piaghe potevano essere guarite, quindi il suo gesto, in caso di successo, gli avrebbe portato molta notoriet\u00e0 in quelle terre, e che in caso di insuccesso nulla sarebbe cambiato.\nLe sue truppe entrarono in Italia nord orientale sotto il comando di Antonio Primo e sconfissero l'esercito di Vitellio nella seconda battaglia di Bedriaco, saccheggiando quindi Cremona ed avanzando su Roma, per poi attestarsi a Otricoli in attesa di rinforzi dalla Siria. Vitellio, che nel frattempo era rientrato a Roma, cerc\u00f2 a questo punto di prendere tempo e di accordarsi con il fratello del suo rivale, Flavio Sabino, promettendogli di abdicare e cento milioni di sesterzi per aver salva la vita (18 dicembre del 69), nascondendo la notizia della sua disfatta.\nPoich\u00e9 gran parte dei soldati (quelli delle legioni germaniche) e del popolo si opponevano a che abbandonasse il potere, esortandolo a non perdersi d'animo, si riprese ed attacc\u00f2 Flavio Sabino ed i suoi partigiani, costringendoli ad asserragliarsi sul Campidoglio, dove nel corso dello scontro il Tempio di Giove Ottimo Massimo fu dato alle fiamme ed i soldati saccheggiarono i doni votivi, mentre buona parte dei partigiani dei Flavi, tra cui Sabino, perse la vita.\nIl giovane figlio di Vespasiano, Domiziano, che era con lo zio, riusc\u00ec a scampare alla strage, travestendosi da sacerdote di Iside, e si nascose nella casa al Velabro di Cornelio Primo, un cliente di suo padre. Poco dopo, Vitellio, pentito di quanto aveva commesso e dandone la colpa ad altri, convinse il Senato ad inviare ambasciatori, insieme a delle vergini Vestali, per chiedere la pace, o comunque una tregua. Il giorno seguente, un esploratore lo inform\u00f2 che reparti di Vespasiano si stavano avvicinando. Tormentato se scappare in Campania o rimanere a Roma, prefer\u00ec rientrare a palazzo, \u00ab\"come se avesse ottenuto la pace\"\u00bb.\nLe truppe di Antonio Primo, una volta trovatolo nei palazzi imperiali, seppur non avendolo riconosciuto inizialmente, poich\u00e9 ubriaco e rimpinzato di cibo pi\u00f9 del solito, avendo compreso che la fine era ormai vicina, lo condussero nel Foro romano. Qui attraverso l'intera via Sacra, con le mani legate, un laccio al collo e la veste strappata, lungo l'intero percorso, Vitellio venne fatto oggetto di ogni ludibrio a gesti e con parole, mentre era condotto con una punta di spada al mento e la testa tenuta indietro per i capelli, come si fa con i criminali. Alla fine venne scannato per le vie di Roma, dopo otto mesi e cinque giorni di regno:\nIl 21 dicembre, il giorno dopo l'ingresso delle truppe di Antonio Primo in Roma, e l'uccisione di Vitellio il Senato proclam\u00f2 Vespasiano imperatore e console con il figlio Tito, mentre il secondogenito Domiziano veniva eletto pretore con potere consolare. Il 22 dicembre anche Muciano raggiunse Roma, entrando in citt\u00e0 al comando delle sue truppe e mettendo fine alle stragi che si stavano perpetrando dagli uomini di Antonio, alla ricerca dei soldati di Vitellio e di quei cittadini che si erano schierati dalla sua parte. Si contarono pi\u00f9 di cinquantamila morti dopo questi scontri. Muciano accompagn\u00f2, quindi, Domiziano nel Foro romano e lo raccomand\u00f2 al popolo romano come \"Cesare\" e reggente fino all'arrivo del padre dall'Oriente, mentre il giovane principe pronunci\u00f2 loro un discorso.\nIl popolo allora, finalmente libero da Vitellio e dai vitelliani, acclam\u00f2 Vespasiano imperatore, celebrando l'inizio di un nuovo principato e la fine di Vitellio. Frattanto Vespasiano, che era giunto ad Alessandria d'Egitto, fu raggiunto dalla notizia che Vitellio era morto e che il popolo di Roma lo aveva proclamato imperatore (fine dicembre del 69). Giunsero, quindi, numerose ambascerie a congratularsi con lui da ogni parte del mondo, ora era diventato suo. Vespasiano, ansioso di salpare per la capitale non appena fosse terminato l'inverno, sped\u00ec il figlio Tito con ingenti forze a conquistare Gerusalemme e porre fine alla guerra in Giudea.\nPrincipato (69-79).\nE mentre Tito stringeva d'assedio Gerusalemme, Vespasiano si imbarc\u00f2 ad Alessandria su una nave da carico, per poi approdare all'isola di Rodi; da qui continu\u00f2 il viaggio su triremi ricevendo accoglienze festose in qualunque citt\u00e0 egli decidesse di fermarsi lungo il percorso. Dalla Ionia, infine, pass\u00f2 in Grecia, poi all'isola di \"Corcira\" e da qui al promontorio Iapigio, da dove prosegu\u00ec via terra per la capitale. Giuseppe Flavio racconta che Vespasiano fu accolto festosamente in tutte le citt\u00e0 d'Italia, ma soprattutto a Roma dove ricevette accoglienze entusiastiche sia da parte del popolo che delle pi\u00f9 importanti personalit\u00e0 cittadine, provandone una grandissima soddisfazione.\nGiunto cos\u00ec a Roma nella primavera del 70, Vespasiano dedic\u00f2 fin dall'inizio ogni sua energia a riparare i danni causati dalla guerra civile. Restaur\u00f2 la disciplina nell'esercito che sotto Vitellio era stata piuttosto trascurata, e con la cooperazione del senato, riport\u00f2 il governo e le finanze su solide basi.\nAmministrazione finanziaria.\nChiese l'esazione delle imposte non pagate sotto Galba, introducendone poi di nuove e ancora pi\u00f9 gravose (fra le quali il \"fiscus iudaicus\" e quella sui vespasiani); aument\u00f2 i tributi delle province, anche raddoppiandoli in alcuni casi; ebbe nel complesso un occhio attento sulle finanze pubbliche. Sembra infatti che la sua sia stata, in realt\u00e0, una illuminata economia, che, nello stato disordinato delle finanze di Roma, era una necessit\u00e0 assoluta a causa dell'immensa povert\u00e0 in cui versava sia il \"fiscus\" sia l\"aerarium\".\nUn celebre aneddoto riferisce che egli mise una tassa sugli orinatoi (gabinetti pubblici, che da allora vengono chiamati anche \"vespasiani\"). Rimproverato dal figlio Tito, che riteneva la cosa sconveniente, gli mise sotto il naso il primo danaro ricavato, chiedendogli se l'odore gli dava fastidio (\u00ab\"Pecunia non olet\"\u00bb ovvero \u00ab\"il denaro non ha odore\"\u00bb, quale che ne sia la provenienza); e dopo che questi gli rispose di no, aggiunse \u00ab\"eppure proviene dall'orina\"\u00bb. Attraverso l'esempio della sua semplicit\u00e0 di vita, mise alla gogna il lusso e la stravaganza dei nobili romani e inizi\u00f2 sotto molti aspetti un marcato miglioramento del tono generale della societ\u00e0.\nAmministrazione interna.\nUno dei provvedimenti maggiormente importanti di Vespasiano fu la promulgazione della \"lex de imperio Vespasiani\", in seguito alla quale egli e gli imperatori successivi governeranno in base alla legittimazione giuridica e non pi\u00f9 in base a poteri divini come avevano fatto i Giulio-Claudii. Questo provvedimento pu\u00f2 essere riassunto in due formule: \u00abil principe \u00e8 svincolato dalle leggi\u00bb (\"princeps a legibus solutus est\"); \u00abquanto piace al principe ha vigore di legge\u00bb (\"quod placuit principi legis habet vigorem\").\nCome censore (nel 73) riform\u00f2 il Senato e l'ordine equestre, rimuovendone i membri inadatti e indegni e promuovendo uomini abili e onesti, sia tra gli Italici sia tra i provinciali, quali Gneo Giulio Agricola. Allo stesso tempo, rese questi organismi pi\u00f9 dipendenti dall'imperatore, esercitando la sua influenza sulla loro composizione. Diede una pensione di cinquecentomila sesterzi all'anno ai consolari poveri. Svetonio aggiunge:\nCambi\u00f2 lo statuto della guardia pretoriana, formata da nove coorti in cui, per aumentarne la fedelt\u00e0, furono arruolati solo italici.\nGli elenchi dei processi si erano allungati in modo esponenziale, poich\u00e9 alle precedenti liti ancora pendenti, soprattutto a causa dell'interruzione dovuta alla precedente guerra civile, se ne erano aggiunte di nuove. Vespasiano allora sorteggi\u00f2 alcuni giudici per restituire i beni trafugati durante la guerra civile e dirimere, con giustizia straordinaria, e ridurre ai minimi termini tutte le vertenze di competenza dei centumviri, poich\u00e9 in alternativa non sarebbe bastata una vita ai litiganti per trovare una soluzione.\nE poich\u00e9 la lussuria e la libidine si erano largamente diffusi in questo periodo, fece decretare dal Senato che ogni donna libera, che si fosse concessa a uno schiavo di altri, venisse considerata anch'essa una schiava; che gli usurai, quando avessero concesso un prestito a un figlio di famiglia, non potessero esigerne la restituzione neppure dopo la morte del padre.\nPolitica sociale e opere pubbliche.\nSpesso Vespasiano offriva banchetti sontuosi (\"epulae\") per far guadagnare i macellai. In occasione dei \"Saturnalia\" offriva doni agli uomini, alle calende di marzo alle donne (1\u00ba marzo, vedi festivit\u00e0 romane). Nel 73 Vespasiano e Tito rivestirono una magistratura repubblicana ormai quasi dimenticata, la censura, con l'obiettivo di ampliare il \"pomerium\", ovvero il confine sacro della citt\u00e0, e iniziare una generale ristrutturazione urbanistica.\nMolto danaro fu speso in lavori pubblici e in restauri e abbellimenti di Roma:\nVespasiano, infine, fece potenziare e manutenere i pi\u00f9 importanti tratti viari della penisola e in particolare le vie Appia, Salaria e Flaminia. Ci \u00e8 noto anche che la statua colossale di Nerone, che era situata nel vestibolo della \"Domus Aurea\", \"in summa sacra via\"... Il successivo incendio della \"Domus Aurea\" danneggi\u00f2 il monumento che fu restaurato da Vespasiano, il quale lo convert\u00ec in una rappresentazione del dio Sole.\nImpulsi culturali.\nVespasiano fu generoso verso senatori e cavalieri impoveriti, verso moltissime citt\u00e0 devastate da terremoti o incendi, favorendo anche gli ingegni e le arti. Egli fu, infatti, il primo imperatore a stanziare una somma di centomila sesterzi all'anno a favore di retori greci e latini, a spese del \"fiscus\". Vers\u00f2 numerosi \"congiaria\" ai poeti pi\u00f9 importanti, ai migliori artigiani, come quello che restaur\u00f2 la Venere di Coo e il Colosso di Nerone. Altri ricevettero un vitalizio di pi\u00f9 di mille pezzi d'oro all'anno. Si dice che Marco Fabio Quintiliano fosse il primo pubblico insegnante a godere del favore imperiale. Svetonio racconta che:\nSi aggiunga che i maestri della filosofia stoica e scettica, attivi in Roma, erano stati perseguitati per la loro opposizione al regime di Vespasiano. Ostilio e Demetrio erano stati mandati in esilio ed Elvidio Prisco, che si era rifiutato di riconoscere Vespasiano quale imperatore, fu messo a morte. Il potere imperiale considerava intollerabile la loro indipendenza di giudizio e se essi generalmente non erano politicamente attivi, erano per\u00f2 moralmente autorevoli e le loro critiche erano tanto pi\u00f9 pericolose in quanto venivano diffuse pubblicamente tra i loro allievi.\nLa grande opera di Plinio il Vecchio, \"Naturalis historia\", fu scritta durante il regno di Vespasiano e dedicata a suo figlio Tito. Alcuni filosofi, avendo parlato con rimpianto dei tempi d'oro della Repubblica, e quindi indirettamente incoraggiato cospirazioni, indussero Vespasiano a rimettere in vigore le leggi penali contro questa professione ormai obsoleta; solo uno di essi, Elvidio Prisco, fu messo a morte, perch\u00e9 aveva affrontato l'imperatore con insulti studiati. \"Non uccider\u00f2 un cane che mi abbaia contro\", sono parole che esprimono il carattere di Vespasiano.\nOrganizzazione dell'esercito.\nCon Vespasiano, venne ripristinata l'antica disciplina militare, ma soprattutto si preoccup\u00f2 di evitare che l'eccessivo lealismo/devozione delle legioni ai propri comandanti potesse generare una nuova guerra civile. La caduta di Nerone era seguita da una lotta che aveva, non solo portato distruzione nella penisola italica e dissanguato le casse dello stato, ma aveva coinvolto numerosi eserciti (da quello renano, a quello danubiano e orientale). Fu necessario porre rimedio a ci\u00f2 attraverso una nuova serie di riforme, che completasse quanto era gi\u00e0 stato fatto durante la dinastia giulio-claudia:\nPolitica estera e provinciale.\nRidusse a province l'Acaia, la Licia, Rodi, Bisanzio e Samo, togliendo loro la libert\u00e0, e fece lo stesso con la Cilicia Trachea e la Commagene, che fino ad allora erano state governate da re.\nIn Oriente.\nLa prima guerra giudaica, fu la prima delle tre importanti ribellioni degli Ebrei della provincia Giudea contro il potere imperiale. La provincia era da tempo una regione turbolenta con aspre violenze tra varie sette giudaiche in competizione e con una lunga storia di ribellioni. La collera degli Ebrei verso Roma era alimentata dai furti nei loro templi e dall'insensibilit\u00e0 romana\u00a0\u2013 Tacito parla di disgusto e repulsione \u2013 verso la loro religione. Gli ebrei iniziarono i preparativi per la rivolta armata. I primi successi, compreso il respinto primo assedio di Gerusalemme, e la battaglia di Beth Horon non fecero che sollecitare maggiore attenzione da Roma, dove Nerone incaric\u00f2 il generale Vespasiano di spegnere la rivolta.\nVespasiano guid\u00f2 le sue forze in una pulizia etnica delle aree in rivolta. Con l'anno 68, la resistenza ebraica nel nord era stata soffocata. La guerra in Giudea fu conclusa da Tito con la conquista di Gerusalemme nel 70. Sesto Giulio Frontino ricorda che l'ultimo baluardo difensivo dei Giudei fu sconfitto durante la festivit\u00e0 ebraica della Shabbat. Contemporaneamente, in Oriente, veniva sedata nel sangue dal figlio Tito una difficile rivolta in Giudea, al termine della quale fu conquistata Gerusalemme (nel 70).\nIn seguito a questi eventi due legioni furono trasferite lungo il fiume Eufrate in Cappadocia (la XII \"Fulminata\" e la XVI \"Flavia Firma\"). Le ultime resistenze si opposero a Roma ancora per qualche anno, prima di cadere, portando all'assedio di Masada del 73 e al secondo assedio di Gerusalemme.\nIl figlio Tito, dopo aver portato a termine il difficile assedio di Gerusalemme, si imbarc\u00f2 per l'Italia (inizi del 71), disponendo che i due capi della rivolta, Simone e Giovanni, insieme ad altri 700 prigionieri, scelti per statura e prestanza fisica, fossero inviati a Roma per essere trascinati in catene in trionfo. Giunto nella capitale, gli venne riservata un'accoglienza entusiasta da parte della folla cittadina. Pochi giorni pi\u00f9 tardi, il padre Vespasiano accett\u00f2 di celebrare un unico trionfo, sebbene il senato ne avesse decretato uno per ciascuno. Una volta avvisata circa la data della cerimonia trionfale, l'immensa popolazione di Roma usc\u00ec a prendere posto dovunque si potesse stare, lasciando libero solo il passaggio per far sfilare il corteo.\nNegli anni seguenti, dopo il trionfo congiunto di Vespasiano e Tito sui Giudei, memorabile come prima occasione in cui padre e figlio furono associati nel trionfo, il Tempio di Giano fu chiuso, e il mondo romano fu in pace per i restanti nove anni del regno di Vespasiano. La pace di Vespasiano divenne proverbiale. Distrutto, quindi, il tempio di Gerusalemme e dispersa la popolazione, gli ebrei non furono altrimenti perseguitati sotto Vespasiano e Tito. Lo stesso re Agrippa II e le sorelle Berenice e Drusilla vivevano a Roma, intimi dei Flavi, e una colonia di ebrei viveva nella capitale libera di praticare la propria religione, salvo essere tenuti a pagare il \"fiscus iudaicus\".\nA partire dal 71 Vespasiano, infatti, ordin\u00f2 all'allora \"legatus Augusti pro praetore\" Sesto Lucilio Basso e al \"procurator Augusti\" Laberio Massimo di assoggettare tutto il territorio della Giudea al regime di locazione in affitto. L'imperatore non costitu\u00ec su questo territorio alcuna nuova citt\u00e0, disponendo che quella regione diventasse come una sua propriet\u00e0 privata. A soli 800 soldati mandati in congedo permise loro di costituire una colonia nella localit\u00e0 chiamata \"Emmaus\" (a 30 stadi da Gerusalemme). Impose a tutti i Giudei, ovunque risiedessero, una tassa di due dracme ciascuno da versare ogni anno al Campidoglio, in sostituzione di quella versata al tempio di Gerusalemme (\"fiscus iudaicus\"). Questa fu la sistemazione che venne data alla Giudea.\nNel quarto anno di regno di Vespasiano (dal luglio del 72), Antioco, re della Commagene, fu implicato in vicende tali che lo portarono a dover rinunciare al trono del regno \"cliente\" di Commagene a vantaggio di un'annessione romana. Giuseppe Flavio racconta che il governatore di Siria, Lucio Cesennio Peto, non sappiamo se in buona o cattiva fede nei confronti di Antioco, mand\u00f2 una lettera a Vespasiano accusando lo stesso regnante, insieme suo figlio Epifane, di volersi ribellare ai Romani e di aver gi\u00e0 preso accordi con il re dei Parti. Bisognava prevenirli per evitare una guerra che coinvolgesse l'impero romano.\nGiuntagli una simile denuncia, l'imperatore non pot\u00e9 non tenerne conto, tanto pi\u00f9 che la citt\u00e0 di \"Samosata\", la maggiore della Commagene, si trova sull'Eufrate, da dove i Parti avrebbero potuto passare il fiume ed entrare facilmente entro i confini imperiali. Cos\u00ec Peto venne autorizzato ad agire nel modo pi\u00f9 opportuno. Il comandante romano allora, senza che Antioco e i suoi se l'aspettassero, invase la Commagene alla testa della \"legio VI Ferrata\" e di alcune coorti e \"ali\" di cavalleria ausiliaria, oltre ad un contingente di alleati dei re Aristobulo di Calcide e Soemo di Emesa.\nL'invasione avvenne senza colpo ferire, poich\u00e9 nessuno si oppose all'avanzata romana o prov\u00f2 a resistere. Una volta venuto a conoscenza di questi fatti, Antioco, non ritenendo opportuno muovere guerra ai Romani, prefer\u00ec abbandonare il regno, allontanandosi di nascosto su un carro con moglie e figli. Giunto a centoventi stadi dalla citt\u00e0 verso la pianura, qui si accamp\u00f2. Frattanto Peto invi\u00f2 un distaccamento a occupare \"Samosata\" con un presidio, mentre con il resto dell'esercito si diresse alla ricerca di Antioco.\nI figli del re, Epifane e Callinico, che non si rassegnavano a perdere il regno, preferirono impugnare le armi e tentarono di fermare l'armata romana. La battaglia divamp\u00f2 violenta per un'intera giornata; ma anche dopo questo scontro dall'esito incerto Antioco prefer\u00ec fuggire con la moglie e le figlie in Cilicia. L'avere abbandonato figli e sudditi al loro destino gener\u00f2 nel morale delle sue truppe un tale sconcerto che alla fine i soldati commageni preferirono consegnarsi ai Romani. Al contrario il figlio Epifane, accompagnato da una decina di soldati a cavallo, attravers\u00f2 l'Eufrate e si rifugi\u00f2 presso il re dei Parti Vologase, il quale lo accolse con tutti gli onori.\nAntioco giunse a Tarso in Cilicia, ma qui venne catturato da un centurione inviato da Peto a cercarlo. Arrestato, fu mandato a Roma in catene. Vespasiano per\u00f2, rispettoso dell'antica amicizia, ordin\u00f2 che durante il viaggio fosse liberato dalle catene e lo fece fermare a Sparta. Qui gli concesse cospicue rendite, al fine di poter mantenere un tenore di vita da re. Quando queste informazioni giunsero al figlio, Epifane ed agli altri famigliari, che avevano temuto per la sorte del padre, si sentirono liberati da una grave peso e cominciarono a sperare di potersi riconciliare con l'imperatore.\nChiesero pertanto a Vologase di potergli scrivere per perorare la loro causa. Essi, pur venendo trattati bene, non riuscivano ad adattarsi a vivere al di fuori dell'impero romano. Vespasiano concesse loro, generosamente, di trasferirsi senza paura a Roma insieme al padre, con la promessa che sarebbero stati trattati con ogni riguardo. Pochi anni pi\u00f9 tardi Vespasiano non accett\u00f2 l'invito di Vologase, re dei Parti, di inviargli come alleato un esercito comandato da uno dei suoi figli, malgrado le insistenze dei figli Tito e Domiziano per essere prescelti nella guida di questa spedizione.\nIn Europa.\nRimasto unico imperatore, Vespasiano, al termine della guerra civile (68-69), procedette in Occidente a soffocare una difficile rivolta tra i Batavi, ispirata dalla sacerdotessa Velleda. Al suo termine della quale le frontiere lungo il Reno furono consolidate con una nuova riorganizzazione che port\u00f2 anche allo scioglimento di quattro legioni (la I \"Germanica\", IV \"Macedonica\", XV \"Primigenia\" e XVI \"Gallica\") e la loro sostituzione con altrettante (II \"Adiutrix Pia Fidelis\", IV \"Flavia Felix\", VII \"Gemina\" o \"Hispana\" o \"Galbiana\" e XVI \"Flavia Firma\").\nContemporaneamente alla rivolta batava si verific\u00f2 un'invasione da parte delle popolazioni sarmatiche dei Roxolani (nel 70). Essi passarono a sud del Danubio e, giunta inaspettatamente con grande violenza sulla vicina provincia romana di Mesia, sterminarono un gran numero dei soldati disposti a difesa del confine. Lo stesso \"legatus Augusti pro praetore\", Gaio Fonteio Agrippa, che si era fatto loro incontro attaccandoli con grande coraggio, venne ucciso. Devastarono, quindi, l'intero territorio che gli si apriva davanti, saccheggiando ovunque giungessero.\nVespasiano allora, informato dell'accaduto e di quanto fosse stata devastata la Mesia, invi\u00f2 a punire i Sarmati, Rubrio Gallo, il quale poco dopo li affront\u00f2 in battaglia ottenendo una vittoria schiacciante e costringendo i superstiti a ritirarsi nei loro territori. Terminata l'invasione, Gallo provvide a fortificare nuovamente le frontiere provinciali, disponendo in quel settore di \"limes\" nuove guarnigioni pi\u00f9 numerose e meglio fortificate \u00ab\"s\u00ec che passare il fiume era per i barbari del tutto impossibile\"\u00bb.\nNuove turbolenze in Britannia iniziarono nel 69, anno dei quattro imperatori. Di fronte al disordine che si era ormai diffuso all'intero Impero romano, Venuzio, della popolazione dei Briganti, cacci\u00f2 l'ex moglie Cartimandua, regina alleata dei romani, e assunse il controllo del nord del paese. Con la salita al potere di Vespasiano, il nuovo governatore dell'isola, Quinto Petillio Ceriale, pose fine alla rivolta. Negli anni successivi i Romani ripresero la conquista dell'isola. Il governatore Gneo Giulio Agricola, suocero dello storico Tacito e da sempre fedele a Vespasiano, cominci\u00f2 infatti a sottomettere gli Ordovici nel 77-78 (Galles settentrionale).\nL'obiettivo era quello di occupare anche la Caledonia, nella parte settentrionale dell'isola (l'attuale Scozia). L'anno seguente Vespasiano mor\u00ec e non pot\u00e9 assistere ai successi di Agricola. In Germania fu Vespasiano a cominciare l'avanzata in quei territori poi denominati \"Agri Decumates\" (posizionati tra Germania superiore e Rezia), grazie alle campagne del \"Legatus Augusti pro praetore\" della Gallia Lugdunensis, un certo Gneo Pinario Cornelio Clemente nel 74, il quale ricevette gli \"ornamenta triumphalia\" per le \"imprese vittoriose in Germania\". Furono creati, infatti, i forti di Schleitheim, H\u00fcfingen, Rottweil, Waldmossingen, Offenburg e Riegel am Kaiserstuhl.\nMorte.\nFu capace di scherzare anche nei suoi ultimi momenti di vita, quando esclam\u00f2: \u00ab\"Purtroppo temo che mi stia trasformando in un Dio\"\u00bb (in latino: \"Vae, puto deus fio\" ). Ad aggravare la malattia sembra sia stata un'indigestione, per avere bevuto una quantit\u00e0 eccessiva di acqua gelata. Egli continuava, per\u00f2, a compiere i suoi doveri di imperatore, ricevendo anche le legazioni mentre stava a letto. Sentendosi infine morire per un improvviso attacco di dissenteria, esclam\u00f2: \u00ab\"Un imperatore deve morire in piedi\"\u00bb. E mentre tentava di alzarsi, spir\u00f2 tra le braccia di chi lo stava aiutando, il 23 giugno del 79, all'et\u00e0 di sessantanove anni, un mese e sei giorni. Mor\u00ec nella sua villa presso le terme di Cotilia, nell'attuale provincia di Rieti, dove ogni anno era solito trascorrere l'estate. Verr\u00e0 divinizzato, in seguito, dal figlio Tito.\nSuccessione.\nSvetonio riferisce che Vespasiano era tanto sicuro del proprio oroscopo e dei suoi figli, dopo tante congiure contro di lui sventate, da affermare in Senato:\nSi dice anche che abbia avuto in sogno una visione, nella quale nel vestibolo del palazzo imperiale vi fosse una bilancia, dove da una parte si trovavano gli imperatori Claudio e Nerone, e dall'altra lui stesso e i suoi figli. Il significato di questa visione era che i due gruppi di imperatori avrebbero regnato per un identico periodo di 27 anni: Claudio e Nerone dal 41 al 68, Vespasiano e i figli dal 69 al 96.\nAlla morte di Vespasiano (23 giugno del 79), il figlio primogenito Tito rimase unico imperatore e, come il padre, escluse il fratello Domiziano dagli affari di Stato, non associandolo all'Impero n\u00e9 concedendogli l\"imperium proconsulare\", ossia il potere di comando su tutte le province dell'Impero, n\u00e9 la \"tribunicia potestas\", il diritto di veto assoluto sugli atti dei magistrati, ma lo dichiar\u00f2 suo successore, gli fece ottenere il consolato ordinario nell'80 e gli propose anche di sposare la sua unica figlia Giulia.\nDomiziano rifiut\u00f2 tuttavia di separarsi da Domizia ma Giulia, dopo avere sposato il cugino Tito Flavio Sabino, divenne sua amante. Tito fu considerato un buon imperatore dallo storico Tacito e da altri contemporanei; \u00e8 noto per il suo programma di opere pubbliche a Roma e per la sua generosit\u00e0 nel soccorrere la popolazione in seguito a due eventi disastrosi, l'eruzione del Vesuvio del 79 e l'incendio di Roma dell'80. Ben nota \u00e8 la definizione che diede di lui lo storico Svetonio per celebrare i vari meriti di Tito e del suo governo:\nTito mor\u00ec di febbri malariche ad \"Aquae Cutiliae\" il 13 settembre 81, quando con lui si trovava Domiziano: partito subito per Roma, si fece acclamare imperatore dai pretoriani, ai quali distribu\u00ec, come tradizione, la stessa somma che essi avevano ricevuto da Tito. Il giorno dopo il Senato gli concesse i titoli di \"Augusto\" e di \"padre della patria\", e poi vennero il pontificato, la \"potestas tribunicia\" e il consolato.\nVespasiano nella storiografia.\nAutori antichi.\nIl grande storico Tacito di Vespasiano scrisse:\nSvetonio lo descrive come un uomo giusto, onesto, molto legato alle sue origini famigliari, con la sola pecca di essere avido di denaro:\nMolto legato alla nonna paterna, Vespasiano, divenuto \"princeps\", spesso faceva ritorno alla villa dove era cresciuto quando era fanciullo nei pressi di \"Cosa\".\nAggiunge ancora Svetonio:\nEra poi di corporatura tarchiata, con le membra robuste e ferme, il volto quasi contratto in uno sforzo.\nTutto sommato godette di buona salute, accontentandosi di mantenerla con massaggi regolari a tutto il corpo, stando a digiuno un giorno al mese. Era poi sua abitudine svegliarsi molto presto, leggere lettere e rapporti di tutti i suoi funzionari, ricevere amici (come spesso accadeva con Gaio Plinio Secondo), vestirsi da solo, fare una passeggiata in lettiga, riposare con una delle tante concubine, che dopo la morte di Cenide, ne avevano preso il posto.\nDurante la cena, come in ogni altra occasione, era molto socievole ed aveva spesso battute molto spiritose, anche se scurrili e volgari, utilizzando anche parole oscene.\nL'avarizia con cui Tacito e Svetonio stigmatizzano Vespasiano, sembra essere stata in realt\u00e0 un'illuminata economia, che, nello stato disordinato delle finanze di Roma, era una necessit\u00e0 assoluta. Si racconta che, quando gli fu chiesto se avesse desiderato o no una statua in suo onore, lui rispose, indicando un piattino d'argento: \u00ab\"Certo. Quello sar\u00e0 il piedistallo\"\u00bb. Altri episodi sono raccontati da Svetonio:\nMilitare di carriera, dimostr\u00f2 di avere notevoli doti tattico-strategiche, evitando di esporre il proprio esercito ad inutili rischi, quando non fosse strettamente necessario, come racconta Giuseppe Flavio nel corso della prima guerra giudaica:\nAutori moderni.\nSembra che Vespasiano non fosse un eccellente soldato, come il figlio Tito, ma dimostr\u00f2 forza di carattere e abilit\u00e0, ed ebbe un continuo desiderio di stabilire ordine e sicurezza sociale per i suoi sudditi. Fu puntuale e regolare nelle sue abitudini, occupandosi dei suoi uffici la mattina di buon'ora e godendosi poi il riposo. Temprato dal rigore dei legionari, di fatto non fu incline ad alcuna forma di vizio.\nForse non ebbe le caratteristiche attese di un imperatore della precedente dinastia giulio-claudia, ma fu apprezzato da tutti, sia dalla plebe sia dal patriziato senatorio. Vespasiano fu dunque il fautore di una rinascita economica e sociale in tutto l'Impero che godette, grazie al suo governo, di una \"pax\" rimasta proverbiale. Di fatto per questo fu uno degli imperatori pi\u00f9 amati della storia romana."}
{"id": "8888", "revid": "339392", "url": "https://it.wikipedia.org/wiki?curid=8888", "title": "Cesare Vespasiano Augusto", "text": ""}
{"id": "8890", "revid": "6923", "url": "https://it.wikipedia.org/wiki?curid=8890", "title": "Candela (unit\u00e0 di misura)", "text": "La candela, simbolo cd, \u00e8 l'unit\u00e0 di misura dell'intensit\u00e0 luminosa, definita come l'intensit\u00e0 luminosa in una data direzione di una sorgente che emette radiazione monocromatica alla frequenza di con intensit\u00e0 radiante in quella direzione di valore pari a 1/683 watt in uno steradiante. \u00c8 una delle sette unit\u00e0 di misura base del Sistema internazionale di unit\u00e0 di misura.\nQuesta definizione \u00e8 stata confermata nel 2018 dalla 26\u00aa CGPM, in termini di costanti fisiche che ha posto, per definizione, l'efficienza luminosa a questa frequenza \"Kcd\" = 683.\nDato che la candela \u00e8 l'intensit\u00e0 luminosa in uno steradiante, volendo calcolarne il flusso totale (in tutte le direzioni) occorre moltiplicare il valore per gli steradianti di una sfera (4\"\u03c0\") ottenendo i Lumen. Infatti: 1 cd = 1 Lumen/Sr. La definizione \u00e8 basata sulla curva di sensibilit\u00e0 dell'occhio alla radiazione luminosa che, come spiegato di seguito, ha un picco, appunto, a 555\u00a0nm.\nRelazione con la definizione precedente di cd.\nPrima del 1979, anno in cui fu introdotta l'attuale definizione, la candela era definita come l'intensit\u00e0 luminosa nella direzione perpendicolare ad una superficie di 1/600\u00a0000\u00a0m\u00b2 di un corpo nero alla temperatura di fusione del platino, alla pressione atmosferica standard.\nIl fattore 1/683 che compare nell'attuale definizione venne scelto per far s\u00ec che 1\u00a0cd vecchia coincidesse con 1\u00a0cd attuale.\nLa frequenza scelta \u00e8 quella dello spettro visibile, prossimo al verde (555,016 nanometri). L'occhio umano \u00e8 pi\u00f9 sensibile a questa frequenza.\nEntrambe le definizioni corrispondono all'incirca all'intensit\u00e0 luminosa di una candela di grasso di balena che brucia con luminosit\u00e0 modesta.\nLa curva di sensibilit\u00e0 formula_1.\nPer essere di utilit\u00e0 la candela deve poter indicare l'intensit\u00e0 luminosa di una fonte di luce di qualsiasi colore. Ad esempio nella realizzazione di un pannello luminoso, dove sono presenti dispositivi che emettono luce di colori diversi, si deve avere una misura che indichi come sono percepiti dal nostro occhio.\nL'occhio umano ha sensibilit\u00e0 diversa ai diversi colori: \u00e8 massima al colore verde, quindi pi\u00f9 bassa per il rosso e il blu.\nIl problema \u00e8 simile a quello della percezione dei suoni, dove viene stabilita una curva che definisce la sensibilit\u00e0 dell'orecchio alle diverse frequenze (si veda il diagramma di uguale intensit\u00e0 sonora, dove, ad essere precisi, si hanno pi\u00f9 curve della potenza necessaria per avere una medesima intensit\u00e0 sonora, quindi rovesciate rispetto al caso della luminosit\u00e0).\nPer i colori \u00e8 stato definito uno standard di sensibilit\u00e0 per un occhio normale riassunto in una curva ottenuta con test su campioni rappresentativi della popolazione umana.\nLa curva ottenuta \u00e8 generalmente chiamata formula_1. Ha valore 1 alla lunghezza d'onda di circa 555 nm e scende fino a 0 sia verso le lunghezze d'onda minori, oltre il viola, sia verso le lunghezze d'onda maggiori, oltre il rosso."}
{"id": "8891", "revid": "599013", "url": "https://it.wikipedia.org/wiki?curid=8891", "title": "Hst", "text": ""}
{"id": "8893", "revid": "125875002", "url": "https://it.wikipedia.org/wiki?curid=8893", "title": "Hertz", "text": "L'hertz (simbolo Hz) \u00e8 l'unit\u00e0 di misura del Sistema Internazionale della frequenza. Prende il nome dal fisico tedesco Heinrich Rudolf Hertz che port\u00f2 importanti contributi alla scienza, nel campo dell'elettromagnetismo.\noppure:\nTale unit\u00e0 di misura pu\u00f2 essere applicata a qualsiasi evento periodico. Un hertz equivale a un impulso al secondo, per cui, per esempio, si pu\u00f2 dire che il ticchettio di un orologio ha una frequenza di 1\u00a0Hz.\nNelle vecchie pubblicazioni si trova l'unit\u00e0 equivalente cicli per secondo (cps)."}
{"id": "8896", "revid": "1543377", "url": "https://it.wikipedia.org/wiki?curid=8896", "title": "Fascia di Kuiper", "text": "La fascia di Kuiper (IPA: ) o fascia di Edgeworth-Kuiper (dal nome dei due astronomi Kenneth Edgeworth e Gerard Peter Kuiper) \u00e8 una regione del sistema solare che si estende dall'orbita di Nettuno (alla distanza di 30\u00a0UA) fino a 50\u00a0UA dal Sole. Si tratta di una fascia costituita da corpi minori del sistema solare esterna rispetto all'orbita dei pianeti maggiori, simile alla fascia principale degli asteroidi, ma 20 volte pi\u00f9 estesa e da 20 a 200 volte pi\u00f9 massiccia. Inoltre, mentre la fascia principale \u00e8 costituita in gran parte da asteroidi di natura rocciosa, gli oggetti della fascia di Kuiper sono composti principalmente da sostanze volatili congelate, come ammoniaca, metano e acqua.\nNella fascia sono stati scoperti oltre 1000 oggetti (\"Kuiper belt objects\", o KBO) e si pensa che ne possano esistere oltre 100 000 con diametro superiore ai 100\u00a0km. Il pi\u00f9 grande \u00e8 Plutone e il pi\u00f9 massiccio il pianeta nano Eris, scoperto nel 2005, anche se parte degli scienziati considerano Eris facente parte del disco diffuso piuttosto che della fascia di Kuiper. A partire dall'anno 2000 sono stati trovati altri oggetti di dimensioni ragguardevoli: 50000 Quaoar, scoperto nel 2002, grande la met\u00e0 di Plutone e pi\u00f9 grande di Cerere, il maggiore degli asteroidi tradizionali. L'esatta classificazione di questi oggetti non \u00e8 chiara, perch\u00e9 probabilmente sono molto differenti dagli asteroidi pi\u00f9 interni. Alcuni satelliti dei pianeti del sistema solare sembrano provenire dalla fascia di Kuiper, come Tritone, la maggiore delle lune di Nettuno, e la luna saturniana Febe.\nLa maggior parte dei KBO, come si \u00e8 visto usando la spettroscopia, sono costituiti da ghiaccio e hanno la stessa composizione chimica delle comete e cos\u00ec come nelle comete \u00e8 evidente la presenza di composti organici. Molti astronomi hanno pensato che siano appunto comete periodiche con periodo orbitale inferiore ai 200 anni che, non avvicinandosi mai al Sole, non emettono la loro coda. Tuttavia a met\u00e0 anni novanta si \u00e8 dimostrato che la fascia di Kuiper \u00e8 dinamicamente stabile e che il vero luogo di origine delle comete sia nel disco diffuso, una zona dinamicamente attiva creatasi dallo spostamento verso l'esterno di Nettuno, 4,5 miliardi anni fa.\nStoria.\nI primi astronomi a suggerire l'esistenza di questa fascia furono nel 1930 Frederick C. Leonard e Armin Otto Leuschner, che suggerirono che Plutone fosse solo uno dei tanti oggetti planetari a lungo periodo non ancora scoperti. Kenneth E. Edgeworth nel 1943 sugger\u00ec che quello spazio oltre Nettuno doveva essere formato da numerosi piccoli corpi che non si condensarono in pianeti durante la formazione del sistema solare perch\u00e9 a quella distanza erano troppo separati. Nel 1951 Gerard Kuiper ipotizz\u00f2 che la fascia fosse presente all'epoca della formazione del sistema solare, ma che ora fosse scomparsa. Congetture pi\u00f9 dettagliate furono esposte da Al G. W. Cameron nel 1962, da Fred L. Whipple nel 1964, e da Julio \u00c1ngel Fern\u00e1ndez nel 1980. La fascia e gli oggetti in essa contenuti furono chiamati col nome di Kuiper dopo la scoperta di 1992 QB1, il primo oggetto conosciuto.\nNome.\nGli astronomi a volte usano il nome alternativo \"fascia di Edgeworth-Kuiper\" e talvolta i KBO sono indicati come EKOs. Tuttavia Brian Marsden sostenne che il merito non sarebbe da attribuire n\u00e9 a Edgeworth n\u00e9 a Kuiper, perch\u00e9 nessuno dei due ha scritto qualcosa di paragonabile a ci\u00f2 che si osserva, dando maggior credito a Fred Whipple. Invece David Jewitt afferma che Fern\u00e1ndez meriterebbe il maggior credito per la previsione sulla fascia di Kuiper nel 1980, pubblicata su \"Monthly Notices of the Royal Astronomical Society\".\nI KBO sono a volte chiamati in inglese \"Kuiperoids\", nome suggerito da Clyde Tombaugh, mentre gli oggetti classici della Fascia sono chiamati cubewani. Il termine oggetto transnettuniano (TNO) \u00e8 meno controverso e accettato da vari astronomi, nonostante non sia un sinonimo esatto&gt;: il termine TNO indica tutti gli oggetti in orbita attorno al Sole oltre l'orbita di Nettuno, non solo quelli nella fascia di Kuiper.\nFormazione.\nLe origini e la struttura della fascia di Kuiper non sono state completamente chiarite e il completamento di alcuni telescopi a grande campo, come il Pan-STARRS e il LSST, dovrebbe consentire l'individuazione di altri KBO sconosciuti che potrebbero dare un quadro pi\u00f9 chiaro su questa zona interna al sistema solare.\nLa fascia di Kuiper \u00e8 formata da planetesimi, frammenti del disco protoplanetario attorno al Sole che miliardi di anni fa non riusc\u00ec a fondersi completamente per formare pianeti veri e propri, rimanendo corpi di piccole dimensioni, con i pi\u00f9 grandi che hanno un diametro inferiore ai .\nSimulazioni al computer hanno mostrato che la fascia di Kuiper \u00e8 stata fortemente influenzata da Giove e Nettuno, suggerendo inoltre che n\u00e9 Urano, n\u00e9 Nettuno si siano formati nelle loro attuali posizioni poich\u00e9 non esisteva materia sufficiente in quella zona di spazio per la formazione di pianeti giganti, suggerendo invece che si siano formati molto pi\u00f9 vicino a Giove. Ben presto la vicinanza ai pi\u00f9 massicci Giove e Saturno provoc\u00f2 la migrazione di Urano e Nettuno verso l'esterno del sistema solare, a causa dello scattering gravitazionale provocato dai due pianeti pi\u00f9 massicci, le cui orbite si spostarono al punto da essere in risonanza 2:1 tra loro. Lo spostamento di Nettuno verso l'esterno caus\u00f2 il caos e la dispersione di molti oggetti della fascia di Kuiper. Si pensa che la popolazione primordiale della Fascia di Kuiper sia stata ridotta del 99% a causa delle interazioni gravitazionali primordiali, spostando le orbite dei piccoli oggetti rimasti verso l'esterno.\nTuttavia il modello di Nizza, il modello pi\u00f9 popolare tra la comunit\u00e0 scientifica a proposito delle dinamiche del sistema solare, non riesce ancora a spiegare la distribuzione degli oggetti della Fascia di Kuiper poich\u00e9 prevede eccentricit\u00e0 pi\u00f9 elevate rispetto a quelle osservate da una parte dei KBO conosciuti, in particolare degli oggetti della \"popolazione fredda\", che si sarebbero formati nella stessa zona dove attualmente si trovano, al contrario della popolazione calda, migrata all'esterno a causa delle interazioni avute coi giganti gassosi.\nSecondo uno studio di Rodney Gomes del 2012, nella fascia dovrebbero trovarsi anche oggetti di massa considerevole, paragonabili a Marte o alla Terra, per spiegare le orbite allungate di alcuni KBO. Sebbene alcuni astronomi abbiano supportato Gomes, altri come il planetogo Harold Levison nutrono seri dubbi sull'ipotesi di Gomes e sulla possibilit\u00e0 che un corpo di dimensioni minori di Nettuno possa influenzare le orbite degli oggetti della Fascia di Kuiper.\nStruttura.\nComprendendo le sue regioni periferiche, la fascia di Kuiper si estende da 30 a 55\u00a0UA circa dal Sole, tuttavia talvolta viene considerata estendersi solo nella parte di spazio ove gli oggetti sono in risonanza orbitale 2:3 con Nettuno, cio\u00e8 a 39,5\u00a0UA, e fino a 48\u00a0UA, dove gli oggetti hanno invece una risonanza 1:2 col pianeta gigante. La fascia di Kuiper \u00e8 piuttosto spessa; la principale concentrazione di oggetti si estende fino a dieci gradi fuori dal piano dell'eclittica, sebbene oggetti siano presenti anche molto pi\u00f9 lontano dall'eclittica. La forma della fascia di Kuiper \u00e8 quindi pi\u00f9 simile a quella di un toro o di una ciambella, piuttosto che a quella di una cintura.\nLa presenza di Nettuno ha un profondo effetto sulla struttura della fascia di Kuiper a causa delle risonanze orbitali. Nel corso di un lasso di tempo paragonabile all'et\u00e0 del sistema solare, la gravit\u00e0 di Nettuno destabilizza le orbite degli oggetti che vengono a trovarsi in alcune regioni, mandandoli nel sistema solare interno, oppure spingendoli all'esterno, verso il disco diffuso o nello spazio interstellare. L'influenza gravitazionale di Nettuno fa s\u00ec che siano presenti lacune pronunciate nella struttura attuale della fascia, simili alle lacune di Kirkwood nella fascia degli asteroidi. Nella regione compresa tra 40 e 42\u00a0UA, per esempio, nessun oggetto pu\u00f2 mantenere un'orbita stabile su scale temporali di miliardi di anni, quindi gli oggetti osservati in quella regione sono evidentemente migrati in tempi recenti.\nKBO classici.\nTra le due zone con diversa risonanza con Nettuno (2:3 e 1:2), da 42 a 48\u00a0UA circa dal Sole, l'influenza gravitazionale di Nettuno \u00e8 trascurabile, e gli oggetti possono mantenere le loro orbite invariate nel tempo. Questa regione \u00e8 conosciuta come la \"fascia di Kuiper classica\", e i suoi membri comprendono circa i due terzi dei KBO osservati fino a oggi. (15760) 1992 QB1, il primo KBO moderno scoperto, Plutone e Caronte a parte, \u00e8 considerato il prototipo di questo gruppo e da esso deriva il termine cubewani, termine che indica appunto i KBO classici e che \u00e8 la traduzione fonetica della sigla inglese \"QB1-os\" (\"cubewanos\"). Secondo una linea guida della IAU il nome da dare ai KBO classici \u00e8 quello di esseri mitologici associati alla creazione.\nLa fascia di Kuiper classica sembra essere composta da due diverse popolazioni. La prima, nota come popolazione \"dinamicamente fredda\", \u00e8 composta da oggetti con orbite molto simili a quelle dei pianeti, ossia quasi circolari, con una eccentricit\u00e0 orbitale inferiore a 0,1, e inclinazioni orbitali non superiori a 10\u00b0. La seconda, la popolazione \"dinamicamente calda\", ha orbite molto pi\u00f9 inclinate rispetto all'eclittica, fino a 30\u00b0. Le due popolazioni sono state nominate in questo modo non per una differenza di temperatura, ma per l'analogia con le particelle di un gas, che aumentano la loro velocit\u00e0 relativa con la temperatura. Le due popolazioni non solo possiedono orbite diverse, ma diversi colori; la popolazione fredda \u00e8 decisamente pi\u00f9 rossa rispetto alla calda. Se il colore riflette diverse composizioni, indicherebbe che esse si siano formate in diverse regioni. Si ritiene che la popolazione calda si sia formata nei pressi di Giove e sia stata espulsa dai movimenti e dalle interazioni gravitazionali dei giganti gassosi. Inoltre si ritiene che la popolazione fredda si sia formata pi\u00f9 o meno nella posizione attuale, anche se potrebbe essere stata scagliata verso l'esterno successivamente, durante la migrazione di Nettuno.\nKBO risonanti.\nQuando il periodo orbitale di un oggetto \u00e8 un rapporto intero esatto (con intero piccolo) del periodo orbitale di Nettuno l'oggetto \u00e8 sincronizzato col pianeta e si trova in risonanza orbitale. Se un oggetto compie due orbite attorno al Sole nello stesso tempo in cui Nettuno ne compie tre, allora l'oggetto \u00e8 in risonanza 2:3 con Nettuno. La caratteristica di questi oggetti \u00e8 di avere un semiasse maggiore di circa 39,4\u00a0UA e di questo tipo ne sono conosciuti circa 200, tra cui Plutone e le sue lune, prototipo dei membri di questa classe noti come plutini. I Plutini hanno elevate eccentricit\u00e0 orbitali, suggerendo che essi non hanno avuto origine nelle loro posizioni attuali, ma sono stati scagliati verso il sistema solare esterno dalla migrazione di Nettuno. Le linee guida della IAU impongono che tutti i Plutini debbano, come Plutone, essere nominati a divinit\u00e0 associate al mondo sotterraneo.\nLa zona con risonanza orbitale 1:2, i cui oggetti completano un'orbita mentre Nettuno ne compie due e hanno semiassi maggiori di ~ 47,7\u00a0UA, \u00e8 scarsamente popolata. I membri di questa classe sono noti come twotini. Esistono altre risonanza, con rapporti 3:4, 3:5, 4:7 e 2:5. Nettuno possiede anche un certo numero di asteroidi troiani che occupano i suoi punti lagrangiani L4 e L5; questi sono spesso in risonanza 1:1 con Nettuno e hanno orbite generalmente stabili.\nNon ci sono oggetti con semiassi maggiori di 39\u00a0UA. Questo fenomeno non pu\u00f2 essere spiegato dalle risonanze attuali. L'ipotesi comunemente accettata \u00e8 che la zona fu attraversata da aree di risonanza orbitale instabili durante la migrazione di Nettuno - trattandosi di aree di influenza gravitazionale, a seguito di masse in movimento, anche le aree di risonanza modificano la propria posizione nello spazio - e che tutti gli oggetti al suo interno ne furono quindi espulsi.\nScogliera di Kuiper.\nLa distribuzione degli oggetti secondo la distanza dal Sole mostra una brusca interruzione a 48\u00a0UA, dove sono presenti i twotini. Oltre, alla distanza di 55\u00a0UA, si trovano alcuni oggetti con risonanza 2:5. Le stime della massa primordiale necessaria per formare Urano e Nettuno, cos\u00ec come corpi grandi come Plutone, suggerivano che il numero di oggetti di grandi dimensioni dovesse aumentare di un fattore due oltre le 50\u00a0UA, quindi aver osservato una scarsa presenza di oggetti oltre questa precisa distanza, conosciuta come \"scogliera di Kuiper\", \u00e8 stato un risultato inatteso e la causa non \u00e8 ancora nota al momento.\nUna possibile spiegazione \u00e8 che il materiale presente a quella distanza fosse troppo scarso o troppo diffuso perch\u00e9 si potessero formare oggetti di grandi dimensioni. Secondo alcuni astronomi, come Alan Stern e Patryk Lykawka, la causa potrebbe essere l'interazione gravitazionale di un oggetto di massa planetaria ancora sconosciuto, della dimensione di Marte o della Terra. Un'ipotesi simile \u00e8 stata suggerita nel 2012 dall'astronomo brasiliano Rodney Gomes, che oltre a prevedere un oggetto delle dimensioni di Marte a 53\u00a0UA, aggiunge che il pianeta sconosciuto potrebbe avere le dimensioni di Nettuno ed essere posto a 1500\u00a0UA dal Sole. Mentre alcuni scienziati hanno sostenuto questi studi con cautela, altri hanno liquidato l'ipotesi senza mezzi termini.\nComposizione.\nGli oggetti della fascia di Kuiper sono essenzialmente costituiti da ghiacci, composti generalmente da una miscela di idrocarburi leggeri come il metano, ammoniaca e ghiaccio d'acqua, una composizione simile a quella delle comete, con una densit\u00e0 minore di 1 g cm\u22123. la temperatura della fascia \u00e8 di appena 50 K, cos\u00ec che diversi composti che sarebbero di natura gassosa se pi\u00f9 vicini al Sole rimangono solidi.\nA causa delle loro piccole dimensioni e della grande distanza dalla Terra, la composizione chimica dei KBO \u00e8 molto difficile da determinare. Il metodo principale con cui gli astronomi determinano la composizione di un oggetto celeste \u00e8 la spettroscopia. Quando la luce di un oggetto viene suddivisa nelle sue componenti, si forma un'immagine simile a quella di un arcobaleno. Diverse sostanze assorbono la luce a diverse lunghezze d'onda e quando viene osservato un oggetto specifico appaiono delle linee scure, chiamate righe di assorbimento, uniche per ogni elemento o composto; ci\u00f2 consente agli astronomi di determinarne la composizione chimica dell'oggetto.\nInizialmente era impossibile analizzare dettagliatamente i KBO ed era possibile solo rilevare il colore e gli elementi pi\u00f9 semplici presenti in essi. I primi dati mostrarono comunque una vasta gamma di colori tra i KBO osservati, dal grigio neutro al profondo rosso, suggerendo che le loro superfici fossero costituite da una vasta gamma di composti, che andavano dai ghiacci sporchi agli idrocarburi. Questa diversit\u00e0 fu in un certo senso sorprendente poich\u00e9 ci si aspettava che i KBO fossero uniformemente scuri, avendo perso la maggior parte degli elementi volatili a causa del bombardamento dei raggi cosmici. Furono proposte diverse soluzioni a questa diversit\u00e0, tra cui il rimodellamento della superficie dovuto a impatti o alla fuoriuscita di gas interni. Tuttavia analisi spettroscopiche compiute da Jewitt e Luu nel 2001 sugli oggetti della fascia di Kuiper rivelarono che la variazione di colore era troppo estrema per essere facilmente spiegata con impatti casuali.\nNonostante la difficolt\u00e0 dell'analisi spettrale dovuta alla loro alla loro scarsa luminosit\u00e0, Robert H. Brown et al. nel 1996 indicarono che, tramite analisi compiute sull'oggetto 1993 SC, la composizione superficiale dei KBO era generalmente simile a quella di Plutone e Tritone, la luna di Nettuno, entrambi in possesso di grandi quantit\u00e0 di ghiaccio di metano.\nIl ghiaccio d'acqua \u00e8 stato rilevato in diversi KBO, tra cui 1996 TO66, 38628 Huya e 20000 Varuna. Nel 2004, Mike Brown et al. determinarono l'esistenza di acqua ghiacciata cristallina e d'idrato di ammoniaca su uno dei pi\u00f9 grandi KBO noti, 50000 Quaoar. Entrambe queste sostanze sarebbero state distrutte nel corso della lunga vita del sistema solare, suggerendo che Quaoar sia stato recentemente rimodellato da un'attivit\u00e0 tettonica interna o da impatti di meteoriti.\nDimensioni.\nNonostante la sua vasta estensione, la massa totale della fascia di Kuiper \u00e8 relativamente bassa, compresa tra 1/25 e 1/10 della massa della Terra, con alcune stime che arrivano a calcolarla pari solo a un trentesimo di quella terrestre. Tuttavia i modelli di formazione del sistema solare prevedono una massa totale della fascia di Kuiper pari a 30 masse terrestri; questa teoria difficilmente pu\u00f2 essere sconfessata in quanto solo con questa massa mancante si sarebbero potuti formare i KBO con diametro superiore ai 100\u00a0km. Se la densit\u00e0 della fascia di Kuiper fosse stata sempre cos\u00ec bassa gli oggetti di grandi dimensioni non si sarebbero potuti formare. Inoltre l'eccentricit\u00e0 e l'inclinazione delle orbite attuali renderebbero gli impatti piuttosto \"violenti\" con la conseguente distruzione degli oggetti piuttosto che un accrescimento degli stessi. Sembra che i membri della fascia di Kuiper si siano formati pi\u00f9 vicino al Sole oppure che qualche meccanismo sconosciuto abbia disperso la massa originale. L'influenza attuale di Nettuno \u00e8 troppo debole per spiegare un eventuale effetto \"aspirapolvere\", anche se il modello di Nizza suggerisce che avrebbe potuto essere la causa della rimozione di massa in passato. La questione rimane aperta tra la comunit\u00e0 scientifica: una teoria proposta prevede uno scenario dove una stella di passaggio disgrega gli oggetti pi\u00f9 piccoli in polvere e poi sia colpita e distrutta dalla radiazione solare.\n\u00c8 difficile stimare il diametro degli oggetti della fascia di Kuiper e come previsto dal modello solo pochi oggetti hanno dimensioni relativamente grandi. Per quelli di cui sono conosciuti gli elementi orbitali, ad esempio Plutone e Caronte, \u00e8 possibile conoscere con precisione i diametri tramite le occultazioni delle stelle.\nPer altri KBO di grandi dimensioni, il diametro pu\u00f2 essere stimato da misure termiche nell'infrarosso. Se un corpo ha un'elevata albedo \u00e8 probabilmente freddo, quindi non produce molta radiazione nell'infrarosso; al contrario, un corpo dall'albedo ridotta produce pi\u00f9 radiazione infrarossa. Gli oggetti della fascia di Kuiper sono cos\u00ec lontani dal Sole da essere molto freddi e producono una radiazione con lunghezze d'onda che vanno dai 60 ai 160 micrometri. Questa radiazione \u00e8 assorbita dall'atmosfera terrestre e gli astronomi devono quindi osservare la radiazione residua nel lontano infrarosso e il diametro stimato \u00e8 affetto da una grossa incertezza. Inoltre la radiazione emessa \u00e8 molto debole e solo i corpi pi\u00f9 grandi possono essere osservati con questo metodo.\nI pi\u00f9 grandi KBO conosciuti sono:\nOggetti del disco diffuso.\nIl disco diffuso \u00e8 una regione scarsamente popolata, la cui parte pi\u00f9 interna si sovrappone alla Fascia di Kuiper, e che si estende fino a 100\u00a0UA dal Sole e oltre. Gli oggetti percorrono orbite molto ellittiche e spesso molto inclinate rispetto all'eclittica. La maggior parte dei modelli sulla formazione del sistema solare mostra che sia i KBO sia gli oggetti del disco facevano parte di una cintura di comete primordiali e che le successive interazioni gravitazionali, in particolare con Nettuno, spedirono questi oggetti verso l'esterno, alcuni in orbite stabili (i KBO) e altri in orbite instabili, andando a costituire il disco diffuso. A causa dell'instabilit\u00e0 delle orbite, si pensa che il disco diffuso sia il punto di origine di molte comete di corto periodo. Le loro orbite instabili di tanto in tanto portano nel sistema solare interno oggetti ghiacciati che diventano prima centauri, e poi comete di corto periodo.\nSecondo il Minor Planet Center, che cataloga ufficialmente tutti gli oggetti transnettuniani, un KBO \u00e8 un oggetto che orbita esclusivamente all'interno della Fascia di Kuiper, indipendentemente dalla sua origine e composizione. Oggetti trovati al di fuori della fascia sono classificati come oggetti del disco diffuso (\"SDO\"). Tuttavia in alcuni ambienti scientifici il termine \"oggetto della fascia di Kuiper\" \u00e8 diventato sinonimo di qualsiasi corpo ghiacciato del sistema solare esterno che fece parte di quella classe iniziale di oggetti al di l\u00e0 dell'orbita di Nettuno, anche se la sua orbita durante la storia del Sistema Solare \u00e8 sempre stata al di l\u00e0 della Fascia di Kuiper. Eris, che \u00e8 noto per essere pi\u00f9 massiccio di Plutone, viene spesso indicato come un KBO, ma tecnicamente \u00e8 un SDO. Un consenso tra gli astronomi per quanto riguarda la definizione precisa della fascia di Kuiper deve ancora essere raggiunto.\nSi pensa che gli stessi centauri, che normalmente non sono considerati parte della fascia di Kuiper, abbiano avuto origine nel disco diffuso e che, al contrario degli altri situati nel disco, siano migrati verso l'interno del sistema solare anzich\u00e9 verso l'esterno; lo stesso Minor Planet Center li classifica assieme agli SDO come oggetti del disco.\nPianeti ipotetici della Fascia di Kuiper.\nBasandosi sui calcoli astronomici di Percival Lowell sulle perturbazioni orbitali di Nettuno nella zona al di l\u00e0 di Nettuno, alcuni ritengono vi sia un pianeta ipotetico, detto Pianeta X. In realt\u00e0 queste perturbazioni, qualora fossero reali, dovrebbero essere causate da una massa molto maggiore di quella di Plutone. In seguito calcoli pi\u00f9 precisi dimostrarono che queste perturbazioni erano solo apparenti e imputabili a un'imprecisa conoscenza della massa di Nettuno. Plutone fu scoperto per caso nel 1930 da Clyde Tombaugh.\nLa sonda WISE della NASA ha scandagliato l'intero cielo nel campo dei raggi infrarossi tra il 2010 e il 2011 senza trovare prove della presenza di pianeti delle dimensioni di Saturno nel raggio di UA dal Sole. Inoltre nessun pianeta pi\u00f9 grande di Giove pare esistere entro una distanza di UA. Probabilmente nessun pianeta gigante e nessuna piccola stella sono presenti nel sistema solare esterno.\nIl 20 giugno 2017 uno studio dell'Universit\u00e0 dell'Arizona afferma di aver analizzato particolari perturbazioni nella Fascia di Kuiper paragonabili a quelle prodotte da un corpo di massa pari a quella della Terra o di Marte.\nEsplorazione.\nIl 19 gennaio 2006 \u00e8 stata lanciata la New Horizons, la prima sonda spaziale che esplorer\u00e0 la fascia di Kuiper. La missione \u00e8 guidata da Alan Stern del Southwest Research Institute. La sonda \u00e8 arrivata nelle vicinanze di Plutone il 14 luglio 2015 e, salvo imprevisti, studier\u00e0 successivamente un altro KBO. Sar\u00e0 scelto un KBO con diametro compreso tra 40 e 90\u00a0km e di colore bianco o grigio in contrapposizione a Plutone, di colore rossastro. John Spencer, astronomo del team della missione New Horizons, afferma che nessun obiettivo per un incontro con un oggetto della fascia dopo l'avvicinamento a Plutone \u00e8 ancora stato scelto, in quanto sono in attesa i dati dell'indagine Pan-STARRS che garantiranno il pi\u00f9 ampio campo di opzioni possibili. Il progetto Pan-STARRS, parzialmente operativo dal maggio 2010, sorveglia l'intera volta celeste con quattro telecamere digitali da 1.4 gigapixel per individuare eventuali oggetti in movimento, dagli oggetti vicini alla Terra ai KBO. Per accelerare il processo di rilevamento, il team di New Horizons ha promosso una campagna che permette ai cittadini di partecipare alla ricerca di KBO idonei.\nIl 15 ottobre 2014 la NASA ha annunciato di aver individuato diversi KBO che potrebbero costituire l'obiettivo della New Horizons.\nFasce di Kuiper extrasolari.\nFino al 2006, gli astronomi avevano risolto dischi circumstellari attorno a nove stelle che si ritiene possano essere paragonabili alla Fascia di Kuiper del sistema solare. Esse possono dividersi in due categorie: fasce estese, con raggi di oltre 50\u00a0UA, e cinture strette come la nostra fascia di Kuiper, con raggi compresi tra 20 e 30\u00a0UA e dai contorni pi\u00f9 netti. Il 15-20 % delle stelle osservate di tipo solare mostra un eccesso nell'infrarosso che sembra indicare la presenza di massicce strutture paragonabili alla Fascia di Kuiper. La maggior parte dei dischi di detriti attorno ad altre stelle \u00e8 abbastanza giovani, ma il Telescopio spaziale Hubble nel 2006 riprese l'immagine di strutture con almeno 300 milioni di anni che si pensa siano in configurazioni stabili attorno alle stelle.\nLa giovane stella bianca Fomalhaut \u00e8 provvista di almeno due dischi circumstellari; il pi\u00f9 interno \u00e8 paragonabile alla Fascia principale del sistema solare, ma la pi\u00f9 esterna ed estesa, situata appena al di l\u00e0 del pianeta scoperto nel 2008 alla distanza di circa 150\u00a0UA, pare costituita in prevalenza da oggetti ghiacciati ed \u00e8 quindi paragonabile alla Fascia di Kuiper del nostro sistema solare. Come Fomalhaut anche Vega mostra due tipi diversi di strutture attorno a s\u00e9, una pi\u00f9 interna e calda e probabilmente formata da corpi rocciosi e una pi\u00f9 fredda paragonabile alla Fascia di Kuiper solare, anche se dimensioni maggiori."}
{"id": "8898", "revid": "399", "url": "https://it.wikipedia.org/wiki?curid=8898", "title": "Nube di Oort", "text": "La nube di Oort \u00e8 una nube sferica di comete posta tra e o 0,3 e dal Sole, cio\u00e8 circa volte la distanza tra il Sole e Plutone.\nQuesta nube non \u00e8 mai stata osservata perch\u00e9 troppo lontana e buia perfino per i telescopi odierni, ma si ritiene che sia il luogo da cui provengano le comete di lungo periodo (come la Hale-Bopp e la Hyakutake, avvistate alla fine del XX secolo) che attraversano la parte interna del sistema solare. Nel 1932, l'astronomo estone Ernst \u00d6pik ipotizz\u00f2 che le comete avessero origine da una nube situata al bordo esterno del sistema Solare.\nNel 1950, l'idea fu ripresa dall'astronomo olandese Jan Oort per spiegare un'apparente contraddizione: le comete vengono periodicamente distrutte dopo numerosi passaggi nel sistema solare interno: perci\u00f2, se le comete si fossero originate all'inizio del sistema, oggi sarebbero tutte distrutte. Il fatto che le si possa ancora osservare implica che abbiano un'origine diversa. Secondo la teoria, la nube di Oort conterrebbe milioni di nuclei di comete, che sarebbero stabili perch\u00e9 la radiazione solare \u00e8 troppo debole per avere un effetto a quelle distanze. La nube fornirebbe una provvista continua di nuove comete, che rimpiazzerebbero quelle distrutte. La teoria sembrerebbe essere confermata dalle osservazioni successive, che ci mostrano come le comete provengano da ogni direzione, con simmetria sferica.\nLa nube di Oort sarebbe un residuo della nebulosa originale da cui si formarono il Sole e i pianeti cinque miliardi di anni fa e sarebbe debolmente legata al sistema solare. Si pensa che anche le altre stelle abbiano una nube di Oort e che i bordi esterni delle nubi di due stelle vicine possano a volte sovrapporsi, causando un'occasionale \"intrusione\" cometaria.\nIpotesi.\nNel 1932 Ernst \u00d6pik ipotizz\u00f2 che le comete di lungo periodo potessero originarsi in una nube di corpi celesti posizionata al confine estremo del Sistema Solare.\nNel 1950, l'idea venne ripresa dall'astronomo olandese Jan Oort, che si proponeva di risolvere uno dei pi\u00f9 interessanti paradossi astronomici. L'orbita delle comete \u00e8 molto instabile, essendo la dinamica ci\u00f2 che determina se esse sono destinate a collidere con il Sole o con qualche altro pianeta, o se, viceversa, sono destinate a essere espulse a causa della perturbazione dei corpi celesti del sistema solare. Inoltre, il ghiaccio e gli altri elementi piuttosto volatili di cui sono composte le comete consentono la dispersione graduale a causa della radiazione elettromagnetica, sino a raggiungere il punto in cui la cometa si divide e si assottiglia fino a uno strato di crosta isolante che rallenta la perdita di ulteriori gas. A seguito di ci\u00f2, Oort cap\u00ec che le comete non potevano essersi formate nella loro orbita attuale e che perci\u00f2 dovevano essersi trattenute in una lontana regione spaziale, un deposito, per la maggior parte della loro esistenza.\nEsistono due principali classi di cometa: le comete di corto periodo, che presentano orbite inferiori alle e le comete di lungo periodo che mostrano orbite maggiori alle .\nOort analizz\u00f2 queste ultime e riscontr\u00f2 che la maggior parte possedevano un Afelio (la distanza maggiore dal Sole) di circa e sembravano provenire da tutte le direzioni, ci\u00f2 rafforzava la sua ipotesi e suggerivano un deposito di forma sferica. Le poche comete che possedevano Afelio di dovevano essere passate attraverso il Sistema solare e dovevano aver avuto le loro orbite modificate verso l'interno dalla forza di gravit\u00e0 generata dai pianeti.\nComposizione e struttura.\nSi pensa che la nube di Oort si estenda tra e fino ad arrivare a dal Sole. Altre stime collocano il confine della nube di Oort tra e le .\n\u00c8 possibile suddividere la nube di Oort in due regioni: la nube di Oort esterna di forma sferica e la nube di Oort interna di forma toroidale.\nLa parte esterna della nube \u00e8 molto poco legata al Sole, ed \u00e8 la fonte della maggior parte delle comete di lungo periodo. La nube interna \u00e8 conosciuta anche come nube di Hills, in onore dell'astronomo J. G. Hills, che suppose la sua esistenza nel 1981. I modelli ipotizzano che la nube dovrebbe possedere al suo interno decine o centinaia di volte le comete presenti nella nube esteriore. Sembra che la nube di Hills sia fonte di comete per la nube esterna, pi\u00f9 tenue, nella misura in cui quelle posizionate in questa zona si esauriscono. La nube di Hills spiega perci\u00f2 l'esistenza della nube di Oort dopo miliardi di anni dalla sua nascita. Si pensa che la nube di Oort possa contenere comete anche di 1,3 chilometri di diametro e cinquecentomila milioni con una magnitudine assoluta minore di +10,9 (pi\u00f9 \u00e8 basso il valore, maggiore \u00e8 la luminosit\u00e0). Nonostante l'altissima densit\u00e0 di comete, ciascuna di esse \u00e8 separata dall'altra in media da decine di milioni di chilometri. La massa della nube di Oort non si conosce con certezza, ma se si prende la Cometa di Halley come prototipo di cometa della nube esteriore, si stima che la massa sia circa di , circa cinque volte la massa della Terra.\nPossibili candidati ad appartenere alla nube di Oort.\nVi sono varie ipotesi od osservazioni relativi a oggetti transnettuniani di grandi dimensioni che orbitano attorno al Sole su di un'orbita particolarmente eccentrica e che siano parte della nube di Oort.\n90377 Sedna \u00e8 un oggetto transnettuniano di dimensioni approssimativamente pari ai due terzi di quelle di Plutone. Gli scopritori sostengono che Sedna sia il primo corpo della nube di Oort a essere osservato, affermando che \u00e8 troppo lontano dal Sole per essere considerato un oggetto della fascia di Kuiper. Tuttavia \u00e8 assai pi\u00f9 vicino al Sole di quanto ci si attenderebbe da un oggetto della nube di Oort, soprattutto nei pressi del perielio, e la sua inclinazione orbitale non si discosta eccessivamente dall'eclittica. Sedna appartiene piuttosto alla nube di Oort interna, una regione relativamente poco spessa situata sul piano dell'eclittica ed estesa dalla fascia di Kuiper sino alla nube esteriore.\n2012 VP113 \u00e8 un planetoide avente magnitudine assoluta di 4,1[2], forse classificabile come pianeta nano e che ha il pi\u00f9 grande perielio conosciuto per un oggetto del sistema solare. L'ultimo passaggio al perielio \u00e8 avvenuto attorno al 1979, a una distanza di 80\u00a0AU e al momento della scoperta era a 83\u00a0AU dal Sole. Sono noti solo altri quattro oggetti del sistema solare aventi perieli superiori a 47\u00a0UA: 90377 Sedna (76\u00a0UA), 2004 XR190 (51\u00a0UA), 2010 GB174 (48\u00a0UA) e 2004 VN112 (47\u00a0UA). La scarsit\u00e0 di corpi celesti con perieli compresi fra 50 e 75\u00a0UA non sembra essere un artefatto legato alle osservazioni.\nDi contro, Tyche \u00e8 il nome dato a un ipotetico pianeta gigante gassoso situato nella nube di Oort, proposto per la prima volta nel 1999 dall'astronomo John Matese dell'Universit\u00e0 della Louisiana. L'esistenza di Tyche pu\u00f2 essere ipotizzata dallo studio dei punti d'origine delle comete a lungo periodo. Molti astronomi hanno espresso scetticismo circa l'esistenza di questo oggetto. L'analisi condotta sui dati del telescopio spaziale WISE ha escluso l'esistenza di tale pianeta."}
{"id": "8900", "revid": "1745361", "url": "https://it.wikipedia.org/wiki?curid=8900", "title": "Mah\u014d sh\u014djo", "text": "Il \u00e8 un sottogenere sh\u014djo. Detto anche , termine pi\u00f9 adottato anche in Italia, questo sottogenere nasce dalla fusione fra commedia e fantasy o anche fantastico e fantascienza unendo, a grandi linee, i classici temi romantici e sentimentali dello sh\u014djo con elementi prettamente di stampo magico o fantastico.\nGenere a prima vista frivolo, ha in realt\u00e0 favorito, grazie alla sua malleabilit\u00e0 tematica, l'avvicinarsi di un pubblico maschile allo sh\u014djo. Giocando su quell'intrigante contrasto o conflitto rappresentato dalle protagoniste, sempre in bilico tra il mascolino e il femminile, l'infantile e il maturo e l'indifeso e il potente, esso si \u00e8 continuamente saputo evolvere negli anni muovendosi fra il sentimentale, la commedia e il fantastico. La popolarit\u00e0 di questo genere ha fatto s\u00ec che, nel tempo, quasi tutti i grandi maestri dell'animazione nipponica, da Osamu Tezuka ad Hayao Miyazaki, da Hideaki Anno a Kunihiko Ikuhara, ci si confrontassero almeno una volta, facendolo diventare un classico.\nLa prima serie \"majokko\" \u00e8 stata \"Sally la maga\" del 1966.\nSottogeneri.\nIl genere mah\u014d sh\u014djo pu\u00f2 essere suddiviso in tre grandi sottogeneri a sua volta: \"streghette\", \"maghette\" ed \"eroine\".\nIbridi.\nFra questi tre sottogeneri principali esistono numerosi casi di \"ibridismo\". Il pi\u00f9 simbolico attualmente pu\u00f2 essere considerato il caso della serie-saga di fine millennio \"Ojamajo Doremi\", in cui cinque ragazzine terrestri acquisiscono dei poteri per diventare un \"sentai mono\" di streghe a tutti gli effetti, unendo quindi tutti i tre sottogeneri di base e chiudendo il cerchio ideale del genere \"majokko\".\nAltri esempi di ibridismo sono dati dalle serie i cui protagonisti possiedono poteri innati, o acquisiti misteriosamente, ma di tipo \"esper\" come in \"Martina e il campanello misterioso\" o poteri di carattere \"tecno-fantasy\" come in \"Magic Knight Rayearth\" e \"Yui ragazza virtuale\".\nMascotte.\nUno degli elementi principali che accomuna tutte le serie di genere \"mah\u014d sh\u014djo\" \u00e8 il personaggio della mascotte. Tutte le protagoniste di queste serie, infatti, non sono quasi mai sole nelle proprie avventure essendo sempre presente accanto a loro almeno una creatura aliena o fatata parlante, spesso dalle sembianze animali, che svolge il ruolo di \"tutore\" o \"protettore\" sempre pronto ad offrire i suoi consigli e ad aiutarle in situazioni difficili. Nelle serie in cui le protagoniste sono delle streghette, la mascotte a volte tende ad essere definita famiglio. Alcuni esempi di mascotte sono: Luna (\"Sailor Moon\"), Mipple e Mepple (\"Pretty Cure\") ed Eufonia (\"Magica DoReMi\").\nLa prima mascotte dell'animazione nipponica \u00e8 Buk, cane dell'eroina dell'omonima serie \"Hela Supergirl\" del 1971."}
{"id": "8901", "revid": "2075278", "url": "https://it.wikipedia.org/wiki?curid=8901", "title": "The Walt Disney Company Italia", "text": "The Walt Disney Company Italia S.r.l. (gi\u00e0 The Walt Disney Company Italia S.p.A.) \u00e8 una societ\u00e0 editoriale italiana, divisione della Walt Disney Company.\nStoria.\nL'azienda viene fondata a Milano l'8 maggio 1938, risultando ufficialmente la prima filiale Disney al mondo, con il nome di Creazioni Walt Disney S.A.I.; il suo scopo, come si legge nell'atto originario di costituzione, era \u00ab\"sfruttare a livello commerciale, industriale, editoriale e pubblicitario i famosi disegni e cartoni animati creati da Walt Disney\"\u00bb. Nel 1987 la societ\u00e0 cambia nome in The Walt Disney Company Italia.\nDal 30 settembre 2013 i periodici Disney in Italia sono co-prodotti con la Panini, mentre a partire dall'anno successivo i libri sono co-prodotti con la Giunti.\nDivisioni.\nWalt Disney Studios Home Entertainment Italia.\nLa Walt Disney Studios Home Entertainment Italia \u00e8 la divisione che si occupa della distribuzione home video delle pellicole di The Walt Disney Company in DVD, Blu-ray Disc e Ultra HD Blu-ray.\nWalt Disney Television Italia.\nLa Walt Disney Television Italia produce serie televisive per la The Walt Disney Company Italia. La divisione si occupava anche della produzione dei canali Disney.\nFox Networks Group Italy.\nLa The Walt Disney Company Italia possiede Fox Networks Group Italy, editore dei seguenti canali televisivi:\nThe Disney Store Italia.\nDisney Store \u00e8 una catena di negozi mondiale. Vende giocattoli, peluches, abbigliamento, accessori, articoli di cartoleria, DVD e Blu-Ray, videogiochi, ecc. Vende anche biglietti per il parco divertimenti Disneyland Paris.\nRiviste.\nLa Disney Italia, da ottobre 2013 in collaborazione con la Panini Comics, pubblica le seguenti riviste:\nTra la seconda met\u00e0 degli anni 90 e i primi anni 2000 ha anche realizzato dei nuovi albi nel formato tipicamente americano dei \"comic book\", le quali per\u00f2 hanno avuto vita breve e sono state tutte chiuse:\nEsistono, poi, delle pubblicazioni storiche, ormai chiuse, alcune delle quali ereditate dai precedenti editori Disney italiani (Arnoldo Mondadori Editore e Casa Editrice Nerbini):\nNel 2008 fu creato anche il periodico \"Disney Manga\" e furono riaperti PK e Paperino oltre ad altre nuove riviste."}
{"id": "8902", "revid": "2225", "url": "https://it.wikipedia.org/wiki?curid=8902", "title": "Walt Disney Italia", "text": ""}
{"id": "8903", "revid": "119261044", "url": "https://it.wikipedia.org/wiki?curid=8903", "title": "Sh\u014dnen'ai", "text": " (da \"sh\u014dnen\", \"ragazzo\", e \"ai\", \"amore\"), \u00e8 un genere giapponese di anime e manga che include una relazione affettiva omosessuale tra adolescenti o giovani ragazzi, spesso affini ai canoni bish\u014dnen.\nMentre il genere sh\u014dnen'ai tratta le relazioni gay da un punto di vista pi\u00f9 romantico, quello yaoi si focalizza invece pi\u00f9 sull'atto sessuale esplicito e erotico, non velato o solo parzialmente \"coperto\" dal rapporto affettivo. Anche trascritto come \"Shonen ai\" o \"Shounen ai\" tale tipo di manga e/o anime risulta esser molto popolare in Giappone, specialmente tra studentesse e casalinghe.\nSolitamente i disegnatori di tali opere sono donne, ed \u00e8 pensato per un pubblico femminile. A volte si preferisce invece utilizzare il termine \"Boys Love\"-BL, ovvero \"amore tra ragazzi\".\nEtimologia del termine.\nLa parola \u00e8 data dall'unione tra Shonen-ragazzo ed 'ai-amore. Vien di solito applicato a questo tipo di opere anche il termine Bishonen'ai, in quanto questo genere si basa esplicitamente sulla categoria bish\u014dnen-bel ragazzo, ovvero la rappresentazione artistica di giovani uomini attraenti nei manga.\nOriginariamente il termine in Giappone aveva la connotazione di pederastia o addirittura pedofilia, ma dai primi anni '70 fino a tutto il decennio successivo \u00e8 stato utilizzato per descrivere un nuovo genere di manga shojo che raccontava storie riguardanti bei ragazzi innamorati di altri ragazzi o uomini. Caratteristiche peculiari di questi primi lavori erano l'esoticit\u00e0 dell'ambientazione (spesso si svolgono in Europa) e l'idealizzazione di tutta la vicenda intercorrente tra i due personaggi principali\nAlcuni tra i suoi primi critici lo definirono per\u00f2 pedante e difficile da capire, troppo colto e dallo stile artefatto e richiedente conoscenza approfondita di letteratura classica se non addirittura di materie scientifiche specifico-storiche: eran difatti pieni di considerazioni filosofiche speculativo-teoriche. Col tempo l'attenzione dei lettori s'\u00e8 venuta a focalizzar sempre pi\u00f9 sulla figura del protagonista maschile, vivendone assieme a lui i desideri e gl'interessi sessuali.\nVerso la fine degli anni '80 il genere aveva subito un rapido declino sostituito sempre pi\u00f9 dallo yaoi dojinshi, a sua volta sempre pi\u00f9 popolare.\nStoria.\nDal momento in cui si consolid\u00f2 il genere sh\u014djo (manga rivolti a ragazze o giovani donne), tra la met\u00e0 degli anni '60 e l'inizio dei '70, inizi\u00f2 contemporaneamente a svilupparsi un nuovo mercato fumettistico che affrontava le relazioni omosessuali, noto come yaoi.\nLo Shonen'ai \u00e8 di solito considerato un sottogenere dello shojo, perch\u00e9 rivolto ad un pubblico quasi esclusivamente femminile, affrontando le relazioni tra i personaggi da un punto di vista pi\u00f9 ideale e meno sessuale rispetto allo yaoi. Il termine quindi originariamente si riferiva all'amore tra adolescenti gay, con un carattere di trama e disegno il pi\u00f9 innocuo ed innocente possibile.\nNegli ultimi anni i termini shonen'ai e yaoi son stati utilizzati dai fans occidentali per cercar di distinguere tra i contenuti delle due tipologie di fumetti: Yaoi vien allora utilizzato per descriver quelle storie in cui vi son scene o linguaggio pi\u00f9 sessualmente esplicito, mentre con shonen'ai si venne ad intender quelle opere che si concentravan pi\u00f9 sulla storia sentimentale lasciando da parte i contenuti sessuali fisici.\nCaratteri della narrazione Shonen'ai.\nUna delle caratteristiche principali \u00e8 la nascita e sviluppo d'un forte sentimento amoroso tra due ragazzi, le cui manifestazioni sia fisiche che verbali non raggiungono per\u00f2 mai l'aperta dichiarazione di un desiderio sessuale a cui si cerchi di dar compimento e realizzazione. Si concentra maggiormente invece sul tema ideale del romanticismo.\nSi utilizza spesso la tecnica del bish\u014dnen, questo per renderlo pi\u00f9 attraente per le donne. In genere vengono rappresentati dei personaggi molto giovani ed ancora abbastanza ignoranti sui fatti d'amore; il Kemonomimi \u00e8 un elemento molto comune in queste storie, quando queste non siano perfettamente realistiche ma invece pi\u00f9 ambientate in una \"realt\u00e0\" di fantasia.\nPrincipalmente incentrato sulle emozioni che via via sviluppano i protagonisti e sulla presa di coscienza nel tempo del loro stato o condizione gay che dir si voglia; il tema viene posto quindi in background, generando comunemente risvolti drammatici, anche se in alcuni casi questo non si verifica. Progettato esplicitamente per attirare un pubblico femminile, a causa della bellezza e del fascino che emanano i personaggi ma anche per le belle ed approfondite storie d'amore.\nOpere shojo-shonen con personaggi tendenzialmente ambigui sessualmente.\nAnche se a tutti gli effetti NON shonen'ai, alcune opere, specialmente scritte da importanti autrici shojo, contengono pi\u00f9 o meno esplicitamente al loro interno personaggi che possono in qualche modo fungere da collegamento coi generi sia shonen'ai che yaoi. Tra i manga degli ultimi anni possiamo di sicuro menzionare:"}
{"id": "8904", "revid": "1516087", "url": "https://it.wikipedia.org/wiki?curid=8904", "title": "PK - Pikappa", "text": "PK - Pikappa (soprannominato PK Frittole, o anche Ultimate PK) \u00e8 una serie a fumetti edita dal 2002 al 2005 dalla Walt Disney Company Italia e nata dopo la chiusura della collana precedente PK\u00b2 che pubblicava avventure di genere fantascientifico incentrate sul personaggio di Paperinik. Nata sul modello dell'iniziativa editoriale Ultimate della Marvel Comics, la serie riscrisse la genesi del personaggio rendendola indipendente dalla continuity.\nStoria editoriale.\nLa serie, terza incarnazione delle nuove avventure del personaggio avviata nel 1996 con le serie \"PK - Paperinik New Adventures\" e \"PK\u00b2,\" venne ideata da Max Monteduro ed Ezio Sisto, venne edita per 32 albi dall'agosto 2002 al marzo 2005. Gli sceneggiatori principali furono Stefano Ambrosio e Gianfranco Cordara, insieme a Tito Faraci, Bruno Enna e Riccardo Secchi; fra i disegnatori principali ci furono Lorenzo e Alessandro Pastrovicchio, Stefano Turconi e Giovanni Rigano, che avevano tutti gi\u00e0 collaborato anche nelle precedenti due serie dedicate al personaggio. Diversamente dalle prime due serie, questa \u00e8 un reboot che riscrive una nuova genesi del supereroe, ponendo maggior enfasi sugli elementi supereroistici, affiancandovi temi propri della fantascienza. .\nStruttura dell'albo.\nOgni albo contiene generalmente due storie, la principale di 48 pagine e la secondaria di 12 eccetto l'ultimo numero della collana composto da una sola storia di 62 tavole.\nLo schema di un albo della serie \u00e8:\nIn alcuni numeri sono apparse delle rubriche aggiuntive: \"Omnimanuale \u2013 Guardiani della galassia\" , un manuale per diventare \"Guardiani della Galassia\", e il concorso \"\"Master in Pikappologia\",\" un test per ottenere un riconoscimento ufficiale della propria natura di \"pker\").\nTrama.\nCon questo numero si azzera la continuit\u00e0 storica delle precedenti serie, ricominciando daccapo. Paperino non \u00e8 mai andato a Villa Rosa, quindi non \u00e8 mai diventato Paperinik. Lo stesso Paperinik non esiste pi\u00f9, sostituito dal \"Guardiano della Galassia\" PK. Dopo una serie di sventure e equivoci Paperino viene selezionato da U.N.O. (acronimo per \"Unit\u00e0 Neuroimitativa Olografica\") come membro dei Guardiani della Galassia del Pianeta Terra, un ordine antichissimo il cui scopo \u00e8 quello di mantenere l'ordine nella galassia. Dopo un iniziale scetticismo Paperino accetta, divenendo cos\u00ec PK. il nuovo supereroe si ritrova cos\u00ec ad affrontare nuovi e vecchi nemici, come l'evroniano Gorthan che, insieme allo spietato generale Zondag comanda l'offensiva evroniana contro la terra, o come il nuovo nemico Vulnus Vendor, scienziato pazzo che cerca di far del bene ma nel modo sbagliato. Altra nemica \u00e8 Birgit Q, presente anche in \"PK\u00b2\".\nNell'ultimo numero Zondag modifica il passato, evitando la creazione dei Guardiani e cancellando ogni evento della serie, ma cambiando anche l'essenza stessa del carattere evroniano, divenuto ora un popolo pacifico."}
{"id": "8905", "revid": "126257", "url": "https://it.wikipedia.org/wiki?curid=8905", "title": "Tempo", "text": "Il tempo \u00e8 la percezione e rappresentazione della modalit\u00e0 di successione degli eventi e del rapporto fra essi (per cui avvengono prima, dopo o durante altri eventi). Da un punto di vista scientifico \u00e8 una grandezza fisica fondamentale.\nLa complessit\u00e0 del concetto \u00e8 da sempre oggetto di studi e riflessioni filosofiche e scientifiche.\nTempo e cambiamento.\nDalla coscienza umana emergerebbe l'esperienza conosciuta come \"il trascorrere del tempo\", che caratterizza i fenomeni e i cambiamenti materiali e spaziali della nostra esperienza. Tale concetto non trova una corrispondenza univoca nella fisica, dove non \u00e8 possibile sequenziare in modo assoluto, ma solo localmente l'apparente successione degli eventi secondo l'osservazione umana. Tutto ci\u00f2 che si muove nello spazio e/o si trasforma \u00e8 descritto dalla mente umana a livello temporale. Alcuni esempi tra i pi\u00f9 immediati dell'apparente correlazione tra tempo e moto sono la rotazione della Terra attorno al proprio asse, che determina l'alternanza del giorno e della notte, e il suo moto di rivoluzione intorno al Sole, che determina le variazioni stagionali e la durata dell'anno solare.\nIl dato dell'esperienza umana \u00e8 che tutto ci\u00f2 che interessa i nostri sensi sia ci\u00f2 che appare come energia o materia, ovvero, le loro trasformazioni. La materia, come pi\u00f9 intuibile riferimento, \"\u00e8\", e (contestualmente) \"diviene\" (ossia assume altra forma). L'ovviet\u00e0 di questa asserzione non tragga in inganno: essa sottende una contraddizione, perch\u00e9 l'essere di un oggetto \u00e8 certificato dalla sua identit\u00e0 (nel tempo), ovvero dal suo permanente esistere; il divenire, invece, presuppone la trasformazione, ovvero la diversit\u00e0 (della forma), per cui impone un \"prima\" e un \"dopo\", vale a dire un (intervallo di) \"tempo\" che scientificamente invece \u00e8 senza spiegazione. In filosofia occidentale il tempo trae origine dalla trasformazione. \nLa percezione umana del \"tempo\" \u00e8 la proiezione che la coscienza costruisce in modo che la realt\u00e0 di cui siamo parte si sarebbe materialmente modificata. Se una persona osserva una formica che si muove, la diversit\u00e0 delle posizioni assunte, o se un uomo presta attenzione al susseguirsi dei pensieri di un individuo o ai battiti del suo cuore, fatti fisiologici, e in ultima analisi, fisici, ci\u00f2 appare ad una mente umana che \u00e8 trascorso un \"intervallo di tempo\", tempo che per\u00f2 presuppone una logica circolare poich\u00e9 la sua spiegazione \u00e8 anche la sua definizione. Si evidenzia \"intervallo\", apparente in una cornice temporale, a significare che il tempo \u00e8 apparentemente una \"durata\" (unico sinonimo di tempo), e come tale ha un inizio e una fine come assioma ma senza alcuna dimostrazione.\nMolto di ci\u00f2 che riguarda la percezione del tempo sembra dipendere dalla mente: il passato \u00e8 un ricordo, derivato dalla memoria del vissuto; il presente una comprensione, una lettura del reale secondo il \"linguaggio dei valori\" adottato dal soggetto al momento della percezione; il futuro una previsione, una proiezione dei costrutti intellettuali, sia razionali sia passionali, da cui spesso ci si lascia guidare, mentre scientificamente tutto il tempo esiste simultaneamente e continuamente senza distinzione tra passato e futuro, mentre il presente formalmente non esisterebbe in quanto ogni atto necessita di una latenza come minimo del lasso della velocit\u00e0-luce.\nSimultaneit\u00e0 e causalit\u00e0.\nEventi distinti tra loro possono essere apparentemente simultanei oppure apparire distanziarsi in proporzione a un certo numero di cicli di un determinato fenomeno soggettivo e locale, per cui sembrerebbe possibile quantificare in che misura un certo evento avvenga \"dopo\" un altro, ma in realt\u00e0 ci\u00f2 \u00e8 fisicamente impossibile, l'istante \u00e8 indefinibile, la simultaneit\u00e0 \u00e8 solo apparente e gli eventi accadono in ordine diverso per osservatori differenti. Il \"tempo\" misurabile, solo localmente nella stessa cornice temporale, che separa i due eventi corrisponde all'ammontare dei cicli intercorsi in una data cornice temporale, ma per altri osservatori l'ordine degli eventi potrebbe avere diversi cicli temporali o anche essere invertito. Convenzionalmente tali cicli si considerano, per definizione, periodici entro un limite di errore sperimentale e solo localmente. Tale errore sar\u00e0 percentualmente pi\u00f9 piccolo quanto pi\u00f9 preciso sar\u00e0 lo strumento (orologio) che compie la misura e relativa alla posizione vicino ad una massa in cui \u00e8 posizionato e relativamente alla sua velocit\u00e0, accelerazione e direzione. Nel corso della storia dell'uomo gli orologi sono passati dalla scala astronomica (moti del Sole, della Terra) a quella quantistica (orologi atomici) raggiungendo progressivamente precisioni crescenti fino a evidenziare che il tempo scorre differentemente sulla terra anche a poca distanza di altezza.\nUno dei modi di definire il concetto di \"dopo\" \u00e8 basato sull'assunzione della causalit\u00e0 apparente all'esperienza umana. Il lavoro compiuto dall'umanit\u00e0 per incrementare la comprensione della natura apparente del tempo e della misurazione relativa del tempo, con la creazione e il miglioramento dei calendari e degli orologi, \u00e8 stato uno dei principali motori della scoperta scientifica che nell'ultimo secolo ha portato alla soppressione del concetto di tempo universale e fondamentale.\nLa misura del tempo.\nL'unit\u00e0 di misura standard del Sistema Internazionale \u00e8 il secondo. In base a esso sono definite misure pi\u00f9 ampie come il minuto, l'ora, il giorno, la settimana, il mese, l'anno, il lustro, il decennio, il secolo e il millennio. Il tempo pu\u00f2 essere misurato, esattamente come le altre dimensioni fisiche. Gli strumenti per la misurazione del tempo sono chiamati orologi. Gli orologi molto accurati vengono detti cronometri. I migliori orologi disponibili sono gli orologi atomici.\nEsistono svariate scale temporali continue di utilizzo corrente: il tempo universale, il tempo atomico internazionale (TAI), che \u00e8 la base per le altre scale, il tempo coordinato universale (UTC), che \u00e8 lo standard per l'orario civile, il tempo terrestre (TT), ecc. L'umanit\u00e0 ha inventato i calendari per tenere traccia del passaggio di giorni, settimane, mesi e anni.\nDistanze misurabili con il tempo.\nNel linguaggio di tutti i giorni spesso si usa il tempo come misuratore di distanze, per indicare la durata di un percorso (come ad esempio: \"mezz'ora d'automobile\", \"un giorno di viaggio\", \"10 minuti di cammino\"). Dato che la velocit\u00e0 \u00e8 uguale a spazio percorso diviso l'intervallo di tempo impiegato a percorrere quello spazio, si pu\u00f2 fare un'inferenza implicita sulla velocit\u00e0 media tenuta dal corpo in movimento. Si valorizza cos\u00ec in modo approssimato la distanza a livello temporale, in relazione al fatto che lo spazio percorso pu\u00f2 essere espresso come la velocit\u00e0 media (all'incirca nota), moltiplicata per l'intervallo di tempo interessato.\nTecnicamente, per\u00f2, espressioni come \"un anno luce\" non esprimono un intervallo di tempo, ma una distanza avendone nota la velocit\u00e0: infatti pi\u00f9 precisamente l'anno luce si pu\u00f2 esprimere come \"la distanza percorsa dalla luce in un anno\", conoscendone esattamente la velocit\u00e0 (appunto la velocit\u00e0 della luce), anche se la luce in s\u00e9 non ha esperienza di tempo in quanto i fotoni a quella velocit\u00e0 non scorrono nel tempo. In questi casi particolari, una locuzione contenente riferimenti al tempo indica quasi sempre distanze precise nello spazio, al punto da assurgere al ruolo di unit\u00e0 di misura.\nIl tempo nella filosofia e nella fisica.\nImportanti questioni filosofiche, metafisiche e fisiche sul tempo comprendono:\nConcetti e paradossi nell'antichit\u00e0 classica.\nI paradossi di Zenone (che molti secoli dopo sarebbero stati di aiuto nello sviluppo del calcolo infinitesimale) sfidavano in modo provocatorio la nozione comune di tempo. Il paradosso pi\u00f9 celebre \u00e8 quello di Achille e la tartaruga: secondo il suo ragionamento, attenendosi strettamente alle regole logiche, l'eroe greco (detto \"pi\u00e9 veloce\" in quanto secondo la mitologia greca era \"il pi\u00f9 veloce tra i mortali\") non raggiungerebbe mai una tartaruga.\nL'esempio \u00e8 molto semplice: supponiamo che inizialmente Achille e la tartaruga siano separati da una distanza x e che la velocit\u00e0 dell'eroe corrisponda a 10 volte quella dell'animale. Achille comincia a correre fino a raggiungere il punto x dove si trovava la tartaruga ma essa, nel frattempo, avr\u00e0 percorso una distanza uguale a 1/10 di x. Achille prosegue e raggiunge il punto \"x + 1/10 di x\" mentre la tartaruga ha il tempo di compiere una distanza di 1/100 di x (1/10 di 1/10 di x), distanziando nuovamente l'inseguitore. Continuando all'infinito Achille riuscir\u00e0 ad avvicinarsi sempre di pi\u00f9 all'animale il quale per\u00f2 continuer\u00e0 ad avere un sempre pi\u00f9 piccolo ma comunque sempre presente distacco.\nLa paradossale conclusione di Zenone era: Achille non raggiunger\u00e0 mai la tartaruga.\nLa posizione di Parmenide \u00e8 assai diversa da quella dell'allievo Zenone: questi infatti sosteneva che l'\"ancoraggio metafisico\" del reale, l'essenza stessa della realt\u00e0, fosse eterno e che, dunque, il tempo fosse una posizione della \"doxa\" ('opinione'), di quella sapienza che non \u00e8 propria di chi sa veramente. In seno all'essere (che \u00e8 l'essenza del mondo), in sintesi, non c'\u00e8 tempo n\u00e9 moto.\nAnche Platone \u00e8 stato influenzato da questa concezione. Secondo la sua celebre definizione il tempo \u00e8 \"l'immagine mobile dell'eternit\u00e0\". Per Aristotele, invece, \u00e8 la misura del movimento secondo il \"prima\" e il \"poi\", per cui lo spazio \u00e8 strettamente necessario per definire il tempo. Solo Dio \u00e8 motore immobile, eterno e immateriale.\nSecondo Agostino il tempo \u00e8 stato creato da Dio assieme all'Universo, ma la sua natura resta profondamente misteriosa, tanto che il filosofo, vissuto tra il IV e il V secolo d.C., afferma ironicamente: \"Se non mi chiedono cosa sia il tempo lo so, ma se me lo chiedono non lo so\". Agostino critica una concezione del tempo aristotelica inteso come misura del moto (degli astri): nelle \"Confessioni\" afferma che il tempo \u00e8 \"distensione dell'animo\" ed \u00e8 riconducibile a una percezione propria del soggetto che, pur vivendo solo nel presente (con l'attenzione), ha coscienza del passato grazie alla memoria e del futuro in virt\u00f9 dell'attesa. Per Agostino, insomma, il tempo \u00e8 un'entit\u00e0 soggettiva. Tuttavia ne riconosce anche una dimensione oggettiva quando, nella \"Citt\u00e0 di Dio\", il santo di Ippona lo definisce, ad esempio, \"divenire del movimento secondo il prima e il poi, dato che le sue parti non possono essere simultaneamente\", oppure quando afferma che senza creatura non esiste il tempo giacch\u00e9 non esiste alcun essere mutevole e che l'eternit\u00e0, propria di Dio, al contrario, \u00e8 l'assenza assoluta della mutabilit\u00e0, del movimento, concludendone che il tempo non preesiste al mondo ma \u00e8 stato creato con esso perch\u00e9 questi \u00e8 sottoposto alla caducit\u00e0, al cambiamento, in una parola, al divenire. Inoltre, nel tentativo di spiegare come gli angeli sono sempre esistiti, eppure non sono coeterni al Creatore, il santo di Ippona giunge ad affermare esplicitamente che \u00e8 ragionevole sostenere che esisteva il tempo prima dell'uomo e di Abramo, e che gli angeli sono sempre esistiti, ma nel tempo perch\u00e9 senza i loro movimenti, soggetti al futuro e al passato, era impossibile che si avesse il tempo, ribadendo la differenza tra eternit\u00e0 che non diviene e tempo che muta e mostrando cos\u00ec chiaramente come egli non vincoli il tempo alla sola percezione/esistenza dell'uomo.\nDa sant'Agostino in poi nel pensiero cristiano il tempo \u00e8 concepito in senso lineare-progressivo e non pi\u00f9 circolare-ciclico come nel mondo pagano. Dalla caduta di Adamo l'escatologia cristiana procede verso la \"consumazione del tempo\", il riscatto dell'uomo verso Dio, il Giudizio Universale e l'eternit\u00e0 spirituale.\nL'epoca moderna: il dibattito tra tempo assoluto e tempo illusorio.\nIl tempo \u00e8 stato considerato in vari modi nel corso della storia del pensiero, ma le definizioni di Platone e Aristotele sono state di riferimento per moltissimi secoli (magari criticate o reinterpretate in senso cristiano), fino a giungere alla rivoluzione scientifica. Di questo periodo \u00e8 fondamentale la definizione di Isaac Newton (1642-1727), secondo il quale il tempo (al pari dello spazio) \u00e8 \"sensorium Dei\" (senso di Dio) e scorrerebbe immutabile, sempre uguale a s\u00e9 stesso (una concezione analoga \u00e8 presente nelle opere di Galileo Galilei). Degna di nota \u00e8 la contesa tra Newton e Leibniz, che riguardava la questione del tempo assoluto: mentre il primo credeva che il tempo fosse, analogamente allo spazio, un contenitore di eventi, il secondo riteneva che esso, come lo spazio, fosse un apparato concettuale che descriveva le interrelazioni tra gli eventi stessi. John Ellis McTaggart credeva, dal canto suo, che il tempo e il cambiamento fossero semplici illusioni.\nDal tempo soggettivo alla teoria della relativit\u00e0.\n\u00c8 stato il filosofo tedesco Immanuel Kant a cambiare radicalmente questo modo di vedere, grazie alla sua cosiddetta nuova \"rivoluzione copernicana\", secondo la quale al centro della filosofia non si deve porre l'oggetto ma il soggetto: il tempo diviene allora, assieme allo spazio, una \"forma a priori della sensibilit\u00e0\". In sostanza se gli esseri umani non fossero capaci di avvertire lo scorrere del tempo non sarebbero neanche capaci di percepire il mondo sensibile e i suoi oggetti che, anche se sono inconoscibili in s\u00e9, sono collocati nello spazio. Quest'ultimo \u00e8 definito come \"senso esterno\", mentre il tempo \u00e8 considerato un \"senso interno\": in ultima analisi tutto ci\u00f2 che esiste nel mondo fisico viene percepito e ordinato attraverso le strutture a priori del soggetto e ci\u00f2 che, in prima battuta, viene collocato nello spazio viene poi ordinato temporalmente (come dimostra la nostra memoria).\nUn grande contributo alla riflessione sul problema del tempo si deve al filosofo francese Henri Bergson il quale, nel suo \"Saggio sui dati immediati della coscienza\" osserva che il tempo della fisica non coincide con quello della coscienza. Il tempo come unit\u00e0 di misura dei fenomeni fisici, infatti, si risolve in una spazializzazione (come ad esempio le lancette dell'orologio) in cui ogni istante \u00e8 oggettivamente rappresentato e qualitativamente identico a tutti gli altri; il tempo originario, invece, si trova nella nostra coscienza che lo conosce mediante intuizione; esso \u00e8 soggettivo, e ogni istante risulta qualitativamente diverso da tutti gli altri.\nUn cambiamento radicale del concetto di tempo in fisica \u00e8 stato invece introdotto dalla teoria della relativit\u00e0 (\"ristretta\" nel 1905 e \"generale\" nel 1916) di Einstein. Secondo la relativit\u00e0 ristretta, la misura degli intervalli di tempo non \u00e8 assoluta, ma relativa all'osservatore. Quello che \u00e8 uguale per tutti gli osservatori in sistemi di riferimento inerziali \u00e8, infatti, il valore dalla velocit\u00e0 della luce: c = che \u00e8 dunque una costante fisica fondamentale. Le quantit\u00e0 invarianti per tutti gli osservatori non sono quelle relative separatamente allo spazio e al tempo, bens\u00ec quelle definite nello spaziotempo quadridimensionale. La decomposizione di quest'ultimo in tre dimensioni spaziali e una temporale \u00e8 invece relativa a ciascun osservatore. A sua volta, la presenza del campo gravitazionale determina una curvatura dello spaziotempo, capace di deflettere la luce e di rallentare il tempo (teoria della relativit\u00e0 generale).\nSecondo la relativit\u00e0 ristretta l\u2019intervallo di tempo fra due eventi misurato da un osservatore differisce da quello misurato da un altro osservatore per un fattore moltiplicativo, che dipende dalla velocit\u00e0 relativa dei due osservatori. Pi\u00f9 in particolare le formule di Lorentz sono le seguenti:\ndove:\nAlcuni effetti previsti dalla teoria della relativit\u00e0 furono inizialmente considerati come paradossi. Uno dei pi\u00f9 noti \u00e8 il cosiddetto \"paradosso dei gemelli\". La premessa del paradosso \u00e8 che esistano due gemelli, di cui uno parte per un viaggio interstellare con un'astronave capace di andare a una velocit\u00e0 prossima a quella della luce, mentre l'altro rimane sulla Terra. In base all\u2019effetto di dilatazione degli intervalli temporali descritto dalle formule di Lorentz, il gemello rimasto sulla Terra dovrebbe aspettarsi che il tempo sia trascorso pi\u00f9 lentamente per il gemello astronauta, e quindi che quest'ultimo apparir\u00e0 pi\u00f9 giovane quando i due si incontreranno nuovamente sulla Terra. Ma il gemello astronauta, facendo lo stesso ragionamento nel suo sistema di riferimento, si aspetta invece di trovare pi\u00f9 giovane il gemello rimasto sulla Terra: in questo consisterebbe il paradosso. In realt\u00e0 la situazione descritta non si pu\u00f2 ricondurre a una singola trasformazione di Lorentz che connetta i due osservatori: se i due gemelli si allontanano fra loro e successivamente si riavvicinano, non possono essersi mossi di moto rettilineo uniforme l'uno rispetto all\u2019altro. In presenza di moti accelerati, il calcolo del tempo trascorso per ciascuno dei due deve essere fatto mediante il calcolo del tempo proprio lungo la sua traiettoria spaziotemporale (linea di universo): la differenza fra i due valori del tempo proprio trascorso lungo le due traiettorie (valori che non dipendono dal sistema di riferimento considerato) fornisce la differenza di et\u00e0 finale fra i due gemelli, senza alcuna ambiguit\u00e0 o paradosso. Si pu\u00f2 dimostrare che il tempo proprio trascorso fra due eventi \u00e8 massimo per una traiettoria inerziale rispetto a ogni altra traiettoria possibile fra gli stessi due eventi.\nLa teoria della relativit\u00e0 cambia radicalmente la nozione di simultaneit\u00e0 (due eventi possono avvenire contemporaneamente per un osservatore ma non per un altro). Proprio la revisione del concetto di simultaneit\u00e0 - dovuta al fatto (sperimentalmente osservato) che la velocit\u00e0 della luce \u00e8 la stessa per tutti gli osservatori - permise a Einstein di spiegare l\u2019origine delle formule di Lorentz e dei conseguenti effetti di contrazione delle misure di lunghezza e dilatazione delle misure di tempo quando si confrontano osservatori in moto l\u2019uno rispetto all\u2019altro.\nPoich\u00e9 due eventi A e B, simultanei per un dato osservatore, non lo saranno per altri (e vi saranno osservatori per cui A avviene prima di B, e altri per i quali B avviene prima di A), il principio di causalit\u00e0 - che afferma che un evento passato pu\u00f2 influenzare un evento futuro, ma non viceversa - deve essere necessariamente riformulato. Si afferma quindi che un evento A pu\u00f2 influenzare un evento B solo se A precede temporalmente B per \"qualunque\" osservatore inerziale: questo si verifica se B \u00e8 contenuto nel cono luce futuro di A, ossia se B pu\u00f2 essere raggiunto a partire da A da un corpo che viaggi a velocit\u00e0 inferiore a quella della luce, o al pi\u00f9 da un segnale che viaggi alla velocit\u00e0 della luce.\nSe esistesse un corpo in grado di viaggiare a velocit\u00e0 maggiore di quella della luce, rispetto a qualche osservatore esso apparirebbe viaggiare all'indietro nel tempo. La stessa teoria della relativit\u00e0 prevede, d'altra parte, (1) che una particella di massa nulla possa solo viaggiare alla velocit\u00e0 della luce, e (2) che sia impossibile accelerare un corpo massivo fino alla velocit\u00e0 della luce, poich\u00e9 occorrerebbe un'energia infinita per farlo. Si pu\u00f2 inoltre ricavare facilmente che per una particella di massa nulla, che viaggia alla velocit\u00e0 della luce, il \"tempo proprio\" non trascorre.\nLa dilatazione degli intervalli temporali descritta dalle formule di Lorentz viene spesso descritta, nei testi scolastici o divulgativi, dicendo che \"un osservatore sulla Terra vede rallentare un orologio posto su un'astronave che viaggi a grande velocit\u00e0\": ma quest'affermazione si presta a essere interpretata scorrettamente. Ci\u00f2 che l'osservatore sulla Terra misurerebbe se osservasse l'orologio dell'astronave con un ipotetico telescopio, infatti, non sarebbe l'intervallo di tempo misurato da quell'orologio, bens\u00ec l'intervallo di tempo fra la ricezione (al telescopio) di segnali luminosi consecutivi emessi dall'orologio. La dilatazione che si osserverebbe non sarebbe quella data dal solo fattore formula_3 di Lorentz, ma quella data dall'effetto Doppler relativistico.\nAnche il concetto fisico di simultaneit\u00e0, la cui revisione da parte di Einstein dest\u00f2 inizialmente un certo disorientamento, \u00e8 in realt\u00e0 distinto dall'idea ingenua che se ne ha usualmente. Noi tendiamo a pensare, ad esempio, che ci\u00f2 che vediamo attorno a noi in un certo istante, o ci\u00f2 che vediamo raffigurato in una fotografia, sia l'immagine di una collezione di eventi simultanei. In realt\u00e0 non \u00e8 cos\u00ec: l'immagine retinica e la fotografia non riproducono tutti gli oggetti cos\u00ec come si trovavano nello stesso istante, ma come si trovavano nell'istante in cui hanno emesso i segnali luminosi che sono poi arrivati simultaneamente alla retina, o all'obiettivo dell'apparecchio fotografico. Finch\u00e9 nell'immagine compaiono solo oggetti vicini, la differenza \u00e8 impercettibile. Ma se si osserva o si fotografa il cielo stellato \u00e8 facile rendersi conto che le immagini dei corpi celesti corrispondono a segnali emessi molto tempo fa, in momenti diversi, tanto pi\u00f9 indietro nel tempo quanto pi\u00f9 l'oggetto \u00e8 lontano dall'osservatore. Ci\u00f2 che l'immagine retinica e quella fotografica a fotografia rappresentano, dunque, non \u00e8 una porzione dell'insieme degli eventi simultanei in un dato istante, ma \u00e8 invece precisamente una porzione del \"cono luce passato\". La differenza fra spazio di simultaneit\u00e0 e cono luce, a causa del valore molto grande della velocit\u00e0 della luce, \u00e8 impercettible alla scala delle distanze terrestri, mentre diventa evidente quando si confrontano i due insiemi su distanze astronomiche (come nel caso del cielo stellato). Due osservatori, in moto uno rispetto all'altro, che in un certo istante vengano a trovarsi nella stessa posizione, in quell'istante vedono attorno a s\u00e9 esattamente \"la stessa immagine\" dello spazio fisico circostante (e se scattassero entrambi una fotografia, otterrebbero esattamente \"la stessa fotografia),\" anche per oggetti molto lontani, dato che il cono luce spaziotemporale di un evento \u00e8 il medesimo per tutti gli osservatori. Viceversa, l'insieme degli eventi simultanei (che non corrisponde a una percezione istantanea, ma \u00e8 una costruzione matematica derivante dall'attribuzione, da parte di ciascun osservatore, di una coordinata temporale a ciascun evento dello spaziotempo) sarebbe diverso per i due osservatori.\nUlteriori sviluppi: il tempo come percezione, l'intangibilit\u00e0.\nEinstein ebbe alcune discussioni sul tempo con grandi pensatori della sua epoca, tra cui il filosofo francese Henri Bergson, che attribuisce grande importanza agli stati di coscienza piuttosto che al tempo spazializzato della fisica (si veda \"Durata e simultaneit\u00e0\" del 1922). Per Bergson il tempo concretamente vissuto \u00e8 una durata \"reale\" a cui lo stato psichico presente conserva da un lato il processo da cui proviene (attraverso la memoria), ma naturalmente costituisce anche qualcosa di nuovo. Dunque non c'\u00e8 soluzione di continuit\u00e0 tra gli stati della coscienza: esiste una continua evoluzione, un movimento vissuto che la scienza non pu\u00f2 spiegare pienamente con i suoi concetti astratti e rigidi, nonostante il riconoscimento dei suoi grandi progressi.\nL'ingegnere J. W. Dunne svilupp\u00f2 una teoria del tempo nella quale considerava la nostra percezione del tempo come simile alle note suonate su un piano. Avendo avuto alcuni sogni premonitori, decise di tenerne traccia, e trov\u00f2 che contenevano eventi passati e futuri in quantit\u00e0 equivalenti. Da questo concluse che nei sogni riusciamo a sfuggire al tempo lineare. Pubblic\u00f2 le sue idee in \"An Experiment with Time\" del 1927, cui fecero seguito altri libri.\nPossiamo chiederci:\n\u00c8 nel tentativo di dare una risposta rigorosa a queste domande che ci si accorge delle difficolt\u00e0 e dei pregiudizi. L'unico modo convincente di rispondere alla domanda \"Che cos'\u00e8 il tempo\" \u00e8 forse quello operativo, dal punto di vista strettamente fisico-sperimentale: \"Il tempo \u00e8 ci\u00f2 che si misura con degli strumenti adatti\". Un'analisi microscopica del problema tuttavia mostra come la definizione di orologio sia adatta solo a una trattazione macroscopica del problema e quindi non consenta di formulare una definizione corretta per le equazioni del moto di particelle descritte dalla meccanica quantistica.\nSe si segue coerentemente sino in fondo questa definizione, si vede facilmente come tutti gli strumenti di misura del tempo (\"orologi\") si basino sul confronto (e conseguente conteggio) tra un movimento nello spazio (ad esempio la rotazione o la rivoluzione terrestre) e un altro movimento \"campione\" (meccanico, idraulico, elettronico), con sufficienti caratteristiche di precisione e riproducibilit\u00e0. Si noti che il campione di movimento deve essere sempre un moto accelerato (rotazione, oscillazione lineare o rotatoria), mentre non \u00e8 campione idoneo il moto rettilineo uniforme.\nSi noti anche come il metodo di confronto del movimento con il campione si fondi necessariamente sulla trasmissione di segnali elettromagnetici (es. luminosi, ma non solo), le cui propriet\u00e0 influiscono direttamente sulla misura: da ci\u00f2 conseguono in modo quasi ovvio le formulazioni della interdipendenza tra coordinate spaziali, asse temporale e velocit\u00e0 della luce espresse della relativit\u00e0 ristretta.\nIn base a queste osservazioni, data la totale sovrapponibilit\u00e0 degli effetti operativi, si potrebbe addirittura assumere quale definizione del tempo, in fisica, l'identit\u00e0 con il movimento stesso. In questo senso, l'intero Universo in evoluzione si pu\u00f2 considerare il vero fondamento della definizione di tempo; si noti l'importanza essenziale della specifica \"in evoluzione\", ossia in movimento vario, accelerato: senza movimento, senza variazione anche il tempo scompare.\nL'idea che una teoria fondamentale non debba contenere il concetto di tempo tra le sue primitive risale a Bryce DeWitt ed \u00e8 stata sviluppata successivamente da Carlo Rovelli, Craig Callender e Julian Barbour.\nIl tempo nella fisica moderna.\nIn fisica moderna, il tempo \u00e8 definito come distanza tra gli eventi calcolata nelle coordinate spaziotemporali quadridimensionali. La relativit\u00e0 speciale mostr\u00f2 che il tempo non pu\u00f2 essere compreso se non come una parte del cronotopo (altra parola per definire lo spaziotempo, una combinazione di spazio e tempo). La distanza tra gli eventi dipende dalla velocit\u00e0 relativa dell'osservatore rispetto a essi. La relativit\u00e0 generale modific\u00f2 ulteriormente la nozione di tempo introducendo l'idea di uno spazio-tempo capace di \"curvarsi\" in presenza di campi gravitazionali. Un'importante unit\u00e0 di misura del tempo in fisica teorica \u00e8 il tempo di Planck.\nTempo quantizzato.\nIl tempo quantizzato \u00e8 un concetto sviluppato a livello teorico. Il tempo di Planck \u00e8 il tempo che impiega un fotone che viaggia alla velocit\u00e0 della luce per percorrere una distanza pari alla lunghezza di Planck. Il tempo di Planck () \u00e8 la pi\u00f9 piccola quantit\u00e0 di tempo tecnicamente misurabile, nonch\u00e9 potrebbe essere la pi\u00f9 piccola quantit\u00e0 ad avere un significato fisico nell'effettivo caso di tempo parcellizzato.\nIn fisica, nel modello standard il tempo non \u00e8 quantizzato ma viene trattato come continuo.\nConcetto di \"tempo\" in geologia.\nIl concetto di tempo in geologia \u00e8 un argomento complesso in quanto non \u00e8 quasi mai possibile determinare l'et\u00e0 esatta di un corpo geologico o di un fossile. Molto spesso le et\u00e0 sono relative (prima di\u2026, dopo la comparsa di\u2026) o presentano un margine di incertezza, che cresce con l'aumentare dell'et\u00e0 dell'oggetto. Sin dagli albori della geologia e della paleontologia si \u00e8 preferito organizzare il tempo in funzione degli organismi che hanno popolato la Terra durante la sua storia: il \"tempo geologico\" ha pertanto struttura gerarchica e la gerarchia rappresenta l'entit\u00e0 del cambiamento nel contenuto fossilifero tra un'et\u00e0 e la successiva.\nSolo nella seconda met\u00e0 del XX secolo, con la comprensione dei meccanismi che regolano la radioattivit\u00e0, si \u00e8 incominciato a determinare fisicamente l'et\u00e0 delle rocce. La precisione massima ottenibile non potr\u00e0 mai scendere al di sotto di un certo limite in quanto i processi di decadimento atomico sono processi stocastici e legati al numero di atomi radioattivi presenti all'interno della roccia nel momento della sua formazione. Le migliori datazioni possibili si attestano sull'ordine delle centinaia di migliaia di anni per le rocce con le pi\u00f9 antiche testimonianze di vita (nel Precambriano) mentre possono arrivare a precisioni dell'ordine di qualche mese per rocce molto recenti.\nUn'ulteriore complicazione \u00e8 legata al fatto che molto spesso si confonde il tempo geologico con le rocce che lo rappresentano. Il tempo geologico \u00e8 un'astrazione, mentre la successione degli eventi registrata nelle rocce ne rappresenta la reale manifestazione. Esistono pertanto due scale per rappresentare il tempo geologico, la prima \u00e8 la scala geocronologica, la seconda \u00e8 la scala cronostratigrafica. In prima approssimazione comunque, le due scale coincidono e sono intercambiabili.\nLa percezione del tempo.\nKarl von Vierordt alla fine dell'Ottocento, scopr\u00ec il cosiddetto \"punto di indifferenza\" del tempo, ovvero il punto in cui il \"tempo soggettivo\" e il \"tempo fisico\" coincidono che \u00e8 situato sotto i tre secondi, passati i quali il \"tempo soggettivo\" si accorcia.\nA volte si percepisce il passare del tempo come pi\u00f9 rapido (\"il tempo vola\"), significando che la durata appare inferiore a quanto \u00e8 in realt\u00e0; al contrario accade anche di percepire il passare del tempo come pi\u00f9 lento (\"non finisce mai\"). Il primo caso viene associato a situazioni piacevoli, o di grande occupazione, mentre il secondo si applica a situazioni meno interessanti o di attesa (noia). Inoltre sembra che il tempo passi pi\u00f9 in fretta quando si dorme. Il problema della percezione del tempo si trova in stretta correlazione con i problemi relativi al funzionamento e alla fisiologia del cervello. Un esempio di ci\u00f2 \u00e8 la cronostasi, un'illusione che sembra far durare pi\u00f9 di quanto realmente \u00e8 avvenuta un'immagine che precede un rapido movimento dell'occhio.\nNelle diverse culture.\nIl tempo, cos\u00ec come lo spazio, \u00e8 una categoria a priori ma non per questo non gli viene dato un significato e una rappresentazione diversa in ogni cultura.\nSi pu\u00f2 affermare, in maniera generale, che esso venga percepito come il variare della persona e delle cose.\nSempre generalmente, vi sono due idee fondamentali del tempo:\nIl tempo viene visto come un'entit\u00e0 lineare e misurabile. Questa visione risponde alla necessit\u00e0 di ottimizzare il proprio tempo e dipende dall'organizzazione economica.\nNelle societ\u00e0 tradizionali il tempo viene scandito attraverso il passare delle stagioni o secondo eventi contingenti (es. il mercato della domenica).\nMolte societ\u00e0 possono essere comunque considerate \"a doppio regime temporale\".\nC'\u00e8 quindi un tempo qualitativo, legato all'esperienza, che dipende dalla necessit\u00e0 di alcune societ\u00e0 di frazionare il tempo per contingenza, e un tempo quantitativo, astratto e frazionabile, che sta man mano, con la globalizzazione, diventando dominante.\nL'antropologo Christopher Hallpike, rifacendosi agli studi dello psicologo Jean Piaget, afferm\u00f2 che a seconda della cultura il tempo viene percepito come \"operatorio\" e \"pre-operatorio\" (percezione del tempo fino agli otto anni). La visione operatoria del tempo consente di coordinare i fattori di durata, successione e simultaneit\u00e0.\nPer dimostrare la sua tesi egli fece osservare a degli aborigeni melanesiani due macchinine su due piste concentriche facendole partire e fermare nello stesso tempo e di seguito domandando quale delle due macchinine avesse percorso pi\u00f9 spazio. Gli aborigeni non seppero rispondere a quella domanda e per questo motivo egli pens\u00f2 che mancasse loro la capacit\u00e0 di coordinare i tre fattori.\nIn Melanesia vengono fatte delle corse di cavalli su piste concentriche e di conseguenza la mancanza di una correlazione non-lineare e quantificabile del tempo sembra non escludere la capacit\u00e0 di coordinare durata, successione e simultaneit\u00e0."}
{"id": "8907", "revid": "363629", "url": "https://it.wikipedia.org/wiki?curid=8907", "title": "Sh\u014djo-ai", "text": " \u00e8 un termine giapponese dotato di un duplice significato. Il primo, quello principale, \u00e8 solitamente ignorato al di fuori del Giappone.\nIl significato primario ed originale indica l'attrazione, sessuale e non, provata per adolescenti o bambine. Si tratta dunque di un termine, solitamente inteso in senso negativo, che si riferisce alla pedofilia indirizzata unicamente verso soggetti femminili. Un termine analogo, sempre giapponese, pu\u00f2 essere lolicon. In questo caso \"sh\u014djo-ai\" significa \"amore per le ragazzine\".\nCome significato secondario, \"sh\u014djo-ai\" pu\u00f2 essere anche inteso come \"amore tra ragazze\". In questo caso si riferisce ad anime e manga che abbiano come tema principale o secondario relazioni, affettive o sessuali, tra ragazze. Il termine, parallelo a \"sh\u014dnen-ai\", in Giappone \u00e8 utilizzato unicamente all'interno dell'ambiente delle \"d\u014djinshi\"; \u00e8 utilizzato anche al di fuori del Giappone, cio\u00e8 in Europa e Stati Uniti, dove tuttavia il significato primario del termine \u00e8 pressoch\u00e9 sconosciuto, come sinonimo di yuri.\nIn Giappone, proprio per i motivi sopra citati, si preferisce adoperare il termine \"yuri\", rispetto a \"sh\u014djo-ai\" che mantiene connotati negativi. Fuori dal Giappone si tende invece a identificare come opere \"yuri\" quelle che si soffermano pi\u00f9 sul rapporto fisico che su quello emotivo, e come \"sh\u014djo-ai\" quelle in cui si enfatizzano pi\u00f9 i sentimenti che gli atti sessuali fisici."}
{"id": "8908", "revid": "125272416", "url": "https://it.wikipedia.org/wiki?curid=8908", "title": "Sh\u014dnen", "text": "Con il termine si indica una categoria di manga indirizzati principalmente a un pubblico maschile, a partire dall'et\u00e0 scolare fino alla maggiore et\u00e0. Le maggiori riviste specializzate nella pubblicazione di manga \"sh\u014dnen\" sono \"Weekly Sh\u014dnen Jump\", \"Weekly Sh\u014dnen Sunday\" e \"Weekly Sh\u014dnen Magazine\"."}
{"id": "8909", "revid": "1577172", "url": "https://it.wikipedia.org/wiki?curid=8909", "title": "Seinen", "text": " \u00e8 un termine giapponese che indica genericamente un uomo adulto non ancora indipendente o non ancora integrato nel mondo del lavoro. Spesso utilizzato per gli universitari e i giovani uomini, il termine contiene il carattere che indica giovinezza e immaturit\u00e0. Associato ai manga, indica opere di questo tipo che hanno come target un pubblico maschile che va dalla maggiore et\u00e0 in su. Sono i cosiddetti manga \"maturi\", destinati pertanto ad un pubblico tale.\nVi sono per\u00f2 delle opere catalogate come \"seinen\" che presentano uno stile di disegno paradossalmente dai tratti infantili e carini, con trame piuttosto tranquille e spensierate. Principalmente, opere in questione hanno come protagoniste un gruppo di ragazze, rese adorabili e desiderabili apposta per un certo tipo di pubblico maschile, con storie che presentano ritmi particolari e piuttosto lenti, che possono risultare monotone per il pubblico pi\u00f9 giovane."}
{"id": "8910", "revid": "78273", "url": "https://it.wikipedia.org/wiki?curid=8910", "title": "Shounen", "text": ""}
{"id": "8911", "revid": "125269098", "url": "https://it.wikipedia.org/wiki?curid=8911", "title": "Mecha", "text": "I mecha o mech sono robot presenti in numerose opere di fantasia, dalla letteratura ai manga e agli anime, che si caratterizzano per le dimensioni straordinarie, sempre superiori a quelle umane e solitamente pi\u00f9 che mastodontiche (ma anche di dimensioni non gigantesche), e per il fatto di essere comandati da almeno un pilota presente all'interno della struttura metallica di tali veicoli. Il termine \u00e8 anche usato per indicare nello specifico il genere fantascientifico robotico.\nEtimologia.\nSi pu\u00f2 ricondurre il termine \"mecha\" alla parola giapponese , abbreviazione della traslitterazione katakana proveniente dalla parola latina \"mechanica\" (derivante a sua volta da un pi\u00f9 antico termine greco avente come significato \"mezzo\", \"strumento\"), in italiano \"meccanica\". Tuttavia, mentre al di fuori del Giappone si tende a far corrispondere al significato di \"mecha\" solo strumenti robotici che possiedono specifiche caratteristiche di dimensione e controllo, nel paese del Sol Levante il termine \"meka\" \u00e8 invece connesso a ogni elemento meccanico ed \u00e8 usato per riferirsi anche ad auto, armi, elaboratori, veicoli e astronavi di ogni sorta, e parimenti ai cyborg.\nAd esempio in Giappone anche i replicanti di \"Blade Runner\" possono essere definiti \"meka\". Viceversa in occidente il termine reimportato con la nuova traslitterazione mecha o mech ha generalmente acquisito l'accezione di grande o enorme strumento meccanico semovente comandabile da uno o pi\u00f9 piloti presenti all'interno della struttura esoscheletrica di tale strumento. La prima diffusione su larga scala della parola avvenne in seguito al successo della serie televisiva \"Robotech\".\nDescrizione.\nSovente i mecha sono bipedi, anche se non necessariamente; la forma pi\u00f9 frequente \u00e8 quella umanoide, ma non mancano esempi di macchine a forma animale (ad es. dinosauro). Nella maggior parte dei racconti sono intesi come armi da combattimento, ma anche questo ruolo non \u00e8 necessariamente il solo possibile: possono ad esempio esserci dei mecha con compiti civili come polizia, costruzione od altro. Solitamente i nomi con cui vengono chiamati gli automi varia da opera ad opera. Le nomenclature pi\u00f9 popolari sono il mobile suit, resa popolare dalla saga di \"Gundam\", e il pi\u00f9 convenzionale \"mech\", reso celebre dal wargame \"BattleTech\" e dalla sua trasposizione videoludica nella saga di \"MechWarrior\", ma i nomi sono fra i pi\u00f9 svariati (si va dai Knightmare di \"Code Geass\" ai kBot di \"Total Annihilation\", passando per gli HERCULANs di \"\", per esempio).\nSi fa distinzione fra due tipi di mecha:\nEsiste anche una terza categoria, quella delle armature potenziate (o esoscheletri potenziati). La differenza fra di loro \u00e8 essenzialmente che, mentre i primi sono veicoli in forma generalmente umanoide, i secondi sono armature reinterpretate in chiave tecnologica (ne \u00e8 un esempio Iron Man, eroe dei fumetti Marvel).\nIl primo esempio di mecha \u00e8 contenuto nel romanzo \"La guerra dei mondi\" di H. G. Wells, dove i marziani invadono la Terra utilizzando dei tripodi da combattimento. Da allora l'impiego di queste potenti macchine si \u00e8 esteso ad ogni ambito artistico, dal cinema al fumetto, dividendosi in particolare in due poli ludici a seconda della cultura: quella occidentale (in particolare americana, celebre \u00e8 la saga di \"BattleTech\") si \u00e8 focalizzata maggiormente sui videogiochi, mentre quella giapponese ha popolarizzato i robot (al punto che ne sono diventati uno dei simboli) nel campo dell'animazione. Qui la figura del mecha designer ha assunto notevole importanza proprio grazie ai \"robot giganti\". Contrariamente a quello che si crede, i mecha non sono appannaggio esclusivo di opere di fantascienza, ed esistono anche versioni fantasy, ne \u00e8 un esempio l'Escaflowne dell'omonima serie animata giapponese. Sono comunque casi sporadici.\nAspetti dei mecha all'esterno ed all'interno del Giappone.\nIl termine \"mecha\" \u00e8 usato per descrivere i robot da guerra molto pi\u00f9 spesso fuori dal Giappone che non nella loro patria. \"Mecha\" come sostantivo nasce dalla serie \"BattleTech\" (dove spesso \u00e8 scritto come 'Mech, abbreviazione di BattleMech oppure OmniMech), e non \u00e8 utilizzato in Giappone in altri contesti, se non come un involontario errore di dicitura di \"mecha\" (ad eccezione della versione giapponese di \"BattleTech\", che cerca di mantenere la parola inglese). In Giappone \u00e8 molto pi\u00f9 frequente il termine \"robot\", e nelle stesse storie giapponesi sono raramente conosciuti come \"mecha\".\nIl pi\u00f9 noto contesto occidentale di mecha \u00e8 \"BattleTech\", che originariamente era un wargame tridimensionale (per poi essere trasportato nel mondo dei videogiochi con la saga di \"MechWarrior\"), il quale \u00e8 stato molto influente, rappresentando una base per gran parte di giochi e prodotti in altri media. FASA, la compagnia che lo produsse, fu tuttavia citata per violazione del copyright per aver utilizzato diversi design da serie come \"Macross\" ed altra senza licenza (la sua prima edizione, inizialmente chiamata \"BattleDroids\", includeva due corredi di modelli giapponesi 1/144 dall'anime \"Fang of Sun Dougram\").\nDentro e fuori dal paese nipponico vi \u00e8 differenza anche dal punto di vista grafico e funzionale. In Giappone solitamente gli automi sono agili, veloci macchine da combattimento che vengono immaginate molto pi\u00f9 umanoidi nell'aspetto e nei movimenti (con pochissime eccezioni come il Guntank di \"Gundam\"). Gli automi non-giapponesi sono invece molto pi\u00f9 meccanici e meno agili, ritratti come macchine massicce e potenti ma non aggraziate e non sempre umanoidi, come ad esempio il Metal Gear (che \u00e8 comunque giapponese) nell'omonima serie di videogiochi (anche qui alcune eccezioni seppur meno sporadiche, come Heavy Gear o Shogo, i quali sono molto influenzati dagli anime nipponici nel design). Si pu\u00f2 notare quindi che, mentre in Giappone i mecha siano molto pi\u00f9 simili a delle estensioni a livello gigantesco e robotico del pilota, cio\u00e8 del guerriero stesso, al suo esterno siano concepiti maggiormente come semplici mezzi blindati su arti meccanici anzich\u00e9 ruote o cingoli.\nI mecha negli anime.\nNel campo degli anime il termine \"mecha\" individua ormai il genere fantascientifico robotico, dove i \"mecha\" ed i loro piloti sono quasi sempre i protagonisti centrali, con i primi, soprattutto nei \"super robot\", spesso pi\u00f9 importanti del pilota. Queste macchine sono sempre di dimensioni molto maggiori di quelle umane, ma esiste una grande variabilit\u00e0 anche al loro interno: dagli 8-9 metri dei \"Labor\", ai 18 dei \"Mobile Suit\" di \"Gundam\", a mezzi colossali come gli Evangelion o il Daitarn 3, per arrivare a \"mecha\" grandi quanto un pianeta o addirittura una galassia (come avviene in Sfondamento dei cieli Gurren Lagann).\nLa distinzione fra due \"classi\" di mecha viene constatata soprattutto dai fan degli anime per differenziarli fra loro: i \"Real Robot\", ovvero i mezzi caratterizzati da un certo realismo tecnologico, spesso prodotti in serie e considerati come macchine comuni per quanto costose, ed i \"Super Robot\", esemplari unici dai poteri praticamente illimitati che rappresentano il vero protagonista della serie. I primi a nascere furono i super-robot all'inizio degli anni settanta, dalla mente di G\u014d Nagai, ideatore di robot molto popolari come \"Mazinga Z\" (il primo della categoria a nascere), \"Grande Mazinga, Mazinkaiser\" o \"Goldrake\". I real-robot nacquero sul finire del decennio con \"Gundam\", ideati da un'altra figura di spicco nel genere, Yoshiyuki Tomino.\nTuttavia, nonostante in \"Gundam\" per la prima volta si verificassero casi come, ad esempio, l'esaurimento delle munizioni del protagonista durante uno scontro cruciale o il danneggiamento del robot a causa di un atterraggio troppo brusco, la serie, essendo la prima, manteneva ancora diversi retaggi del super-robot: ad esempio, rispetto agli altri Mobile Suit il Gundam rimaneva un'arma unica (fattore giustificato nella serie con il costo elevato dell'arma che venne quindi serializzata in un altro modello, il pi\u00f9 leggero GM) ed era nettamente superiore agli altri automi, a volte quasi inscalfibile (fattori giustificati dall'elevata tecnologia del modello, in particolare per corazzatura e meccanizzazione). Questo fattore indica che la distinzione fra real-robot e super-robot non \u00e8 rigida ma pu\u00f2 avere pi\u00f9 o meno delle tendenze a seconda dell'opera. La distinzione stessa \u00e8 stata inoltre resa relativa dalla commistione del robotico con altri generi distanti come il genere fantastico: ad esempio \"Panzer World Galient\", \"Escaflowne\", \"Seisenshi Dunbine\", \"Maze\" o \"Magic Knight Rayearth\".\nEsistono anche anime in cui i \"mecha\" sono secondari rispetto alla trama di sfondo ai protagonisti, o del tutto marginali: il primo esempio di questo approccio fu \"Armored Trooper Votoms\", poi seguito da altri prodotti come Gunparade March, si tratta di serie dove di fronte ad un contesto bellico che vede l'impiego di robot, la storia ha un altro focus e i mecha non sono pi\u00f9 rilevanti di un qualsiasi aeroplano o carro armato in un film di guerra. Le \"gradazioni\" con cui i mecha possono essere rilevanti in un anime ovviamente sono varie e dipende certo dall'opera.\n\u00c8 molto frequente vedere modellini e giocattoli che riprendono le fattezze dei robot protagonisti di questi anime; ad esempio, i modellini di Gundam sono quasi onnipresenti in Giappone. Il pilota \u00e8 quasi sempre un giovine, spesso un adolescente: un esempio celebre \u00e8 appunto \"Gundam\". Non \u00e8 una regola immutabile, comunque: nell'universo di Gundam si possono contare diversi assi dei Mobile Suit relativamente anziani. Il \"Mazinga Z\" di G\u014d Nagai (trasmesso nel 1972) \u00e8 probabilmente il primo esempio di \"mecha\" all'interno di un anime, anche se \u00e8 possibile risalire fino al 1960, l'anno di diffusione di \"Super Robot 28\" (\"Tetsujin 28-Go\"), il giovane protagonista cavalcava il robot, piuttosto che comandarlo dall'interno. Il primo \"Real Robot\" fu l'RX-78 Gundam creato da Kunio \u014ckawara per la serie \"Mobile Suit Gundam\" di Yoshiyuki Tomino, del 1979.\nMecha trasformabili.\nSono dei \"mecha\" che hanno la particolare abilit\u00e0 di cambiare forma (esempio: \"Robotech\" o \"Daitarn 3\") e spesso unirsi ad altri mecha per formare robot pi\u00f9 potenti (vedi: \"Voltron\", \"God Sigma\", \"Vultus V\" oppure \"Super sentai, \"ma anche\" Daltanious\", \"Jeeg Robot d'acciaio\", \"Getta Robot\", \"Trider G 7\"). La maggior parte di questi mecha sono diretti ad un pubblico molto giovane. Un chiaro esempio di \"Mecha Trasformabili\" sono appunto i \"Transformers\", protagonisti di alcune serie animate e di film dal vivo. Una concezione pi\u00f9 \"adulta\" dei \"Mecha Trasformabili\" si pu\u00f2 vedere nella serie animata \"Aquarion\". Go Nagai, insieme a Ken Ishikawa, viene spesso indicato come l'inventore del genere, con la serie \"Getta Robot\" del 1974.\nArmatura potenziata.\nDiversamente dai \"mecha giganti\", le armature non sono molto pi\u00f9 grandi di un uomo. In sostanza, sono dei \"vestiti\" meccanici corredati di diversi meccanismi volti a potenziare la forza e la velocit\u00e0 di chi li indossa, come degli esoscheletri artificiali. Spesso possiedono vari tipi di armi, e in alcuni casi un qualche tipo di propulsore che permette anche di volare. Un esempio lampante di questo tipo di armature \u00e8 il supereroe Marvel Iron Man, che utilizza la propria armatura sia come arma sia come macchina di supporto vitale (mentre simbolo della simbiosi tra l'uomo e l'armatura, presente molto spesso nell'opera, \u00e8 il costume Venom di Spider-Man che si pone su questo stesso tema). Una delle pi\u00f9 note armature potenziate \u00e8 quella del romanzo di fantascienza \"Fanteria dello spazio\" (\"Starship Troopers\") (omesse tuttavia nella trasposizione cinematografica del 1997). Si ricordino a tal proposito anche le armature potenziate di \"Avatar\", quantunque siano solo un mero particolare per buona parte del film, o quelle dei due film di Pacific-Rim.\nDirettamente influenzate dalla descrizione heinleiniana delle armature della \"fanteria mobile\" sono le \"powered armour\" in dotazione agli Space Marine del wargame tridimensionale \"Warhammer 40.000\" (che per il proprio retroterra saccheggia molta produzione fantascientifica degli anni cinquanta - ottanta) e le truppe spaziali del videogioco \"StarCraft\", sviluppato autonomamente dalla Blizzard una volta che la Games Workshop rifiut\u00f2 l'offerta di concedere in licenza la propriet\u00e0 intellettuale dei propri giochi da tavolo per ricavarne giochi per PC (da cui l'evidente 'filiazione' fra gli Space Marines di \"WH40K\" e i trooper umani di \"Starcraft\"). Negli ultimi anni si \u00e8 fatto notare un nuovo tipo di amatura potenziata, quella degli Spartan del mondo fantascientifico di \"Halo\" o la tuta energetica di Samus Aran di \"Metroid\". Da segnalare assolutamente la potentissima NanoSuit del videogioco Crysis, che ha un ruolo tutt'altro che marginale, divenendo essa stessa protagonista del secondo capitolo della serie.\nDegne di nota anche le armature atomiche onnipresenti in tutti i capitoli della saga fallout che conferiscono all'utilizzatore forza, velocit\u00e0 e robustezza. Nel versante giapponese, possiamo citare \"Tekkaman, Gordian\", di cui esistono alcune serie animate, e \"Guyver\" di cui esistono un fumetto e una serie animata, doppiata ma mai andata in onda in Italia e accessibile solo tramite VHS o DVD. Per quanto riguarda \"Guyver\", in particolare, l'armatura \u00e8 un essere vivente che entra in simbiosi con il corpo ospite, e a cui conferisce superpoteri e supporto vitale anche in situazioni estremamente critiche.\nNotevoli anche le armature visibili come proprio le motociclette trasformabili della \"terza serie\" di Robotech, ma anche come i veicoli-robot dei terrestri o dei nemici della \"seconda serie\".\nPure da considerare come una sorta di armature quelle assemblabili una nell'altra di altri cartoni. Infine si pu\u00f2 citare Masamune Shirow, autore di \"Ghost in the Shell\" e \"Appleseed\"; in quest'ultima opera, i personaggi utilizzano spesso degli esoscheletri di circa 3 metri di altezza detti \"Landmate\".\nPer quanto siano creazioni di fantasia, specialmente questi ultimi tipi di mecha sono ispirati ai veri prototipi di esoscheletri potenziati (destinati ad usi non bellici) attualmente in fase di studio da parte di alcuni centri di ricerca Giapponesi e del Governo degli Stati Uniti.\nElenco di opere in cui compaiono mecha.\nVideogiochi.\nVideogiochi in cui compaiono \"anche\" dei mecha, in misura molto particolare e/o marginale\nAnimazione.\nNota: sono inclusi anche titoli in cui la trama non si focalizza o comunque non \u00e8 incentrata sugli stessi robot, che possono quindi essere solamente un \"contorno\"."}
{"id": "8912", "revid": "260676", "url": "https://it.wikipedia.org/wiki?curid=8912", "title": "Anni 2010", "text": ""}
{"id": "8914", "revid": "599013", "url": "https://it.wikipedia.org/wiki?curid=8914", "title": "Portable Network Graphics", "text": "Portable Network Graphics (in acronimo PNG) \u00e8 un formato di file utilizzato in informatica per memorizzare immagini. Ne esiste un formato derivato, Multiple-image Network Graphics o MNG, ideato nel 2001, che \u00e8 simile al GIF animato.\nStoria.\nIl PNG \u00e8 stato creato nel 1995 da un gruppo di autori indipendenti e approvato il 1\u00ba ottobre 1996 dal World Wide Web Consortium (W3C), terminando il suo \"iter\" nel gennaio 1997 come oggetto del \"Request for Comments\" (RFC) 2083.\nL'ideazione del PNG avvenne in seguito alla decisione, nel 1994, dei detentori del brevetto dell'allora molto diffuso formato GIF, di richiedere il pagamento di royalty per ogni programma che ne facesse uso. La prima reazione della comunit\u00e0 informatica a tale improvviso cambiamento fu la sorpresa, a cui segu\u00ec la scelta di indirizzarsi verso lo sviluppo di un'alternativa.\nCaratteristiche.\nIl formato PNG \u00e8 superficialmente simile al GIF, in quanto \u00e8 capace di immagazzinare immagini in modo \"lossless\", ossia senza perdere alcuna informazione, ed \u00e8 pi\u00f9 efficiente con immagini non fotorealistiche (che contengono troppi dettagli per essere compresse in poco spazio). Essendo stato sviluppato molto tempo dopo, non ha molte delle limitazioni tecniche del formato GIF: pu\u00f2 memorizzare immagini a 24 bit (mentre il GIF era limitato agli 8 bit, 256 colori) e ha un canale dedicato per la trasparenza (canale alfa). Il formato non possiede un meccanismo di \"simple file verification\", tuttavia supporta:\nApplicazioni ed utilizzo.\nL'utilizzo del PNG \u00e8 stato inizialmente limitato, a causa del fatto che pochi programmi erano capaci di scrivere o leggere tali immagini. Col tempo, tutti i maggiori programmi di grafica e di navigazione hanno accettato il formato PNG, che ha trovato cos\u00ec pi\u00f9 largo utilizzo.\nAPNG.\nAnimated Portable Network Graphics (APNG) \u00e8 un formato di file che estende la specifica PNG per consentire immagini animate che funzionano in modo simile ai file GIF animati, pur supportando immagini a 24 bit e trasparenza a 8 bit. Mantiene inoltre la retro-compatibilit\u00e0 con i file PNG non animati. La specifica APNG \u00e8 stata creata nel 2004 da Stuart Parmenter e Vladimir Vuki\u0107evi\u0107 della Mozilla Corporation per consentire la memorizzazione delle animazioni necessarie per interfacce come i throbber (detti anche \"icone di caricamento\"). L\u2019APNG supporta fino a 24 bit e quindi oltre 16 milioni di colori, oltre a supportare anche la trasparenza parziale (graduata) in aggiunta a quella totale. Il formato GIF con supporto a 8 bit \u00e8 limitato a 256 colori e a una trasparenza totale non graduata, il che pu\u00f2 causare ombre sgranate e pixellate.\nMNG.\nMultiple-image Network Graphics (MNG) \u00e8 un formato di file grafico, pubblicato nel 2001, per immagini animate, Le sue specifiche sono documentate pubblicamente e sono disponibili implementazioni di riferimento free software. MNG \u00e8 strettamente correlato al formato immagine PNG . Quando lo sviluppo PNG inizi\u00f2 all'inizio del 1995, gli sviluppatori decisero di non incorporare il supporto per l'animazione, perch\u00e9 la maggior parte degli sviluppatori PNG riteneva che sovraccaricare un singolo tipo di file con funzionalit\u00e0 sia fisse che di animazione fosse una cattiva idea, sia per gli utenti (che non avrebbero avuto un modo per determinare a quale classe appartiene un determinato file di immagine) e per i server Web (che avrebbero dovuto utilizzare un carattere MIME che inizia con codice_1 per le immagini fisse e codice_2 per le animazioni, nonostante GIF). Tuttavia iniziarono i lavori su MNG come versione di PNG che supporta l'animazione. La versione 1.0 della specifica MNG \u00e8 stata rilasciata il 31 gennaio 2001. Il supporto MNG non \u00e8 mai stato incluso in Google Chrome, Internet Explorer, Opera, Edge o Safari. Mozilla Firefox aveva tale supporto ma lo abbandon\u00f2. Gwenview ha il supporto MNG nativo. GIMP pu\u00f2 esportare immagini come file MNG. Imagemagick pu\u00f2 creare un file MNG da una serie di file PNG. Con il plugin MNG, Irfanview pu\u00f2 leggere un file MNG. I server Web generalmente non sono pre-configurati per supportare i file MNG."}
{"id": "8915", "revid": "465169", "url": "https://it.wikipedia.org/wiki?curid=8915", "title": "Nazioni firmatarie del protocollo di Kyoto", "text": "Le nazioni firmatarie del protocollo di Kyoto sono i Paesi che hanno firmato e/o ratificato il protocollo di Kyoto, un trattato internazionale che si prepone di combattere il riscaldamento globale stipulato il 1997 ed entrato in vigore il 2005 dopo la ratifica del trattato stesso da parte della Russia, in quanto membri dell'UNFCCC.o gianno\nEntit\u00e0 statali firmatarie e ratificanti il protocollo di Kyoto.\nNell'ottobre 2009 le nazioni firmatarie del protocollo di Kyoto erano 184, se escluse le isole Cook e Niue, che pur essendo poste sotto la sovranit\u00e0 della Nuova Zelanda, aderiscono all'UNFCCC separatamente da essa, e l'UE, che costituisce un ente separato dai suoi Stati membri."}
{"id": "8916", "revid": "399", "url": "https://it.wikipedia.org/wiki?curid=8916", "title": "Pianeta", "text": "Un pianeta \u00e8 un corpo celeste che orbita attorno a una stella e che, a differenza di questa, non produce energia tramite fusione nucleare, la cui massa \u00e8 sufficiente a conferirgli una forma sferoidale, laddove la propria dominanza gravitazionale gli permette di mantenere libera la sua fascia orbitale da altri corpi di dimensioni comparabili o superiori.\nQuesta definizione \u00e8 entrata ufficialmente nella nomenclatura astronomica il 24 agosto 2006, con la sua promulgazione ufficiale da parte dell'Unione Astronomica Internazionale. In precedenza non esisteva una definizione precisa, ma un'atavica indicazione derivante dall'antica astronomia greca, per cui si considerava pianeta qualunque corpo celeste dotato di massa significativa che si muovesse su orbite fisse.\nOrigine ed evoluzione del termine.\nNell'antichit\u00e0, come rivela l'etimologia del termine \"pianeta\" (in greco antico \"pl\u00e0n\u0113tes ast\u00e9res\", stelle vagabonde), venivano considerati tali tutti gli astri che si spostavano nel cielo notturno rispetto allo sfondo delle stelle fisse, ovvero la Luna, il Sole, Mercurio, Venere, Marte, Giove e Saturno, escluse le comete, che venivano considerate fenomeni atmosferici.\nNel XVI secolo, con l'affermarsi del sistema eliocentrico, divenne chiaro che Luna e Sole non condividevano in realt\u00e0 la natura fisica e le caratteristiche orbitali proprie degli altri pianeti e che anche la Terra doveva essere inclusa nel novero dei pianeti.\nNel 1781 venne scoperto Urano, il primo pianeta che non era noto agli astronomi greci. Nei successivi 150 anni sarebbero stati individuati, in successione, altri due pianeti, Nettuno e Plutone; quest'ultimo \u00e8 stato annoverato tra i pianeti dalla scoperta nel 1930 fino al 2006, anno in cui venne decisa la nuova definizione di pianeta.\nInoltre a partire dal 1801 vennero progressivamente scoperti oltre centomila corpi di dimensioni subplanetarie, orbitanti attorno al Sole principalmente nella regione di spazio compresa fra l'orbita marziana e quella gioviana, la cosiddetta fascia principale. Sebbene in un primo tempo questi corpi fossero designati come pianeti, in virt\u00f9 del loro numero sempre crescente vennero presto definiti come una classe di oggetti a s\u00e9: gli asteroidi. Fra di essi, solo poche decine sono caratterizzati da una forma approssimativamente sferica.\nLa promulgazione della nuova definizione.\nLo schema dei nove pianeti classici rimase inalterato fino agli anni novanta del XX secolo; tuttavia alla fine del 2002 le moderne tecniche osservative avevano gi\u00e0 permesso l'individuazione di oltre cento corpi di questo tipo, fra pianeti extrasolari e planetoidi ghiacciati orbitanti nelle regioni periferiche del sistema solare esterno. In particolare nel caso di questi ultimi la scoperta di corpi dalle dimensioni confrontabili o addirittura maggiori di quelle di Plutone, il pi\u00f9 piccolo dei nove pianeti, riaccese un forte dibattito sulla necessit\u00e0 di fornire una definizione precisa di \"pianeta\". Il problema nasceva dal fatto che la classificazione dei corpi celesti derivava in parte dall'astronomia dell'antica Grecia, che si limitava a chiarire che un pianeta era un qualsiasi corpo celeste che si muovesse lungo orbite fisse (o \"schemi\"). Questa descrizione era stata limata col tempo fino a quella corrente, che tuttavia peccava in vaghezza e in genericit\u00e0.\nNel 2005 l'Unione Astronomica Internazionale (UAI) istitu\u00ec il \"Comitato per la definizione di pianeta\" (PDC), composto da sette esperti riconosciuti a livello mondiale, cui assegn\u00f2 il compito di fornire una definizione precisa del termine. Nel corso della ventiseiesima Assemblea generale dell'UAI, avvenuta dal 14 al 25 agosto 2006, la risoluzione proposta dal comitato fu discussa e modificata e il 24 agosto 2006 venne ufficializzata. Precedentemente considerato un pianeta, da questa data Plutone fu ridefinito, assieme ad altri corpi di recente scoperta, come pianeta nano.\nMitologia.\nI nomi dei pianeti nella cultura occidentale sono derivati dalle consuetudini dei Romani, che in ultima analisi derivano da quelle dei Greci e dei Babilonesi. Nell'antica Grecia, il Sole e la Luna erano chiamati \"Elio\" e \"Sel\u0113n\u0113\"; il pianeta pi\u00f9 lontano era chiamato \"Ph\u00e0in\u014dn\", il \"pi\u00f9 luminoso\"; il penultimo pianeta era \"Pha\u00e9thon\", il \"brillante\"; il pianeta rosso era indicato come \"Pyr\u00f3eis\", l'\"ardente\"; il pi\u00f9 luminoso era conosciuto come \"\" \"Ph\u014dsph\u00f3ros\", il \"portatore di luce\", mentre il fugace pianeta pi\u00f9 interno era chiamato \"St\u00edlb\u014dn\", \"lo splendido\". Inoltre i Greci associarono ogni pianeta a una divinit\u00e0 del loro pantheon, gli Olimpi: Elio e Selene erano i nomi sia dei pianeti, sia degli dei; \"Phainon\" era sacro a Crono, il Titano che gener\u00f2 gli Olimpi; \"Phaethon\" era sacro a Zeus, figlio di Crono; \"Pyroeis\" ad Ares, figlio di Zeus e dio della guerra; \"Phosphoros\" era retto da Afrodite, la dea dell'amore; mentre Hermes, messaggero degli dei e dio dell'apprendimento e dell'ingegno, dominava \"Stilbon\".\nL'abitudine greca di dare i nomi dei propri dei ai pianeti deriv\u00f2 quasi certamente da quella dei Babilonesi, che indicavano Phosphoros con il nome della propria dea dell'amore, Ishtar; Pyroeis era identificato dal dio della guerra, Nergal; Stilbon dal dio della saggezza, Nabu, e Phaethon dal capo degli dei, Marduk. Le concordanze tra i due sistemi di nomenclatura sono troppe, perch\u00e9 essi possano essere stati sviluppati in modo indipendente. La corrispondenza tra le divinit\u00e0 non era perfetta. Per esempio, Nergal fu identificato con Ares; tuttavia Nergal era per i Babilonesi, oltre che il dio della guerra, anche la divinit\u00e0 delle pestilenze e dell'oltretomba.\nOggi i nomi utilizzati per designare i pianeti nella maggior parte delle culture occidentali derivano da quelli delle divinit\u00e0 olimpiche, spesso in una versione mutuata dalla mitologia romana. Infatti l'influenza dell'Impero romano prima e della Chiesa cattolica poi ha portato all'adozione dei nomi in latino. Inoltre il \"pantheon\" romano, in conseguenza della comune origine indoeuropea, aveva numerose similitudini con quello greco, sebbene mancasse di una ricca tradizione narrativa. Durante l'ultimo periodo della Repubblica romana, gli scrittori romani attinsero ai miti greci e li estesero alle proprie divinit\u00e0, al punto che i due pantheon divennero quasi indistinguibili. In seguito, quando i Romani studiarono i testi di astronomia dei Greci, assegnarono ai pianeti i nomi delle proprie divinit\u00e0: Mercurio (per Hermes), Venere (per Afrodite), Marte (per Ares), Giove (per Zeus) e Saturno (per Crono). Quando nei secoli XVIII e XIX furono scoperti nuovi pianeti, la comunit\u00e0 internazionale scelse di proseguire nella tradizione e furono nominati Urano e Nettuno.\nSecondo una credenza originatasi in Mesopotamia, sviluppatasi nell'Egitto ellenistico e in seguito diffusasi anche tra i Romani, le sette divinit\u00e0 da cui i pianeti erano nominati si prendevano cura degli affari della Terra con turni orari, stabiliti in base alla distanza dal nostro pianeta nell'ordine seguente: Saturno, Giove, Marte, il Sole, Venere, Mercurio e la Luna. Il giorno era intitolato al dio che ne reggeva la prima ora, cos\u00ec al giorno dedicato a Saturno, che reggeva la prima ora del primo giorno e della settimana, seguiva quello dedicato al Sole, che reggeva la venticinquesima ora della settimana e la prima del secondo giorno, a cui seguivano i giorni dedicati alla Luna, a Marte, Mercurio, Giove e Venere. Quest'ordine \u00e8 stato quindi ripreso dall'ordine dei giorni della settimana nel calendario romano che sostitu\u00ec il ciclo nundinale e che ancora oggi \u00e8 preservato in numerose lingue e culture. Nella maggior parte delle lingue romanze, i nomi dei primi cinque giorni della settimana sono traduzione diretta delle originarie espressioni latine: ad esempio da \"lunae dies\" derivano luned\u00ec, in italiano; \"lundi\" in francese, \"lunes\" in spagnolo. Differentemente \u00e8 accaduto per il sabato e la domenica, i cui nomi hanno subito l'influsso della tradizione della Chiesa. Invece nelle lingue germaniche \u00e8 stato preservato il significato originario dei nomi di questi due giorni. A titolo di esempio, le parole inglesi \"Sunday\" e \"Saturday\" tradotte letteralmente significano: \"giorno del Sole\" e \"giorno di Saturno\"; analogamente \u00e8 accaduto per il luned\u00ec. Invece i nomi dei restanti giorni della settimana sono stati riassegnati a d\u00e8i considerati simili o equivalenti alle corrispondenti divinit\u00e0 romane.\nPoich\u00e9 la Terra fu classificata tra i pianeti solo nel XVII secolo, a essa non \u00e8 generalmente associato il nome di una divinit\u00e0. Nelle lingue romanze il suo nome deriva dalla parola latina \"terra\"; mentre nelle lingue germaniche dalla parola \"*er\u00fe\u0101\", da cui derivano le forme \"Earth\" in inglese, \"Erda\" e, la pi\u00f9 recente, \"Erde\" in tedesco, \"Aarde\" in olandese e \"Jorden\" (forma determinata di \"jord\") nelle lingue scandinave; tutte col significato di \"suolo\". In greco si \u00e8 preservato il nome originario: \"Gh\u00ea\" (Gea o Gaia).\nLe culture non europee adottano altri sistemi di nomenclatura planetaria. In India essa \u00e8 basata sul Navagraha, che include i sette pianeti tradizionali (S\u016brya per il Sole, Chandra per la Luna e Budha, Shukra, Mangala, B\u1e5bhaspati e Shani per i pianeti Mercurio, Venere, Marte, Giove e Saturno) e i nodi ascendente e discendente dell'orbita della Luna come Rahu e Ketu. La Cina e i Paesi dell'Estremo Oriente influenzati dalla sua cultura (come Giappone, Corea e Vietnam) usano una nomenclatura basata sul Wu Xing (la teoria dei cinque elementi): Mercurio \u00e8 identificato con l'acqua, Venere con il metallo, Marte con il fuoco, Giove con il legno e Saturno con la terra.\nDescrizione.\nCaratteristiche dinamiche.\nOrbita.\nTutti i pianeti, con l'eccezione dei pianeti interstellari, orbitano attorno a stelle o comunque oggetti sub-stellari. L'orbita percorsa da un pianeta attorno alla propria stella \u00e8 descritta dalle leggi di Keplero: \u00abi pianeti orbitano su orbite ellittiche, di cui la stella occupa uno dei fuochi.\u00bb Nel sistema solare tutti i pianeti orbitano intorno al Sole nella stessa direzione di rotazione del Sole, quindi in senso anti-orario, se visto dal polo nord della nostra stella. Tuttavia si \u00e8 visto che almeno un pianeta extrasolare, WASP-17b, si muove in direzione opposta a quella in cui ruota la stella.\nIl periodo che un pianeta impiega per compiere una rivoluzione completa intorno alla stella \u00e8 conosciuto come periodo siderale o anno. La massima distanza tra il pianeta e il centro dell'orbita \u00e8 detta semiasse maggiore. L'anno di un pianeta dipende dal valore del semiasse maggiore dell'orbita che esso percorre: pi\u00f9 \u00e8 grande, maggiore \u00e8 la distanza che deve percorrere il pianeta lungo la propria orbita e con minor velocit\u00e0, perch\u00e9 meno attratto dalla gravit\u00e0 della stella. La distanza tra il pianeta e la stella varia nel corso del periodo siderale. Il punto in cui il pianeta \u00e8 pi\u00f9 vicino alla stella viene chiamato periastro (perielio nel sistema solare), mentre il punto pi\u00f9 lontano \u00e8 chiamato afastro o apoastro (afelio nel sistema solare). Al periastro la velocit\u00e0 del pianeta \u00e8 massima, convertendo l'energia gravitazionale in energia cinetica; all'apoastro la velocit\u00e0 assume il suo valore minimo.\nL'orbita di ogni pianeta \u00e8 descritta attraverso sei parametri orbitali: il semiasse maggiore; l'eccentricit\u00e0, l'inclinazione orbitale, l'ascensione retta del nodo ascendente, l'argomento del perielio o pericentro e l'anomalia vera. L'eccentricit\u00e0 descrive la forma dell'orbita: le orbite caratterizzate da una piccola eccentricit\u00e0 sono pi\u00f9 circolari, mentre quelle con eccentricit\u00e0 maggiori ellissi pi\u00f9 schiacciate. I pianeti del sistema solare percorrono orbite con basse eccentricit\u00e0 e pertanto quasi circolari. Invece le comete e gli oggetti della fascia di Kuiper, cos\u00ec come alcuni pianeti extrasolari, hanno orbite molto eccentriche e quindi particolarmente allungate.\nL'inclinazione e l'ascensione retta del nodo ascendente sono due parametri angolari che individuano la disposizione del piano orbitale nello spazio. L'inclinazione \u00e8 misurata rispetto al piano dell'orbita della Terra (piano dell'eclittica) per i pianeti del sistema solare, mentre per i pianeti extrasolari si usa il piano di vista dell'osservatore da terra. Gli otto pianeti del sistema solare giacciono molto vicini al piano dell'eclittica; le comete e gli oggetti della fascia di Kuiper invece possono discostarsene molto.\nI punti in cui il pianeta attraversa il piano dell'eclittica sono detti nodi, ascendente o discendente in base alla direzione del moto. L'ascensione retta del nodo ascendente \u00e8 misurata rispetto a una direzione di riferimento, individuata nel sistema solare dal punto d'Ariete. \"L'argomento del pericentro\" specifica l'orientazione dell'orbita all'interno del piano orbitale, mentre \"l'anomalia vera\" la posizione dell'oggetto sull'orbita in funzione del tempo. A questi parametri possono essere affiancati o sostituiti degli altri che sono una loro rielaborazione, come il tempo di passaggio al perielio, equivalente nella meccanica kepleriana all'indicazione dell'argomento del pericentro, o il periodo orbitale, equivalente all'asse maggiore per la terza legge di Keplero.\nDiversi pianeti e pianeti nani del sistema solare, come Nettuno e Plutone e alcuni pianeti extrasolari, hanno periodi orbitali che sono in risonanza l'un con l'altro o con corpi pi\u00f9 piccoli. Questo fenomeno \u00e8 comune anche nei sistemi dei satelliti.\nRotazione.\nI pianeti ruotano attorno ad assi invisibili che passano per il loro centro. Il periodo di rotazione di un pianeta \u00e8 conosciuto come il suo giorno. La maggior parte dei pianeti del sistema solare ruota nello stesso verso in cui orbitano attorno al Sole, ovvero in verso antiorario se guardati dal polo nord celeste; le uniche eccezioni sono Venere e Urano che ruotano in verso orario. A causa dell'estrema inclinazione dell'asse di Urano esistono due convenzioni che si differenziano nel polo che scelgono come nord e, di conseguenza, nell'indicare come oraria o antioraria la rotazione attorno a questo polo; la rotazione di Urano \u00e8 retrograda rispetto alla sua orbita, indipendentemente dalla convenzione adottata. Grande \u00e8 la variabilit\u00e0 della durata del giorno tra i pianeti, con Venere che completa una rotazione in 243 giorni terrestri e i giganti gassosi che la completano in poche ore. Non sono noti i periodi di rotazione dei pianeti extrasolari finora scoperti. Tuttavia, per quanto riguarda i pianeti gioviani caldi, la loro prossimit\u00e0 alle stelle attorno a cui orbitano suggerisce che siano in rotazione sincrona, ovvero che il loro periodo di rotazione sia uguale al periodo di rivoluzione; di conseguenza essi mostrano sempre la stessa faccia alla stella intorno a cui orbitano e mentre su un emisfero \u00e8 perpetuamente giorno, sull'altro \u00e8 perpetuamente notte.\nInclinazione assiale.\nL'asse intorno a cui ruota il pianeta pu\u00f2 essere, e in genere \u00e8, inclinato rispetto al piano orbitale. Ci\u00f2 determina che nel corso dell'anno il quantitativo di luce che ogni emisfero riceve dalla stella vari: quando l'emisfero settentrionale \u00e8 diretto verso essa e riceve maggiore illuminazione, quello meridionale si trova nella condizione opposta, e viceversa. \u00c8 l'inclinazione dell'asse di rotazione a comportare l'esistenza delle stagioni e i cambiamenti climatici annuali a esse associate.\nI momenti in cui la stella illumina la superficie massima o minima di un emisfero sono detti solstizi. Ve ne sono due nel corso dell'orbita e a essi corrisponde la durata massima (solstizio d'estate) e minima (solstizio d'inverno) del giorno. I punti dell'orbita in cui il piano equatoriale e il piano orbitale del pianeta vengono a giacere sullo stesso piano sono detti equinozi. Agli equinozi la durata del giorno eguaglia la durata della notte e la superficie illuminata si divide equamente tra i due emisferi geografici.\nTra i pianeti del sistema solare la Terra, Marte, Saturno e Nettuno possiedono valori dell'inclinazione dell'asse di rotazione prossimi ai 25\u00b0. Mercurio, Venere e Giove ruotano attorno ad assi inclinati di pochi gradi rispetto ai rispettivi piani orbitali e le variazioni stagionali sono minime. Urano possiede l'inclinazione assiale maggiore, pari a circa 98\u00b0 e ruota praticamente su un fianco. I suoi emisferi in prossimit\u00e0 dei solstizi sono quasi perennemente illuminati o perennemente in ombra. La durata delle stagioni \u00e8 determinata dalla dimensione dell'orbita: su Venere durano circa 55-58 giorni, sulla Terra 90-93 giorni, su Marte sei mesi, su Nettuno quarant'anni.\nLe inclinazioni assiali dei pianeti extrasolari non sono state determinate con certezza. Gli studiosi ritengono che la maggior parte dei pianeti gioviani caldi possegga inclinazioni assiali nulle o quasi, in conseguenza della prossimit\u00e0 alla loro stella.\nDominanza orbitale.\nLa caratteristica dinamica che definisce un pianeta \u00e8 la dominanza orbitale. Un pianeta \u00e8 gravitazionalmente dominante, o \"avr\u00e0 ripulito le proprie vicinanze orbitali\" (riportando le parole utilizzate nella definizione di pianeta approvata dall'Unione Astronomica Internazionale) se nella propria zona orbitale non orbiteranno altri corpi di dimensioni comparabili a quelle del pianeta che non siano o suoi satelliti o comunque a esso gravitazionalmente legati. Questa caratteristica \u00e8 la discriminante tra pianeti e pianeti nani. Sebbene questo criterio a oggi sia applicato soltanto al sistema solare, sono stati scoperti diversi sistemi planetari extrasolari in formazione in cui si osserva in atto il processo che condurr\u00e0 alla formazione di pianeti gravitazionalmente dominanti.\nCaratteristiche fisiche.\nMassa.\nLa principale caratteristica fisica che consente di identificare un pianeta \u00e8 la sua massa. Un pianeta deve possedere una massa sufficientemente elevata affinch\u00e9 la sua gravit\u00e0 domini sulle forze elettromagnetiche, presentandosi in uno stato di equilibrio idrostatico; pi\u00f9 semplicemente, ci\u00f2 significa che tutti i pianeti possiedono una forma sferica o sferoidale. Infatti un corpo celeste pu\u00f2 assumere una forma irregolare se possiede una massa inferiore a un valore limite, che \u00e8 funzione della propria composizione chimica; superato questo valore si innesca un processo di collasso gravitazionale che lo conduce, con tempi pi\u00f9 o meno lunghi, ad assumere una forma sferica.\nLa massa \u00e8 anche il principale attributo che consente di distinguere un pianeta da una nana bruna. Il limite superiore per la massa di un corpo planetario equivale a circa tredici volte la massa di Giove, valore oltre il quale nel nucleo del corpo celeste si raggiungono le condizioni adatte per la fusione del deuterio, il che rende l'oggetto una nana bruna. A parte il Sole, nel sistema solare non esiste alcun altro oggetto con una massa superiore a questo valore; tuttavia sono stati scoperti numerosi oggetti extra-solari con masse che si avvicinano a questo valore limite e che possono essere definiti pertanto pianeti. L\"Extrasolar Planets Encyclopedia\" (Enciclopedia dei pianeti extrasolari) ne riporta una lista, che comprende HD 38529 c, AB Pictoris b, HD 162020 b, e HD 13189 b.\nIl pi\u00f9 piccolo pianeta conosciuto, escludendo pianeti nani e satelliti, \u00e8 PSR B1257+12A, uno dei primi pianeti extrasolari scoperti, individuato nel 1992 in orbita intorno a una pulsar; la sua massa \u00e8 circa la met\u00e0 di quella del pianeta Mercurio.\nDifferenziazione interna.\n \nOgni pianeta ha iniziato la sua esistenza in uno stato fluido; nelle fasi iniziali della sua formazione i materiali pi\u00f9 densi e pi\u00f9 pesanti sono affondati verso il centro del corpo, lasciando i materiali pi\u00f9 leggeri in prossimit\u00e0 della superficie. Ogni pianeta ha quindi un interno differenziato, costituito da un nucleo denso circondato da un mantello, che pu\u00f2 presentarsi allo stato fluido.\nI pianeti terrestri sono sigillati all'interno di una crosta dura, mentre nei giganti gassosi il mantello si dissolve semplicemente negli strati nuvolosi superiori.\nI pianeti terrestri posseggono nuclei di elementi ferromagnetici, quali ferro e nichel, e mantelli di silicati. Si ritiene che Giove e Saturno posseggano nuclei composti da rocce e metalli, circondati da idrogeno metallico. Urano e Nettuno, pi\u00f9 piccoli, posseggono nuclei rocciosi, circondati da mantelli composti da ghiacci d'acqua, ammoniaca, metano e di altre sostanze volatili. I moti dei fluidi in prossimit\u00e0 dei nuclei planetari determina l'esistenza di un campo magnetico.\nAtmosfera.\nTutti i pianeti del sistema solare hanno un'atmosfera, dal momento che la gravit\u00e0 associata alle loro grandi masse \u00e8 abbastanza forte da intrappolare le particelle gassose. I giganti gassosi sono sufficientemente massicci da trattenere grandi quantitativi di gas leggeri come idrogeno ed elio, mentre i pianeti pi\u00f9 piccoli li perdono nello spazio. L'atmosfera terrestre \u00e8 diversa rispetto a quelle degli altri pianeti. Infatti i processi vitali che hanno luogo sul pianeta ne hanno alterato la composizione, arricchendola di ossigeno molecolare (O2). Mercurio \u00e8 l'unico pianeta del sistema solare che possiede un'atmosfera estremamente tenue, che \u00e8 stata soffiata via per la maggior parte, sebbene non totalmente, dal vento solare.\nLe atmosfere planetarie ricevono energia in vario grado dal Sole e dagli strati planetari pi\u00f9 interni; ci\u00f2 determina il verificarsi di fenomeni meteorologici quali cicloni sulla Terra, tempeste di sabbia che interessano l'intero Marte, tempeste cicloniche e anticicloniche, come ad esempio la celebre Grande Macchia Rossa su Giove, e forti venti sui giganti gassosi. Anche sui pianeti extrasolari sono state identificate tracce di attivit\u00e0 meteorologica: su HD 189733 b \u00e8 stata individuata una tempesta simile alla Grande Macchia Rossa, ma due volte pi\u00f9 ampia.\nSi \u00e8 visto che alcuni pianeti gioviani caldi perdono la loro atmosfera nello spazio a causa delle radiazioni e del vento stellare in modo molto simile a quanto accade alle code delle comete: \u00e8 quanto accade ad esempio per HD 209458 b. \u00c8 stato ipotizzato che su questi pianeti si verifichi una grande escursione termica diurna e che possono pertanto svilupparsi venti supersonici tra l'emisfero illuminato e quello in ombra, con velocit\u00e0 che nel caso di HD 209458 b sono comprese tra 5 000 e 10\u00a0000\u00a0km/h. Osservazioni eseguite su HD 189733 b sembrano indicare che l'emisfero buio e l'emisfero illuminato abbiano temperature molto simili, a indicazione del fatto che l'atmosfera del pianeta ridistribuisce globalmente e con elevata efficienza l'energia ricevuta dalla stella.\nMagnetosfera.\nUna caratteristica importante dei pianeti \u00e8 l'esistenza di un momento magnetico intrinseco, che indica che il pianeta \u00e8 ancora geologicamente attivo o, in altre parole, che al suo interno esistono ancora moti convettivi di materiali elettricamente conduttivi che generano il campo. La presenza di un campo magnetico planetario modifica significativamente l'interazione tra il pianeta e il vento stellare; infatti attorno al pianeta si crea una \"cavit\u00e0\" (una zona dello spazio in cui il vento solare non riesce a entrare) chiamata magnetosfera, che pu\u00f2 raggiungere dimensioni molto pi\u00f9 grandi rispetto al pianeta stesso. Al contrario, pianeti che non posseggono un campo magnetico intrinseco sono circondati da piccole magnetosfere indotte dall'interazione della ionosfera con il vento solare, che non sono in grado di proteggere efficacemente il pianeta.\nDegli otto pianeti del sistema solare, solo Venere e Marte mancano di un campo magnetico intrinseco, mentre ne possiede uno la pi\u00f9 grande luna di Giove, Ganimede. Il campo magnetico intrinseco di Ganimede \u00e8 diverse volte pi\u00f9 forte di quello di Mercurio, il pi\u00f9 debole tra quelli posseduti dai pianeti e appena sufficiente a deflettere il vento solare. Il campo magnetico planetario pi\u00f9 forte all'interno del sistema solare \u00e8 quello di Giove. Le intensit\u00e0 dei campi magnetici degli altri giganti gassosi sono pressappoco simili a quella del campo terrestre, sebbene i loro momenti magnetici siano significativamente pi\u00f9 grandi. I campi magnetici di Urano e Nettuno sono fortemente inclinati rispetto ai rispettivi assi di rotazione e scostati rispetto al centro del pianeta.\nNel 2004 un gruppo di astronomi delle Hawaii ha osservato un pianeta extrasolare creare una macchia sulla superficie della stella attorno a cui era in orbita, HD 179949. I ricercatori hanno ipotizzato che la magnetosfera del pianeta stesse interagendo con la magnetosfera stellare, trasferendo energia alla fotosfera stellare e incrementando localmente la gi\u00e0 alta temperatura di 14\u00a0000 K di ulteriori 750 K.\nCaratteristiche secondarie.\nTutti i pianeti, con l'esclusione di Mercurio e Venere, hanno satelliti naturali, chiamati comunemente \"lune\". La Terra ne ha una, Marte due, mentre i giganti gassosi ne hanno un elevato numero, organizzate in sistemi complessi simili a sistemi planetari. Alcune lune dei giganti gassosi hanno caratteristiche simile a quelle dei pianeti terrestri e dei pianeti nani e alcune di esse sono state studiate come possibili dimore di forme di vita (specialmente Europa, uno dei satelliti di Giove).\nAttorno ai quattro giganti gassosi orbitano degli anelli planetari di dimensione e complessit\u00e0 variabili. Gli anelli sono composti principalmente da polveri ghiacciate o silicati e possono ospitare minuscoli satelliti pastore la cui gravit\u00e0 ne delinea la forma e ne conserva la struttura. Sebbene l'origine degli anelli planetari non sia nota con certezza, si crede che derivino da un satellite naturale che ha sofferto un grosso impatto oppure siano il risultato piuttosto recente della disgregazione di un satellite naturale, distrutto dalla gravit\u00e0 del pianeta dopo aver oltrepassato il limite di Roche.\nNessuna caratteristica secondaria \u00e8 stata osservata attorno agli esopianeti finora scoperti, anche se si ipotizza che alcuni di questi, in particolare i giganti pi\u00f9 massicci, potrebbero ospitare uno stuolo di esosatelliti simili a quelli che orbitano attorno a Giove. Tuttavia si crede che la sub-nana bruna Cha 110913-773444, classificata come un pianeta interstellare, sia circondata da un disco da cui in futuro potrebbero avere origine dei piccoli pianeti o satelliti.\nFormazione dei pianeti e dei sistemi planetari.\nIl modello maggiormente accettato dalla comunit\u00e0 scientifica per spiegare la formazione dei sistemi planetari \u00e8 il modello della nebulosa solare, formulato originariamente, come arguibile dal nome, per spiegare la formazione del sistema solare.\nIn accordo con il modello standard della formazione stellare, la nascita di una stella avviene attraverso il collasso di una nube molecolare, il cui prodotto \u00e8 la protostella. Non appena la stella nascente conclude la fase protostellare e fa ingresso nella pre-sequenza principale (fase di T Tauri), il disco che ne ha mediato l'accrescimento diviene protoplanetario; la sua temperatura diminuisce, permettendo la formazione di piccoli grani di polvere costituiti da roccia (in prevalenza silicati) e ghiacci di varia natura, che a loro volta possono fondersi tra loro per dar luogo a blocchi di diversi chilometri detti planetesimi. Se la massa residua del disco \u00e8 sufficientemente grande, in un lasso di tempo astronomicamente breve (100\u00a0000\u2013300\u00a0000 anni) i planetesimi possono fondersi tra loro per dar luogo a embrioni planetari, detti protopianeti, i quali, in un arco temporale compreso tra 100 milioni e un miliardo di anni, vanno incontro a una fase di violente collisioni e fusioni con altri corpi simili; il risultato sar\u00e0 la formazione, alla fine del processo, di alcuni pianeti terrestri.\nLa formazione dei giganti gassosi \u00e8 invece un processo pi\u00f9 complicato, che avverrebbe di l\u00e0 dalla cosiddetta \"frost line\" (chiamata in letteratura anche \"limite della neve\"). I protopianeti ghiacciati posti oltre questo limite possiedono una massa superiore e sono in maggior numero rispetto ai protopianeti esclusivamente rocciosi. Non \u00e8 completamente chiaro cosa succeda in seguito alla formazione dei protopianeti ghiacciati; sembra tuttavia che alcuni di questi, in forza delle collisioni, crescano fino a raggiungere una massa superiore alle dieci masse terrestri\u00a0\u2013 M\u2295 \u2013 (secondo recenti simulazioni si stima quattordici-diciotto), necessaria per poter innescare un fenomeno di accrescimento, simile a quello cui \u00e8 andata incontro la stella ma su scala ridotta, a partire dall'idrogeno e dall'elio che sono stati spinti nelle regioni esterne del disco dalla pressione di radiazione e dal vento della stella neonata. L'accumulo di gas da parte del nucleo protopianetario \u00e8 un processo inizialmente lento, che prosegue per alcuni milioni di anni fino al raggiungimento di circa 30 M\u2295, dopo di che subisce un'imponente accelerazione che lo porta in breve tempo (poche migliaia di anni) ad accumulare il 90% di quella che sar\u00e0 la sua massa definitiva: si stima che pianeti come Giove e Saturno abbiano accumulato la gran parte della loro massa in appena 10\u00a0000 anni. L'accrescimento si conclude all'esaurimento dei gas disponibili; successivamente il pianeta subisce, a causa della perdita di momento angolare dovuta all'attrito con i residui del disco, un decadimento dell'orbita che risulta in un processo di migrazione planetaria, pi\u00f9 o meno accentuato a seconda dell'entit\u00e0 dell'attrito; questo spiega come mai in alcuni sistemi extrasolari siano stati individuati dei giganti gassosi a brevissima distanza dalla stella madre, i cosiddetti pianeti gioviani caldi (\"Hot Jupiters\"). Si ritiene che i giganti ghiacciati, come Urano e Nettuno, costituiscano dei \"nuclei falliti\", formatisi quando oramai gran parte dei gas erano stati esauriti.\nI protopianeti che non sono stati inglobati dai pianeti son potuti diventare loro satelliti, in seguito a un processo di cattura gravitazionale, o hanno mantenuto un'orbita eliosincrona raggruppati in fasce con altri oggetti simili, diventando pianeti nani o altri corpi minori.\nGli impatti con i planetesimi, cos\u00ec come il decadimento radioattivo dei loro costituenti, hanno riscaldato i pianeti in formazione, causandone una parziale fusione. Ci\u00f2 ha permesso che il loro interno si sia differenziato conducendo alla formazione di un nucleo pi\u00f9 denso, di un mantello e di una crosta (si veda anche il paragrafo Differenziazione interna). Nel processo, i pianeti terrestri, pi\u00f9 piccoli, hanno perduto la maggior parte della loro atmosfera; i gas perduti sono stati in parte reintegrati da quelli eruttati dal mantello e dagli impatti di corpi cometari. I pianeti pi\u00f9 piccoli in seguito hanno continuato a perdere la propria atmosfera attraverso vari meccanismi di fuga.\n\u00c8 importante notare che esistono dei sistemi planetari estremamente diversi dal sistema solare: sono stati scoperti, ad esempio, sistemi planetari intorno a pulsar; in merito a questi ultimi non vi sono ancora teorie certe sulla loro formazione, ma si pensa che possano originarsi a partire da un disco circumstellare costituitosi dai materiali espulsi dalla stella morente durante l'esplosione in supernova.\nSi \u00e8 scoperto inoltre che la metallicit\u00e0, ovvero l'abbondanza di elementi pi\u00f9 pesanti dell'elio, \u00e8 un parametro importante nel determinare se una stella possegga o meno pianeti: si ritiene che sia meno probabile che una stella povera di metalli, appartenente alla popolazione stellare II, possa essere circondata da un sistema planetario articolato, mentre le probabilit\u00e0 aumentano per le stelle ricche di metalli, appartenenti alla popolazione stellare I.\nOgni pianeta, pur nella propria unicit\u00e0, condivide con gli altri delle caratteristiche comuni; alcune di queste, come la presenza di anelli o satelliti naturali, sono state osservate solo nel sistema solare; altre invece, quali l'atmosfera, sono comuni anche ai pianeti extrasolari.\nPianeti del sistema solare.\nGli otto pianeti che, in base alla definizione ufficiale del 24 agosto 2006, compongono il sistema solare, in ordine di distanza crescente dal Sole, sono:\nDal 1930 al 2006 \u00e8 stato considerato pianeta anche Plutone (), che possiede cinque satelliti naturali: Caronte, Notte, Idra, Cerbero; il quinto satellite, Stige, fu scoperto dal telescopio spaziale Hubble l'11 luglio 2012.\nNel 2006 Plutone \u00e8 stato riclassificato come pianeta nano.\nTutti i pianeti del sistema solare (eccetto la Terra) possiedono nomi derivati dalla mitologia romana; al contrario, i nomi dei principali satelliti naturali sono derivati da quelli di divinit\u00e0 o personaggi della mitologia greca (a eccezione di quelli di Urano, che portano nomi di personaggi delle opere di Shakespeare e Pope).\nGli asteroidi, al contrario, possono essere battezzati, a discrezione del loro scopritore e con l'approvazione dell'UAI, con un nome qualunque.\nNon sono ancora chiare le convenzioni di nomenclatura che verranno adottate per la categoria dei pianeti nani.\nClassificazione.\nI pianeti del sistema solare, secondo la loro composizione, possono essere divisi in pianeti terrestri e pianeti gioviani.\nPianeti terrestri.\nI pianeti di tipo terrestre si trovano nel sistema solare interno e sono costituiti principalmente da roccia (da cui il nome alternativo di \"pianeti rocciosi\"). Il termine deriva direttamente dal nome del nostro pianeta, per indicare i pianeti simili alla Terra. Essi sono caratterizzati da una temperatura superficiale relativamente alta, dovuta alla vicinanza del Sole, assenza o basso numero di satelliti naturali, con un'atmosfera molto sottile se confrontata a quella dei giganti gassosi. Raggiungono dimensioni relativamente piccole (meno di 15\u00a0000 chilometri di diametro).\nNel sistema solare essi sono quattro:\nPianeti giganti.\nI pianeti di tipo gioviano sono composti principalmente da gas, donde il nome di \"giganti gassosi\". Prototipo di tali pianeti \u00e8 Giove. Essi sono caratterizzati da un elevato valore della massa, che consente loro di trattenere un'estesa atmosfera ricca di idrogeno ed elio, e da dimensioni notevoli. Sono accompagnati da un elevato numero di satelliti naturali e da elaborati sistemi di anelli.\nNel sistema solare sono presenti quattro giganti gassosi:\nPianeti nani.\nI pianeti nani sono oggetti celesti orbitanti attorno a una stella e caratterizzati da una massa sufficiente a conferire loro una forma sferoidale (avendo raggiunto la condizione di equilibrio idrostatico), ma che non sono stati in grado di \"ripulire\" la propria fascia orbitale da altri oggetti di dimensioni confrontabili; da ci\u00f2 deriva il fatto che i pianeti nani si trovano all'interno di cinture asteroidali. Nonostante il nome, un pianeta nano non \u00e8 necessariamente pi\u00f9 piccolo di un pianeta. Si osservi inoltre che la classe dei pianeti \u00e8 distinta da quella dei pianeti nani, e non comprende quest'ultima. Inoltre, i pianeti nani posti oltre l'orbita di Nettuno sono detti plutoidi.\nL'UAI riconosce cinque pianeti nani:\nPianetini.\nIl termine \"pianetino\" e la locuzione \"pianeta minore\" sono solitamente utilizzati per designare gli asteroidi. Ci\u00f2 deriva dal fatto che i primi quattro asteroidi scoperti (Cerere \u2013 oggi classificato come pianeta nano, Pallade, Giunone e Vesta), furono in effetti considerati dei pianeti veri e propri per circa quarant'anni. Il primo a suggerire di distinguerli dai pianeti fu William Herschel, che propose il termine \"asteroide\", ovvero \"di aspetto stellare\", riferendosi al fatto che sono oggetti troppo piccoli perch\u00e9 possa essere risolto il loro disco e, di conseguenza, osservati con un telescopio appaiono come le stelle.\nLa maggior parte degli astronomi, comunque, prefer\u00ec continuare a utilizzare il termine pianeta almeno fino alla seconda met\u00e0 dell'Ottocento, quando il numero degli asteroidi conosciuti super\u00f2 le cento unit\u00e0. Allora, diversi osservatori in Europa e negli Stati Uniti iniziarono a riferirsi loro collettivamente come a \"pianeti minori\", espressione ancora in uso.\nPianeti extrasolari.\nLa prima scoperta confermata di un pianeta extrasolare \u00e8 avvenuta il 6 ottobre 1995, quando Michel Mayor e Didier Queloz dell'Universit\u00e0 di Ginevra hanno annunciato l'individuazione di un pianeta attorno a 51 Pegasi, nella costellazione di Pegaso. La maggior parte degli oltre 600 pianeti extrasolari scoperti fino a ottobre 2011 hanno masse pari o superiori a quella di Giove. Il motivo di questa apparente difformit\u00e0 nella distribuzione di masse osservata nel sistema solare \u00e8 dato da un classico effetto di selezione, in virt\u00f9 del quale i nostri strumenti sono capaci di vedere solo pianeti molto grandi e prossimi alla rispettiva stella madre, perch\u00e9 i loro effetti gravitazionali sono maggiori e pi\u00f9 agevoli da individuare.\nTra le eccezioni pi\u00f9 rilevanti ci sono tre pianeti orbitanti la pulsar PSR B1257+12, il resto di un'esplosione di supernova. Sono stati individuati, inoltre, circa una dozzina di esopianeti con masse comprese tra le dieci e le venti masse terrestri (confrontabili dunque con la massa di Nettuno, pari a diciassette masse terrestri), come quelli che orbitano intorno alle stelle , 55 Cancri e GJ 436, a cui a volte ci si riferisce chiamandoli appunto \"pianeti nettuniani\".\nAl maggio del 2011 il numero dei pianeti rocciosi individuati supera il centinaio. Essi appartengono, per lo pi\u00f9, alla categoria delle \"Super Terre\", caratterizzate da una massa superiore a quella della Terra, ma inferiore a quella di Urano e Nettuno. Gliese 876 d, con una massa pari a circa sei masse terrestri, \u00e8 stato il primo a essere scoperto, nel 2005. OGLE-2005-BLG-390Lb e MOA-2007-BLG-192Lb, mondi glaciali, sono stati scoperti attraverso l'effetto delle microlenti gravitazionali, COROT-Exo-7b, un pianeta con un diametro stimato in circa 1,7 volte quello della Terra (la cui scoperta fu annunciata con grande enfasi nel 2009), ma che orbita attorno alla sua stella alla distanza di 0,02 UA e ci\u00f2 determina che sulla sua superficie si raggiungano temperature di 1\u00a0500\u00a0\u00b0C e due pianeti in orbita attorno a una vicina nana rossa, Gliese 581.\nDi particolare interesse \u00e8 il sistema planetario in orbita attorno alla nana rossa Gliese 581, composto da sei pianeti, due dei quali non confermati. Gliese 581 d ha una massa pari a circa 7,7 volte quella della Terra, mentre Gliese 581 c \u00e8 cinque volte la Terra e al momento della sua scoperta si pens\u00f2 che fosse il primo pianeta terrestre extrasolare scoperto in prossimit\u00e0 della zona abitabile di una stella. Tuttavia, studi pi\u00f9 approfonditi hanno rivelato che il pianeta \u00e8 leggermente troppo vicino alla sua stella per essere abitabile, mentre Gliese 581 d, sebbene sia molto pi\u00f9 freddo della Terra, potrebbe esserlo, se la sua atmosfera contenesse una quantit\u00e0 sufficiente di gas serra. Gliese 581 g, se confermato, sarebbe il primo pianeta scoperto nella zona abitabile della propria stella.\nIl 2 febbraio 2011 la NASA ha diffuso una lista di 1 235 probabili pianeti extrasolari individuati attraverso il telescopio spaziale Kepler. Essa comprende 68 possibili pianeti di dimensioni simili alla Terra (R\u00a0&lt;\u00a01,25 R\u2295) e altre 288 possibili super Terre (1,25\u00a0R\u2295\u00a0&lt;\u00a0R\u00a0&lt;\u00a02\u00a0R\u2295). Inoltre, 54 probabili pianeti sono stati individuati nella zona abitabile del loro sistema, sei dei quali hanno dimensioni inferiori al doppio di quelle terrestri.\n\u00c8 probabile che alcuni pianeti fin qui scoperti non siano molto simili ai giganti gassosi del sistema solare, perch\u00e9 ricevono un quantitativo di radiazione stellare molto superiore rispetto a essi, dal momento che presentano orbite circolari ed estremamente vicine alle proprie stelle. Corpi di questo tipo sono noti con l'appellativo di pianeti gioviani caldi (\"Hot Jupiters\"). Potrebbero esistere, inoltre, dei pianeti gioviani caldi (indicati come pianeta ctonii) che orbitano tanto vicini alla propria stella da aver perduto la propria atmosfera, soffiata via dalla radiazione stellare. Sebbene siano stati individuati dei processi di dissoluzione dell'atmosfera su numerosi pianeti gioviani caldi, al 2009 non \u00e8 stato individuato alcun pianeta che possa essere qualificato come ctonio.\nL'individuazione di un numero maggiore di pianeti extrasolari e una loro migliore conoscenza richiede la costruzione di una nuova generazione di strumenti. Il programma COROT, del CNES, in collaborazione con l'Agenzia Spaziale Europea, e Kepler della NASA sono le principali missioni spaziali attualmente operative. Era prevista per la primavera del 2011 l'entrata in funzione del telescopio \"Automated Planet Finder\", che far\u00e0 parte dell'Osservatorio Lick. Le principali agenzie spaziali hanno allo studio diversi progetti che prevedono la creazione di una rete di telescopi spaziali per l'individuazione di pianeti delle dimensioni della Terra, anche se il loro finanziamento rimane ancora incerto.\nLa probabilit\u00e0 dell'occorrenza dei pianeti terrestri \u00e8 una delle variabili dell'equazione di Drake, che cerca di stimare il numero di civilt\u00e0 extraterrestri evolute presenti nella nostra galassia.\nPianeti interstellari.\nUn pianeta interstellare \u00e8 un corpo celeste avente una massa equivalente a quella di un pianeta (\"planemo\"), ma non legato gravitazionalmente a nessuna stella: questi corpi celesti si muovono dunque nello spazio interstellare come oggetti indipendenti da qualsiasi sistema planetario, il che giustifica l'appellativo di \"pianeta orfano\" attribuito a volte, in maniera alternativa, a questo tipo di oggetti.\nSebbene siano state annunciate diverse scoperte di questi oggetti, nessuna di esse \u00e8 stata finora confermata. La comunit\u00e0 scientifica, inoltre, dibatte sull'opportunit\u00e0 di considerarli o meno pianeti; alcuni astronomi hanno suggerito infatti di chiamarli sub-nane brune. La differenza principale tra i due oggetti starebbe nel processo che ha condotto alla loro formazione: una sub-nana bruna si forma dalla contrazione di una nube di gas e polveri, in maniera simile a quanto avviene per una stella o una nana bruna; un pianeta, invece, dall'accrescimento di gas e polveri intorno a un embrione planetario orbitante all'interno di un disco circumstellare, con un processo analogo a quello descritto precedentemente (si veda a tal proposito il paragrafo Formazione dei pianeti e dei sistemi planetari). Successivamente, il pianeta verrebbe espulso nello spazio interstellare in seguito a instabilit\u00e0 dinamiche proprie dei sistemi planetari neoformati, come \u00e8 stato suggerito da diverse simulazioni computerizzate.\nL'Unione Astronomica Internazionale non \u00e8 entrata nel merito della diatriba, salvo indicare, in una dichiarazione del 2003, che \"gli oggetti vaganti in giovani ammassi stellari con valori della massa inferiori al valore della massa limite per la fusione termonucleare del deuterio non sono \"pianeti\", ma sono \"sub-nane brune\" (o qualunque altro nome sar\u00e0 ritenuto appropriato).\" Va notato come la definizione data si riferisca espressamente a oggetti vaganti in giovani ammassi stellari.\nPianeti ipotetici.\nUn \"pianeta ipotetico\" \u00e8 un pianeta o corpo planetario la cui esistenza \u00e8 ritenuta possibile ma non \u00e8 stata confermata da dati empirici.\nDiversi corpi planetari rientrano in questo novero; non di meno, vi sono state nel passato o vi sono tutt'oggi credenze occasionali pseudoscientifiche, teorie complottiste o gruppi religiosi volti ad accettare tali ipotesi come scientifiche e fondate. Si distinguono dai pianeti immaginari della fantascienza per il fatto che questi gruppi credono nella loro reale esistenza. Esempi di questi pianeti ipotetici sono Antiterra, Lilith, Kolob e il Pianeta X.\nIn altri casi, l'esistenza di pianeti ipotetici \u00e8 stata postulata come possibile spiegazione di fenomeni astronomici osservati nel sistema solare, al momento della loro scoperta. Successivamente, il miglioramento delle conoscenze astronomiche ha condotto alla smentita della loro esistenza.\nInfine, lo studio dei meccanismi di formazione dei sistemi planetari e l'osservazione dei pianeti extrasolari finora scoperti ha portato a ipotizzare l'esistenza di nuove classi di pianeti quali: i pianeti oceano, la cui superficie sarebbe ricoperta da un oceano profondo centinaia di chilometri; pianeti di carbonio, che potrebbero essersi formati a partire da dischi protoplanetari ricchi dell'elemento e poveri di ossigeno; pianeti ctoni, l'ultimo stadio di un pianeta gioviano caldo tanto prossimo alla propria stella da essere privato della caratteristica atmosfera.\nPianeti immaginari.\nPer pianeti immaginari si intendono tutti i luoghi genericamente abitabili di carattere astronomico, completamente inventati o ridescritti immaginariamente a partire da quelli realmente esistenti che si trovano in opere letterarie, cinematografiche e d'animazione. Non costituiscono quindi un pianeta ipotetico, perch\u00e9 i lettori non credono nella loro reale esistenza e questi non \u00e8 neppure ritenuta possibile dalla comunit\u00e0 scientifica. \nL'esplorazione di altri pianeti \u00e8 un tema costante della fantascienza, specie in relazione al contatto con forme di vita aliene. Durante le prime fasi dello sviluppo della fantascienza, Marte rappresent\u00f2 il pianeta pi\u00f9 frequentemente utilizzato e romanzato del nostro sistema solare; le sue condizioni in superficie erano ritenute le pi\u00f9 favorevoli alla vita.\nGli scrittori nelle loro opere hanno creato migliaia di pianeti immaginari. Molti di questi sono quasi indistinguibili dalla Terra. In questi mondi, le differenze rispetto alla Terra sono prevalentemente di tipo sociale; altri tipici esempi sono i pianeti prigione, le culture primitive, gli estremismi politici e religiosi, e cos\u00ec via.\nPianeti pi\u00f9 insoliti e descrizioni pi\u00f9 accurate dal punto di vista fisico si possono trovare soprattutto nelle opere di fantascienza hard o classica; tipici esempi sono quelli che presentano su gran parte della loro superficie un unico ambiente climatico, ad esempio i pianeti desertici, i mondi acquatici, artici o interamente ricoperti da foreste.\nAlcuni scrittori, scienziati e artisti hanno poi speculato riguardo a mondi artificiali o pianeti-equivalenti.\nAlcune delle pi\u00f9 celebri serie televisive fantascientifiche, come \"Star Trek\" e \"Stargate SG-1\", sono basate sulla scoperta e sull'esplorazione di nuovi pianeti e di civilt\u00e0 aliene."}
{"id": "8917", "revid": "287204", "url": "https://it.wikipedia.org/wiki?curid=8917", "title": "Stomatium", "text": "Stomatium \u00e8 un genere di piante succulente appartenente alla famiglia delle Aizoacee originario del Sudafrica che comprende quaranta specie.\nDescrizione.\nForma folti cespi di foglie carnose, opposte a due a due, che appaiono come una bocca dischiusa (da cui il nome derivante dal greco \"stoma\", appunto bocca). Le foglie hanno dentature laterali e piccole verruche sulla cima, la parte superiore \u00e8 piatta e quella inferiore carenata. I suoi fiori sono gialli e sbocciano nelle notti d'estate.\nTassonomia.\nIl genere comprende le seguenti specie:\nColtivazione.\nLa coltivazione avviene in terreno molto poroso composto per met\u00e0 da terra concimata e per met\u00e0 da sabbia molto grossolana dato che la pianta in condizioni non ottimali ha la tendenza a marcire. Richiede molta luminosit\u00e0 e i raggi diretti del sole; le innaffiature che saranno regolari in estate, dovranno essere sospese in inverno e mantenute a una temperatura non inferiore ai 5\u00a0\u00b0C. La riproduzione avviene per seme in terra fine e sabbiosa mantenuta in umidit\u00e0 costante e al riparo dai raggi del sole, quando i semi iniziano a germogliare andranno posti gradualmente alla luce fino a quando saranno abbastanza grandi da essere messi in vaso."}
{"id": "8919", "revid": "287204", "url": "https://it.wikipedia.org/wiki?curid=8919", "title": "Schlumbergera", "text": "Schlumbergera \u00e8 un genere di piante della famiglia delle Cactaceae, originario dell'America tropicale e pi\u00f9 precisamente del Brasile; appartiene ai \"cactus epifiti\"; le sue poche specie sono tutte facilmente coltivabili ed hanno una fioritura molto intensa e diversificata stagionalmente.\nDescrizione.\nHa steli piatti a fusto che si susseguono fino a formare un ramo e che fioriscono prevalentemente in primavera (eccetto alcune sottospecie che fioriscono fra l'autunno e l'inverno), tanto da farla definire \"cactus di Pasqua\".\nNel tipo pi\u00f9 affine allo \"Zygocactus\" fiorisce, per converso, nel periodo che precede il Natale e perci\u00f2 \u00e8 detta anche \"cactus di Natale\".\nTassonomia.\nComprende le seguenti specie:\nColtivazione.\nLa sua coltivazione avviene in terra porosa e umida con l'aggiunta di torba e foglie in parti uguali.\nBella pianta d'appartamento, non deve essere esposta al sole diretto ma vuole allo stesso tempo piena luce e per questo la sua fioritura massima la raggiunge solo in serra; le innaffiature dovranno essere moderate fino alla comparsa dei boccioli e pi\u00f9 intense alla fioritura.\nIn autunno ed in inverno dovr\u00e0 essere messa a riposo a temperatura tra i 16 e i 5\u00a0\u00b0C con scarse annaffiature; \u00e8 molto importante il riposo invernale se si vorr\u00e0 avere in primavera una folta fioritura.\nLa moltiplicazione avviene staccando uno stelo piatto alla giuntura e messo a radicare in sabbia e torba; si avr\u00e0 poi cura di spruzzare saltuariamente solo un po' di acqua per evitare che l'acqua depositi e di conseguenza il germoglio marcisca."}
{"id": "8921", "revid": "709406", "url": "https://it.wikipedia.org/wiki?curid=8921", "title": "Solisia", "text": ""}
{"id": "8923", "revid": "287204", "url": "https://it.wikipedia.org/wiki?curid=8923", "title": "Stetsonia coryne", "text": "Stetsonia coryne unica specie del genere \"Stetsonia\", \u00e8 una pianta della famiglia delle Cactaceae, originaria dell'Argentina nord-occidentale.\nIl nome le fu dato in onore di Francis Lynde Stetson, di New York.\n\u00c8 di lenta crescita ed in vaso ha una crescita molto pi\u00f9 piccola che in natura,\nLa pianta \u00e8 di forma ovale allungata con delle costolature laterali molto evidenziate da cui spuntano areole di spine che possono raggiungere anche la lunghezza di 3\u00a0cm, mentre la spina centrale, molto robusta e dura, \u00e8 posta sulla cima della pianta e arriva a raggiungere i 10\u00a0cm; i suoi fiori sbocciano solo di notte e sono di colore bianco.\nColtivazione.\nLa coltivazione della stetsonia richiede un terreno poroso e permeabile misto a sabbia grossolana in modo da permettere un buon drenaggio. Le innaffiature dovranno essere regolari durante la primavera e l'estate, ma sospese durante l'inverno e la temperatura non dovr\u00e0 essere inferiore ai 7\u00a0\u00b0C.\nLa riproduzione avviene per seme in terra fine e sabbiosa mantenuta umida ed a una temperatura di circa 21\u00a0\u00b0C fino a quando il seme non sia germogliato."}
{"id": "8925", "revid": "125755171", "url": "https://it.wikipedia.org/wiki?curid=8925", "title": "Massa (fisica)", "text": "La massa (dal greco: , \"m\u00e1za\", torta d'orzo, grumo di pasta) \u00e8 una grandezza fisica propria dei corpi materiali che ne determina il comportamento dinamico quando sono soggetti all'influenza di forze esterne.\nNel corso della storia della fisica, in particolare della fisica classica, la massa \u00e8 stata considerata una propriet\u00e0 intrinseca della materia, rappresentabile con un valore scalare e che si conserva nel tempo e nello spazio, rimanendo costante in ogni sistema isolato. Inoltre, il termine massa \u00e8 stato utilizzato per indicare due grandezze potenzialmente distinte: l'interazione della materia con il campo gravitazionale e la relazione che lega la forza applicata a un corpo con l'accelerazione su di esso indotta. Tuttavia, \u00e8 stata verificata l'equivalenza delle due masse in numerosi esperimenti (messi in atto gi\u00e0 da Galileo Galilei per primo).\nNel quadro pi\u00f9 ampio della relativit\u00e0 ristretta, la massa relativistica non \u00e8 pi\u00f9 una propriet\u00e0 intrinseca della materia, ma dipende anche dal sistema di riferimento in cui viene osservata. La massa relativistica formula_1 \u00e8 legata alla massa a riposo formula_2, cio\u00e8 la massa dell'oggetto nel sistema di riferimento in cui \u00e8 in quiete, tramite il fattore di Lorentz formula_3:\nPoich\u00e9 la massa relativistica dipende dalla velocit\u00e0, il concetto classico di massa risulta modificato, non coincidendo pi\u00f9 con la definizione newtoniana di costante di proporzionalit\u00e0 fra la forza F applicata a un corpo e l'accelerazione a risultante. Diviene invece una grandezza dinamica proporzionale all'energia complessiva del corpo, tramite la famosa formula \"E = mc\u00b2\".\nLa conservazione dell'energia meccanica comprende ora, oltre all'energia cinetica e all'energia potenziale, anche un contributo proporzionale alla massa a riposo \"m0\", quale ulteriore forma di energia. L'energia totale relativistica del corpo, data da \n\"E\" = \"mc\"\u00b2, comprende sia l'energia cinetica \"K\" sia quella relativa alla massa a riposo, \"E0 = m0c\u00b2\".\nA differenza di spazio e tempo, per cui si possono dare definizioni operative in termini di fenomeni naturali, per definire il concetto di massa occorre fare esplicito riferimento alla teoria fisica che ne descrive significato e propriet\u00e0. I concetti intuitivi pre-fisici di \"quantit\u00e0 di materia\" (da non confondere con \"quantit\u00e0 di sostanza\", misurata in moli) sono troppo vaghi per una definizione operativa, e fanno riferimento a propriet\u00e0 comuni, l'inerzia e il peso, che vengono considerati ben distinti dalla prima teoria che introduce la massa in termini quantitativi, la dinamica newtoniana.\nIl concetto di massa diventa pi\u00f9 complesso al livello della fisica delle particelle dove la presenza di particelle elementari con massa (elettroni, quark, ...) e prive di massa (fotoni, gluoni) non ha ancora una spiegazione in termini fondamentali. In altre parole, non \u00e8 chiaro il perch\u00e9 alcune particelle siano dotate di massa e altre no. Le principali teorie che cercano di dare una interpretazione alla massa sono: il meccanismo di Higgs, la teoria delle stringhe e la gravit\u00e0 quantistica a loop; di queste, a partire dal 4 luglio 2012 grazie all'acceleratore di particelle LHC, soltanto la teoria di Higgs ha avuto i primi riscontri sperimentali.\nUnit\u00e0 di misura.\nNell'attuale Sistema internazionale di unit\u00e0 di misura (SI) la massa \u00e8 stata scelta come grandezza fisica fondamentale, cio\u00e8 non esprimibile solamente in termini di altre grandezze fondamentali. La sua unit\u00e0 di misura \u00e8 il chilogrammo, indicato col simbolo kg.\nNel sistema CGS l'unit\u00e0 di massa \u00e8 il grammo. Nel Regno Unito e negli Stati Uniti viene comunemente usata la libbra (circa 454 g) e la \"stone\" (letteralmente \"pietra\", 14 libbre). Altre unit\u00e0 di misura vengono comunemente utilizzate in specifici campi della fisica.\nIn fisica atomica e fisica della materia vengono comunemente utilizzate le unit\u00e0 di misura di Hartree, basate sulla massa dell'elettrone o l'unit\u00e0 di massa atomica, equivalente grossomodo alla massa di un protone. In chimica si usa frequentemente la mole che, pur non essendo una unit\u00e0 di massa, vi \u00e8 legata da un semplice fattore di proporzionalit\u00e0.\nIn fisica nucleare e sub-nucleare \u00e8 comune l'utilizzo dell'unit\u00e0 di massa atomica. Tuttavia, soprattutto nel campo delle alte energie, si usa esprimere la massa (a riposo o invariante) tramite la sua energia equivalente E = mc\u00b2. L'energia viene a sua volta espressa in eV. Per esempio un elettrone ha una massa di circa\nL'elettrone ha quindi una massa a riposo equivalente a 0,511 MeV. Negli esperimenti di fisica sub-nucleare l'energia cinetica delle particelle studiate \u00e8 spesso dello stesso ordine di grandezza, il che rende questa scelta di unit\u00e0 di misura particolarmente conveniente.\nLe unit\u00e0 di misura della massa, in particolare il chilogrammo e la libbra, vengono talvolta usate anche per misurare una forza. Quest'uso pur essendo tecnicamente scorretto \u00e8 molto diffuso nell'uso comune e giustificato dal fatto che l'accelerazione di gravit\u00e0 sulla terra (\"g\") \u00e8 grossomodo costante. Una forza pu\u00f2 quindi essere espressa come massa equivalente tramite la costante di proporzionalit\u00e0 \"g\". In altre parole, affermare che una forza ha l'intensit\u00e0 di un chilogrammo \u00e8 equivalente ad affermare che un corpo del peso di un chilogrammo, al livello del mare, sarebbe soggetto a una forza gravitazionale di entit\u00e0 equivalente. Quest'uso non \u00e8 tuttavia conforme al Sistema Internazionale. Massa e forza sono due grandezze concettualmente distinte, con unit\u00e0 di misura SI diverse, rispettivamente il chilogrammo per la massa e il newton per la forza; ed \u00e8 bene sottolineare che il peso di un oggetto \u00e8 una forza, non una propriet\u00e0 fisica intrinseca dell'oggetto (quale invece \u00e8 la massa).\nMeccanica newtoniana.\nIn meccanica classica il termine massa si pu\u00f2 riferire a tre diverse grandezze fisiche scalari, distinte tra loro:\nLa massa inerziale e quella gravitazionale sono state sperimentalmente provate come equivalenti, anche se concettualmente sono distinte. I primi esperimenti mirati a stabilire questa equivalenza sono stati quelli di Galileo Galilei.\nMassa inerziale.\nDefinizione newtoniana.\nLa massa inerziale \"mi\" di un corpo viene definita nei \"Principia\" come quantit\u00e0 di materia legandola al principio di proporzionalit\u00e0 come costante di proporzionalit\u00e0 tra la forza applicata formula_6 e l'accelerazione subita formula_7:\nLa massa inerziale si pu\u00f2 in effetti ottenere \"operativamente\" misurando l'accelerazione del corpo sottoposto a una forza nota, essendo l'indice della resistenza di un corpo ad accelerare quando \u00e8 sottoposto a una forza, cio\u00e8 dell'inerzia del corpo.\nIl problema di utilizzare questa propriet\u00e0 come definizione \u00e8 che necessita del concetto pregresso di forza; per evitare il circolo vizioso generato da Newton che non specificava lo strumento per misurarla, spesso la forza viene allora definita legandola all'allungamento di una molla che segua la legge di Hooke, definizione chiaramente insoddisfacente in quanto particolare e non generale.\nInoltre questa definizione ha dato origine a diverse problematiche, legate in particolare al sistema di riferimento nel quale si effettua la misura: il concetto di inerzia, come quello di forza, fu infatti storicamente criticato da molti pensatori, tra i quali Berkeley, Ernst Mach, Percy Williams Bridgman e Max Jammer.\nDefinizione machiana.\nIl concetto di massa inerziale venne rivoluzionato dal lavoro di Mach. Egli riusc\u00ec ad eliminare gli elementi metafisici che persistevano nella meccanica classica, riformulando la definizione della massa in modo operativamente preciso e privo di contraddizioni logiche. Da questa ridefinizione prese poi le mosse la relativit\u00e0 generale, anche se Einstein stesso non riusc\u00ec ad includere il principio di Mach all'interno della relativit\u00e0 generale. La definizione machiana si basa sul principio di azione-reazione, lasciando che il principio di proporzionalit\u00e0 definisca successivamente la forza. Si consideri un sistema isolato formato da due corpi (puntiformi) interagenti tra loro. Qualunque sia la forza che agisce fra i due corpi, si osserva sperimentalmente che le accelerazioni subite dai due corpi sono sempre proporzionali e in rapporto costante fra loro:\nCi\u00f2 che \u00e8 particolarmente rilevante \u00e8 che il rapporto formula_10 fra le due accelerazioni istantanee non solo \u00e8 costante nel tempo, ma non dipende dallo stato iniziale del sistema: \u00e8 quindi associato a una propriet\u00e0 fisica intrinseca dei due corpi in esame. Cambiando uno dei due corpi, varia anche la costante di proporzionalit\u00e0. Supponiamo quindi di utilizzare tre corpi, ed effettuare separatamente tre esperimenti con le tre possibili coppie (viene assunta sempre l'assenza di forze esterne). In questo modo potremo misurare le costanti formula_11 Si noti che per definizione\nConfrontando i valori delle costanti osservate, si trover\u00e0 invariabilmente che questi soddisfano la relazione formula_13 Quindi il prodotto formula_14 non dipende dalla natura del corpo 1, poich\u00e9 uguale all'inverso di formula_15, vale a dire formula_16, che ne risulta indipendente per via della indipendenza di formula_15. Da questo si ricava che ogni coefficiente formula_18 deve poter essere espresso come prodotto di due costanti, ognuna dipendente solo da uno dei due corpi. Sia formula_19; ma deve valere identicamente\nquindi\nin ogni istante, per qualunque coppia di corpi. La quantit\u00e0 \"m\" che risulta cos\u00ec definita (a meno di un fattore costante, che corrisponde alla scelta dell'unit\u00e0 di misura) \u00e8 chiamata massa inerziale del corpo: \u00e8 quindi possibile misurare la massa di un corpo misurando le accelerazioni dovute alle interazioni tra questo e un altro corpo di massa nota, senza bisogno di conoscere quali siano le forze agenti fra i due punti (purch\u00e9 il sistema formato dai due corpi si possa considerare isolato, ossia non soggetto a forze esterne). Il legame tra le masse \u00e8 dato da:\nMassa gravitazionale.\nSe un corpo, come una pallina da tennis, viene lasciato libero in aria, \u00e8 attratta verso il basso da una forza, in prima approssimazione costante, chiamata forza peso. Tramite una bilancia a piatti si pu\u00f2 notare che corpi diversi, in generale, sono attratti diversamente dalla forza peso, cio\u00e8 \"pesano\" diversamente. La bilancia a piatti si pu\u00f2 usare per dare una definizione operativa della massa gravitazionale: si assegna massa unitaria a un oggetto campione e gli altri oggetti hanno una massa pari al numero di campioni necessari a bilanciare i piatti.\nLa massa gravitazionale passiva \u00e8 una grandezza fisica proporzionale all'interazione di ciascun corpo con il campo gravitazionale. All'interno dello stesso campo gravitazionale, un corpo con massa gravitazionale piccola sperimenta una forza minore di quella di un corpo con massa gravitazionale grande: la massa gravitazionale \u00e8 proporzionale al peso, ma mentre quest'ultimo varia a seconda del campo gravitazionale, la massa resta costante. Per definizione, la forza peso P \u00e8 espressa come il prodotto della massa gravitazionale \"mg\" per un vettore g, chiamato \"accelerazione di gravit\u00e0\", dipendente dal luogo nel quale si effettua la misurazione e le cui unit\u00e0 di misura dipendono da quella della massa gravitazionale. La direzione del vettore g \u00e8 chiamata \"verticale\".\nCome detto precedentemente, la massa gravitazionale attiva di un corpo \u00e8 proporzionale all'intensit\u00e0 del campo gravitazionale da esso generata. Maggiore \u00e8 la massa gravitazionale attiva di un corpo, pi\u00f9 intenso \u00e8 il campo gravitazionale da esso generato, e quindi la forza esercitata dal campo su un altro corpo; per fare un esempio, il campo gravitazionale generato dalla Luna \u00e8 minore (a parit\u00e0 di distanza dal centro dei due corpi celesti) di quello generato dalla Terra perch\u00e9 la sua massa \u00e8 minore. Misure di masse gravitazionali attive si possono eseguire, per esempio, con bilance di torsione come quella usata da Henry Cavendish nella determinazione della costante di gravitazione universale.\nEquivalenza tra massa gravitazionale attiva e passiva.\nL'equivalenza tra la massa gravitazionale attiva e quella passiva \u00e8 una diretta conseguenza del terzo principio della dinamica di Newton: sia \"F12\" il modulo della forza che il corpo 1 esercita sul corpo 2, \"F21\" il modulo della forza che il corpo 2 esercita sul corpo 1 e \"m1A\", \"m2A\", \"m1P\" e \"m2P\" le masse gravitazionali, attive e passive, dei due corpi. Vale:\nda cui:\ncio\u00e8\nData l'arbitrariet\u00e0 dei corpi, le leggi della meccanica classica stabiliscono la sostanziale equivalenza tra le masse gravitazionali attive e passive; molte verifiche sperimentali si sono aggiunte nel tempo, come per esempio quella di D. F. Bartlett e D. Van Buren del 1986 compiuta sfruttando la diversa composizione della crosta e del mantello lunari, con una precisione sull'uguaglianza del rapporto massa gravitazionale attiva/massa gravitazional\"e passiva\" pari a 4\u00d710\u221212.\nDa qui in poi le masse gravitazionali attiva e passiva saranno identificate dall'unico termine massa gravitazionale.\nLa massa gravitazionale \u00e8 a tutti gli effetti la carica del campo gravitazionale, esattamente nello stesso senso in cui la carica elettrica \u00e8 la carica del campo elettrico: essa contemporaneamente genera e subisce gli effetti del campo gravitazionale. Eventuali oggetti con massa gravitazionale nulla (es. fotoni) non subirebbero gli effetti del campo: in realt\u00e0 un risultato della relativit\u00e0 generale \u00e8 che qualunque corpo segue una traiettoria dovuta al campo gravitazionale. Per ulteriori informazioni, vedi il paragrafo riguardante la massa nella relativit\u00e0 generale.\nEquivalenza tra massa inerziale e gravitazionale.\nGli esperimenti hanno dimostrato che la massa inerziale e quella gravitazionale sono sempre proporzionali con la stessa costante di proporzionalit\u00e0, entro la precisione delle misure effettuate sinora. I primi esperimenti furono condotti da Galileo; si dice comunemente che Galileo ottenne i suoi risultati lasciando cadere oggetti dalla torre di Pisa, ma ci\u00f2 \u00e8 probabilmente apocrifo: pi\u00f9 verosimilmente studi\u00f2 il moto di biglie tramite l'uso di piani inclinati. La biografia scritta da Vincenzo Viviani asserisce che Galileo abbia lasciato cadere sfere dello stesso volume ma di materiale diverso, cio\u00e8 di diversa massa, dalla torre di Pisa, ma fu probabilmente un esperimento mentale che non fu mai eseguito realmente; Galileo us\u00f2 invece piani inclinati per rallentare la caduta dei corpi.\nSi supponga di avere un oggetto di massa inerziale e gravitazionale rispettivamente \"mi\" ed \"mg\". Se la forza peso \u00e8 la sola forza agente sugli oggetti la seconda legge di Newton ci fornisce:\nda cui:\nUn esperimento di verifica dell'equivalenza tra le due definizioni di massa, una volta fissato il luogo (altrimenti potrebbe variare g) potrebbe consistere, per esempio, nel misurare a per diversi corpi cercando eventuali variazioni; in parole povere, verificare se due corpi qualsiasi, cadendo, accelerano nello stesso modo (universalit\u00e0 della caduta libera, oppure \"UFF\" dall'inglese \"universality of free fall\"). Come detto sopra, sperimentalmente non si riscontrano violazioni dell'equivalenza, quindi scegliendo la stessa unit\u00e0 di misura per le due masse il rapporto vale esattamente 1: per ogni corpo non solo massa gravitazionale e massa inerziale hanno le stesse unit\u00e0 di misura, ma sono anche espresse dallo stesso numero. Di conseguenza g \u00e8 un'accelerazione, e viene chiamata infatti \"accelerazione di gravit\u00e0\".\nLe verifiche sperimentali dell'equivalenza tra massa inerziale e gravitazionale e dell'UFF sono state effettuate mediante l'uso di piani inclinati (Galileo), pendoli (Newton), fino ad arrivare alle bilance di torsione (Lor\u00e1nd E\u00f6tv\u00f6s).\nAttualmente la precisione raggiunta dagli esperimenti \u00e8 nell'ordine di una parte su 1012, precisione ottenuta dalla misurazione della distanza lunare tramite laser. Sono previsti, o comunque in pianificazione, i lanci di diversi satelliti artificiali come STEP (\"Satellite Test of the Equivalence Principle\"), MICROSCOPE (\"Micro-Satellite \u00e0 tra\u00een\u00e9e Compens\u00e9e pour l'Observation du Principe d'Equivalence\") e Galileo Galilei, che dovrebbero testare l'equivalenza a meno di una parte su 1018.\nPendolo.\nUn pendolo \u00e8 formato da un lungo filo leggero (di massa trascurabile), vincolato al soffitto, alla cui estremit\u00e0 inferiore sia agganciato un corpo, per esempio una sfera metallica. Una misura del periodo fornisce una misura del rapporto tra la massa gravitazionale e la massa inerziale del corpo: ripetendo la misura con corpi di vari materiali, densit\u00e0 e dimensioni \u00e8 possibile verificare se questo rapporto rimanga costante o no. La misura \u00e8 tanto pi\u00f9 accurata quanto \u00e8 piccolo l'angolo di oscillazione massimo \"\u03b8max\".\nL'equazione del moto del pendolo \u00e8 data da:\nSe \"\u03b8\" \u00e8 sufficientemente piccolo si approssima il seno:\ndove \u03c9 \u00e8 la pulsazione del pendolo. Il periodo d'oscillazione \u00e8 dato da:\nda cui:\nSperimentalmente, si osserva che \"T\" \u00e8 costante per ogni massa usata, perci\u00f2 per ogni corpo il rapporto \"mi\" / \"mg\" deve essere costante.\nBilancia di torsione.\nUn esperimento decisamente pi\u00f9 accurato fu compiuto da Lor\u00e1nd E\u00f6tv\u00f6s a partire dal 1895\nsfruttando la bilancia di torsione la cui invenzione \u00e8 accreditata a Charles-Augustin de Coulomb nel 1777 (sebbene anche John Michell in maniera del tutto indipendente ne costru\u00ec una in periodo antecedente al 1783) e che fu successivamente perfezionata da Henry Cavendish. Una bilancia di torsione \u00e8 formata da un braccio con due masse uguali alle estremit\u00e0, vincolato al soffitto tramite un filo di un materiale opportuno (es. quarzo). Applicando una forza alle masse si applica un momento torcente al manubrio: grazie al fatto che la forza peso agente sulle masse ha anche una componente dovuta alla forza centrifuga causata dalla rotazione della terra sul suo asse, \u00e8 possibile correlare massa inerziale e gravitazionale, che risultano sperimentalmente essere di diretta proporzionalit\u00e0.\nSia il manubrio inizialmente diretto verso la direzione est-ovest. Sia dato un sistema di riferimento con l'asse x da sud a nord, l'asse y da ovest a est e l'asse z dal basso verso l'alto; \u03b1 \u00e8 la latitudine alla quale si svolge l'esperimento. Proiettando le forze gravitazionale e centrifuga sull'asse z si ha all'equilibrio:\nche si pu\u00f2 anche scrivere come:\nSe il rapporto tra le masse gravitazionali e le masse inerziali fosse diverso, ci\u00f2 implicherebbe la diversit\u00e0 delle masse inerziali dei due corpi: ma ci\u00f2 causerebbe una rotazione sul piano \"xy\", dovuta alla componente orizzontale della forza centrifuga. I momenti delle forze, proiettati sull'asse orizzontale danno:\nSe questa relazione non fosse verificata si avrebbe un momento torcente agente sulla bilancia e di conseguenza una rotazione dell'apparato sperimentale; invertendo le masse si otterrebbe ovviamente una rotazione nel senso opposto. E\u00f6tv\u00f6s non not\u00f2 nessuna torsione del filo entro gli errori sperimentali, e quindi stabil\u00ec l'equivalenza delle masse gravitazionali e inerziali a meno di un fattore nell'ordine di 10\u22129 (una parte su un miliardo)\nLegge della conservazione della massa.\nNella meccanica classica vige la fondamentale legge della conservazione della massa, in varie formulazioni. In generale, dato un volume di controllo \"V\", fissato, la variazione della massa contenuta in esso \u00e8 pari al flusso uscente della massa attraverso la frontiera formula_35, cio\u00e8 attraverso la superficie chiusa che delimita il volume \"V\", cambiato di segno: in parole povere, la variazione di massa di un sistema \u00e8 uguale alla massa entrante meno la massa uscente; ci\u00f2 implica, per esempio, che la massa non pu\u00f2 venire n\u00e9 creata n\u00e9 distrutta, ma solo spostata da un luogo a un altro. In chimica, Antoine Lavoisier stabil\u00ec nel XVIII secolo che in una reazione chimica la massa dei reagenti \u00e8 uguale alla massa dei prodotti.\nIl principio di conservazione della massa vale con ottima approssimazione nell'esperienza quotidiana, ma cessa di valere nelle reazioni nucleari e, in generale, nei fenomeni che coinvolgono energie relativistiche: in questo caso esso viene incorporato nel principio di conservazione dell'energia (vedi oltre).\nMassa elettromagnetica.\nOggetti carichi possiedono una inerzia maggiore rispetto agli stessi corpi scarichi. Ci\u00f2 si spiega con una interazione delle cariche elettriche in moto con il campo da esse stesse generato, detta \"reazione di campo\"; l'effetto \u00e8 interpretabile come un aumento della massa inerziale del corpo ed \u00e8 ricavabile dalle equazioni di Maxwell.\nL'interazione delle cariche elettriche con il campo dipende dalla geometria del sistema: l'inerzia di un corpo carico assume un carattere tensoriale, in contraddizione con la meccanica classica, e bisogna perci\u00f2 distinguere tra una componente parallela al moto e due componenti trasversali. Si dimostra che si pu\u00f2 dividere la massa inerziale di un corpo carico in due componenti, la massa elettromagnetica e la massa non-elettromagnetica. Mentre la massa elettromagnetica dipende dalla geometria del sistema, la massa non-elettromagnetica ha le stesse caratteristiche \"standard\" di invarianza della massa inerziale, e a essa si riconduce la massa inerziale se il corpo \u00e8 scarico.\nIl concetto di massa elettromagnetica esiste anche nella teoria della relativit\u00e0 ristretta e nella teoria quantistica dei campi. La massa elettromagnetica ebbe una grande importanza nella storia della fisica a cavallo tra i secoli XIX e XX a causa del tentativo, portato avanti principalmente da Max Abraham e Wilhelm Wien, inizialmente supportato dai lavori sperimentali di Walter Kaufmann, di ricavare la massa inerziale unicamente dall'inerzia elettromagnetica; questa interpretazione dell'inerzia fu per\u00f2 in seguito abbandonata con l'accettazione della teoria della relativit\u00e0; esperimenti pi\u00f9 precisi, eseguiti per la prima volta da A.H. Bucherer nel 1908, mostrarono che le relazioni corrette per la massa longitudinale e la massa trasversa non erano quelle fornite da Abraham, ma quelle di Hendrik Antoon Lorentz (\"vedi il paragrafo successivo\").\nRelativit\u00e0 ristretta.\nMassa a riposo, relativistica, longitudinale e trasversa.\nNella relativit\u00e0 ristretta, il termine massa a riposo (o \"massa propria\") si riferisce solitamente alla massa inerziale di un corpo cos\u00ec come viene misurata nel sistema di riferimento nel quale \u00e8 in quiete. In questo caso la massa \u00e8 una propriet\u00e0 intrinseca di un corpo e l'unit\u00e0 di misura \u00e8 la stessa, il kilogrammo. Si pu\u00f2 ancora determinare la massa di un oggetto come rapporto tra forza e accelerazione, a patto che si faccia in modo che la velocit\u00e0 del corpo sia molto pi\u00f9 piccola di quella della luce. Infatti, ad alte velocit\u00e0, il rapporto tra la forza impressa F e l'accelerazione a del corpo dipende in maniera sostanziale dalla sua velocit\u00e0 nel sistema di riferimento scelto, o meglio dal fattore di Lorentz relativo alla velocit\u00e0 alla quale si trova il corpo: in particolare se la velocit\u00e0 tende a all'infinito, il rapporto diverge.\nIl legame tra forza F e accelerazione a per un corpo con massa a riposo non nulla formula_36, con velocit\u00e0 \"v\" lungo l'asse \"x\" in un sistema di riferimento inerziale (\"del laboratorio\"), si ricava esprimendo le componenti spaziali della quadriaccelerazione \"A\" e della quadriforza \"K\" nel sistema di riferimento del laboratorio:\nSostituendo formula_39, con semplici passaggi si ottengono le seguenti relazioni, dovute a Lorentz:\nSe la velocit\u00e0 del corpo \u00e8 molto minore della velocit\u00e0 della luce \"c\", i fattori di Lorentz \"\u03b3\" tendono a 1, perci\u00f2 la massa a riposo del corpo \u00e8 proprio equivalente alla massa inerziale.\nStoricamente, nell'ambito della relativit\u00e0 ristretta si hanno altre definizioni di massa oltre a quella di \"massa a riposo\". Definendo massa il rapporto tra quantit\u00e0 di moto relativistica e la velocit\u00e0 otteniamo quella che viene indicata con massa relativistica formula_41.\nUtilizzando la \"massa relativistica\", il sistema di equazioni precedente diventa:\nSe invece cerchiamo di identificare la massa come rapporto tra forza e accelerazione dobbiamo distinguere tra massa longitudinale formula_43 e massa trasversa formula_44, introdotte dal fisico tedesco Max Abraham. Notiamo che questa distinzione tra le componenti della massa \u00e8 analoga al caso della massa elettromagnetica. Utilizzando le masse longitudinale e trasversa, i sistemi di equazioni precedenti diventano:\nSia le masse relativistica/propria sia le masse longitudinale/trasversa non sono considerate buone definizioni di massa in quanto dipendono dal sistema di riferimento nel quale la massa \u00e8 misurata, e sono oggi in disuso. Sono state sostituite dal concetto di massa invariante, descritto nella Sezione successiva.\nCorrispondenza massa-energia.\nLa massa relativistica non \u00e8 pi\u00f9 usata nel linguaggio relativistico odierno, in quanto potenziale espressione dell'errore concettuale per cui la massa, piuttosto che la sola inerzia, vari con la velocit\u00e0. Per questa ragione oggi si indica con \"m\" la massa invariante a ogni velocit\u00e0 \"v\" &lt; \"c\" (che coincide numericamente con la massa a riposo formula_2) in un dato sistema di riferimento inerziale \"K\" ed in qualsiasi altro sistema di riferimento inerziale \"K\" in moto a velocit\u00e0 costante \"v\" rispetto a \"K\". Conseguentemente si scrive formula_47 per un oggetto in moto o formula_48 se in quiete rispetto a un dato sistema di riferimento.\nL'energia \"E\" \u00e8 definita in relativit\u00e0 ristretta come il prodotto tra la velocit\u00e0 della luce \"c\" e la componente temporale \"P0\" del quadrimpulso (o quadrivettore quantit\u00e0 di moto). In formule:\ndove \u03b3 \u00e8 il fattore di Lorentz relativo alla velocit\u00e0 del corpo. Se misuriamo l'energia di un corpo fermo, chiamata \"energia a riposo\" \"E\"0, otteniamo:\nQuesta equazione stabilisce una corrispondenza tra massa a riposo di un corpo ed energia: in altri termini, ogni corpo con massa a riposo diversa da zero possiede una energia a riposo \"E0\" dovuta unicamente al fatto di avere massa.\nQuesta equazione permette inoltre di incorporare il principio di conservazione della massa nel principio di conservazione dell'energia: per esempio l'energia del Sole \u00e8 dovuta a reazioni termonucleari nelle quali la massa a riposo degli atomi che intervengono nella reazione \u00e8 maggiore della massa dei prodotti, ma si conserva l'energia totale in quanto il \"difetto di massa\" viene convertito in energia (cinetica) e liberato successivamente dai prodotti sotto forma di fotoni e neutrini oppure negli urti con altri atomi.\nL'equazione implica di fatto che la massa inerziale totale di un sistema isolato, in generale, non si conserva.\nLa conservazione della massa in meccanica classica pu\u00f2 essere interpretata come parte della conservazione dell'energia quando non si verificano reazioni nucleari o subnucleari, che implicano variazioni significative della somma delle masse a riposo del sistema; al contrario, data la piccolezza del difetto di massa nei legami chimici, la massa \u00e8 praticamente conservata nelle reazioni chimiche.\nL'equazione energia-quantit\u00e0 di moto.\nNella meccanica relativistica abbiamo una relazione notevole che lega massa a riposo di un corpo, la sua energia e la sua quantit\u00e0 di moto. Dalla definizione di energia abbiamo:\ndove \u03b3 \u00e8 il fattore di Lorentz. Le componenti spaziali \"P\u03b1\" del quadrimpulso sono invece:\nD'altra parte il vettore \u00e8 uno scalare \"m\" per una quadrivelocit\u00e0: la norma quadra di un tale quadrivettore vale sempre -m\u00b2c\u00b2, perci\u00f2, chiamando \"p\" la norma euclidea del vettore tridimensionale quantit\u00e0 di moto (cio\u00e8 l'intensit\u00e0 dell'usuale quantit\u00e0 di moto moltiplicata per il fattore \u03b3):\nSostituendo nell'ultima equazione quelle precedenti, otteniamo l'equazione cercata:\nDa questa equazione si nota come anche particelle con massa nulla possano avere energia/quantit\u00e0 di moto diverse da zero. Nella meccanica classica invece una forza piccola a piacere produrrebbe un'accelerazione infinita su una ipotetica particella di massa nulla ma la sua energia cinetica e quantit\u00e0 di moto resterebbero pari a zero. Invece all'interno della relativit\u00e0 ristretta quando \"m = 0\", la relazione si semplifica in:\nPer esempio, per un fotone si ha formula_56, dove \u03bd \u00e8 la frequenza del fotone: la quantit\u00e0 di moto del fotone \u00e8 quindi pari a:\nRelativit\u00e0 generale.\nLa meccanica classica si limita a prendere atto della proporzionalit\u00e0 tra massa inerziale e massa gravitazionale come fenomeno empirico ma tenendo queste due grandezze ben distinte e separate. Solo con la teoria della relativit\u00e0 generale si ha una unificazione dei due concetti, risultato che, secondo Albert Einstein, d\u00e0 \u00aballa teoria generale della relativit\u00e0 una tale superiorit\u00e0 rispetto alla meccanica classica che tutte le difficolt\u00e0 che si incontrano nel suo sviluppo vanno considerate ben poca cosa\u00bb.\nUno dei principi sui quali si basa la relativit\u00e0 generale \u00e8 il principio di equivalenza. Nella sua versione \"forte\", esso afferma che in un campo gravitazionale \u00e8 sempre possibile scegliere un sistema di riferimento che sia localmente inerziale, cio\u00e8 che in un intorno sufficientemente piccolo del punto le leggi del moto assumono la stessa forma che avrebbero in assenza di gravit\u00e0. \u00c8 facile verificare che questo principio implica il principio di equivalenza debole, che sancisce proprio l'equivalenza tra massa inerziale e gravitazionale: infatti si supponga di avere due corpi sottoposti unicamente alla forza di gravit\u00e0 (e che siano abbastanza vicini da poter trascurare eventuali variazioni del campo gravitazionale).\nSe la massa inerziale e quella gravitazionale dei due corpi fossero diverse, esse subirebbero accelerazioni diverse, ma allora sarebbe impossibile trovare un sistema di riferimento nel quale viaggino entrambe di moto rettilineo uniforme, cio\u00e8 in condizione di assenza di forze.\nUn celebre esperimento mentale che si basa sull'equivalenza tra la massa inerziale e quella gravitazionale \u00e8 quello dell'ascensore di Einstein. In una delle versioni di questo esperimento, una persona si trova all'interno di una cabina chiusa, senza la possibilit\u00e0 di osservare l'esterno; lasciando cadere una palla, osserva che cade con una accelerazione \"g\" = 9,81 m/s\u00b2. Schematizzando, ci\u00f2 pu\u00f2 essere dovuto a due motivi:\nEinstein diede molta importanza al fatto che l'osservatore non possa decidere, dal suo punto di vista, quale delle due situazioni si verifichi realmente: ci\u00f2 determina una sostanziale equivalenza tra i sistemi di riferimento accelerati e quelli sottoposti alla forza di gravit\u00e0. Questo esperimento mentale \u00e8 una delle linee-guida che hanno portato Albert Einstein alla formulazione della teoria della relativit\u00e0 generale, tramite una rivisitazione del principio d'inerzia: infatti i corpi liberi non percorrono sempre delle rette, ma delle geodetiche nello spaziotempo, curvato dalla presenza di masse. Si noti che in uno spazio-tempo piatto, cio\u00e8 nel quale vige la metrica di Minkowski, in assenza di forze gravitazionali, le geodetiche sono proprio rette e ci si riconduce quindi al principio d'inerzia newtoniano.\nMeccanica quantistica relativistica.\nSul finire degli anni trenta si \u00e8 capito che l'unione della meccanica quantistica con la relativit\u00e0 ristretta doveva portare allo sviluppo di teorie fisiche delle interazioni elementari in termini di campi quantizzati. In questa rappresentazione le particelle elementari sono descritte come eccitazioni quantizzate dello stato di vuoto, che pu\u00f2 contenere un numero intero di particelle e/o antiparticelle di ogni tipo, create e distrutte nelle interazioni fra i campi. Il formalismo necessario a questo salto concettuale \u00e8 contenuto nella procedura della seconda quantizzazione.\nIn prima quantizzazione, l'evoluzione dei campi relativistici \u00e8 governata da varie equazioni, analoghe dell'equazione di Schr\u00f6dinger, la cui forma dipende dai gradi di libert\u00e0 e dal tipo di particelle che sono descritte. Ad esempio un campo scalare soddisfa l'equazione di Klein-Gordon:\ne descrive i bosoni di spin nullo; l'equazione di Dirac:\ndescrive invece i fermioni di spin 1/2. Le soluzioni di queste equazioni soddisfano esattamente la relazione di dispersione fra energia e momento richiesta dalla relativit\u00e0 ristretta:\nNonostante questo, la probabilit\u00e0 per una particella di spin nullo di propagarsi al di fuori del cono luce \u00e8 non nulla, sebbene esponenzialmente decrescente. Per risolvere questa e altre inconsistenze si rese necessario lo sviluppo della teoria di campo quantistica.\nNell'ambito delle teorie di campo, e quindi della seconda quantizzazione, la situazione \u00e8 pi\u00f9 complicata a causa del fatto che le particelle fisiche sono descritte in termini di campi e interagiscono tra di loro attraverso lo scambio di particelle virtuali. Per esempio, nell'elettrodinamica quantistica, un elettrone ha una probabilit\u00e0 non nulla di emettere e riassorbire un fotone, oppure un fotone pu\u00f2 creare una coppia elettrone-positrone che a loro volta, annichilendosi, formano un fotone identico all'originale. Questi processi sono inosservabili direttamente, ma producono effetti sulla misura delle \"costanti\" delle teorie fisiche che dipendono dalla scala di energie a cui queste stesse costanti vengono misurate. Ad esempio, in una teoria asintoticamente libera, come la cromodinamica quantistica per le interazioni nucleari forti, la massa dei quark tende a decrescere logaritmicamente con l'aumentare dell'energia. Questa dipendenza dalla scala delle masse e delle costanti di accoppiamento \u00e8 il principale risultato ottenuto dalla teoria della rinormalizzazione.\nBosone di Higgs.\nLa predizione teorica del bosone di Higgs nasce dal fatto che alcune particelle mediatrici di forza sono massive e per descriverle consistentemente con le procedure della rinormalizzazione, la relativa teoria deve essere invariante rispetto alle simmetrie interne di gauge. \u00c8 facile mostrare che le lagrangiane contenenti termini espliciti di massa (come quelli con la \"m\" nelle equazioni del moto del paragrafo precedente) rompono la simmetria di gauge. Per ovviare a questo problema si introduce un campo, detto campo di Higgs, accoppiato agli altri campi (fermioni e campi di gauge) in modo da fornire, sotto determinate ipotesi, un termine di massa che mantenga la simmetria del sistema sotto trasformazioni interne. Il meccanismo di Higgs \u00e8 il metodo pi\u00f9 semplice di dare massa alle particelle in modo completamente covariante, e il bosone di Higgs \u00e8 stato a lungo considerato il \"tassello mancante\" del modello standard. Una particella consistente con il bosone di Higgs \u00e8 stata infine scoperta nel 2012 dagli esperimenti ATLAS e CMS presso l'acceleratore LHC presso il CERN. A rigor di termini, il meccanismo di Higgs \u00e8 l'accoppiamento necessario a dare massa ai bosoni vettori W e Z, mentre la massa dei leptoni (elettroni, muoni, tauoni) e dei quark, ovverosia dei fermioni, \u00e8 regolata dalla interazione di Yukawa; si noti che gli accoppiamenti del bosone di Higgs con i fermioni non sono calcolabili da principi primi, ma sono anch'essi numeri introdotti \"ad hoc\" nelle equazioni.\nBibliografia.\nArticoli:"}
{"id": "8926", "revid": "72396", "url": "https://it.wikipedia.org/wiki?curid=8926", "title": "Sedum", "text": "Sedum ( \u00e8 un genere di piante succulente appartenente alla famiglia delle Crassulaceae, diffuso in tutti i continenti ad eccezione di Oceania ed Antartide.\nDescritto per la prima volta da Linneo nel suo Species Plantarum, con sole 15 specie al suo interno, ad oggi ne comprende 457, per la maggior parte concentrate nel bacino del Mediterraneo ed in Messico, il che ne fa il pi\u00f9 ampio genere all'interno delle Crassulaceae.\nParecchie specie crescono spontanee anche in Italia su muri e nei giardini rocciosi, altre vengono coltivate in vaso, sono considerate piante \"rustiche\" e \"semirustiche\" perch\u00e9 sopportano anche le basse temperature e a volte anche il gelo.\nDescrizione.\nLa \"Sedum\" \u00e8 una pianta carnosa che pu\u00f2 essere sia di fusto eretto che pendente, quasi sempre a cespi e con foglie che possono essere rotonde, alternate, ovali o verticali. I fiori possono essere sia solitari che riuniti in infiorescenze a corimbo, a grappolo o a pannocchia per lo pi\u00f9 piccoli e a forma di stella e con i petali liberi.\nColtivazione.\nLe specie rustiche sono coltivate all'aperto in tutta l'Italia, fatta eccezione per le specie alpine che non sono adatte ai climi caldi, mentre quelle semi-rustiche andranno messe al riparo in inverno, anche se sopportano temperature al di sotto dello zero.\nMolto adatte per giardini rocciosi, crescono molto bene anche nelle intercapedini dei muri. La terra deve avere un ottimo drenaggio in modo da evitare marciumi: sar\u00e0 perci\u00f2 integrata da una parte di sabbia molto grossa e porosa. Le \"Sedum\" non vanno innaffiate in inverno, e in estate solo quando la terra risulter\u00e0 asciutta.\nLa loro riproduzione avviene per seme, ma pi\u00f9 facilmente per talea, infatti ogni parte della pianta \u00e8 di facile radificazione; richiedono ottima luce e pieno sole e il loro aspetto migliore lo assumeranno in primavera e in autunno. Le \"Sedum\" non sono consigliabili in appartamento, dove i fusticini \"filano\" ossia diventano pi\u00f9 sottili e si possono allungare in modo sproporzionato."}
{"id": "8932", "revid": "640277", "url": "https://it.wikipedia.org/wiki?curid=8932", "title": "Isaac Newton", "text": "Noto soprattutto per la fondazione della meccanica classica, la teoria della gravitazione universale e l'invenzione\ndel calcolo infinitesimale, contribu\u00ec significativamente a pi\u00f9 branche del sapere, occupando una posizione di preminente rilievo nella storia della scienza e della cultura. Il suo nome \u00e8 associato a leggi e teorie ancora oggi insegnate: si parla di \"dinamica newtoniana\", di leggi newtoniane del moto, di legge di gravitazione universale. Pi\u00f9 in generale, ci si riferisce al \"newtonianesimo\" come concezione del mondo, che ha influenzato la cultura europea per tutto il XVIII secolo.\nNella sua opera \"Philosophiae Naturalis Principia Mathematica\" (nota anche come \"Principia\") del 1687, che segna la fine della rivoluzione scientifica, defin\u00ec le regole fondamentali della meccanica classica attraverso le sue leggi del moto. Contribu\u00ec inoltre al progresso della teoria eliocentrica: a lui si deve la dimostrazione delle leggi di Keplero sul movimento dei pianeti. Oltre a dedurle matematicamente dalla soluzione del problema della dinamica applicato alla forza di gravit\u00e0 (problema dei due corpi), generalizz\u00f2 le leggi di Keplero dimostrando che le orbite delle comete potevano essere non solo ellittiche (come quelle dei pianeti), ma anche iperboliche o paraboliche. Dimostr\u00f2 l'universalit\u00e0 della gravitazione: la medesima legge di gravitazione universale governa i movimenti della Terra e di tutti gli altri corpi celesti.\nAttratto dalla filosofia naturale, cominci\u00f2 da giovane a leggere le opere di Cartesio, in particolare \"La geometria\" del 1637, in cui le curve sono rappresentate per mezzo di equazioni. \nNel 1665 dimostr\u00f2 il teorema binomiale e quindi, nel giro di un anno, scopr\u00ec le identit\u00e0 di Newton, il metodo di Newton, approssim\u00f2 la serie armonica tramite i logaritmi e cominci\u00f2 a sviluppare il calcolo infinitesimale. I lavori sul calcolo infinitesimale del 1666 anticiparono di circa dieci anni quelli di Leibniz, ma Newton pubblic\u00f2 le sue scoperte solo nel \"De Quadratura Curvarum\" del 1704. Condivise quindi con Gottfried Wilhelm von Leibniz, suo malgrado, il merito per lo sviluppo del calcolo infinitesimale.\nFu il primo a mostrare che la luce bianca \u00e8 composta dalla somma di tutti i colori dello spettro, avanzando l'ipotesi che la luce fosse composta da particelle. L\"Opticks\", del 1704, sar\u00e0 un altro testo scientifico di riferimento per tutto il XVIII secolo. La teoria corpuscolare della luce era in contrapposizione alla teoria ondulatoria della luce, patrocinata dall'inglese Thomas Young dall'olandese Christiaan Huygens e corroborata, alla fine del XIX secolo, dai lavori di Maxwell e Hertz. La tesi di Newton trov\u00f2 invece conferme, circa due secoli dopo, con l'articolo di Albert Einstein (1905) sull'interpretazione dell'effetto fotoelettrico a partire dal quanto di radiazione elettromagnetica, poi denominato fotone. Queste due interpretazioni coesisteranno nell'ambito della meccanica quantistica, fino al loro definitivo superamento (si veda: dualismo onda-particella).\nNel XX secolo la concezione newtoniana dello spazio e del tempo \u00e8 stata superata. Nella teoria della relativit\u00e0 di Albert Einstein lo spazio e il tempo assoluti non esistono, sostituiti dallo spazio-tempo. Ci\u00f2 comporta dei cambiamenti nelle leggi del moto e della meccanica che, per velocit\u00e0 molto inferiori alla velocit\u00e0 della luce nel vuoto (c = ), sono tuttavia praticamente impercettibili.\nBiografia.\nInfanzia e giovinezza.\nNacque a Woolsthorpe-by-Colsterworth, nel Lincolnshire il 4 gennaio 1643, in una famiglia di allevatori, il 25 dicembre 1642 secondo il calendario giuliano, adottato in Inghilterra fino al 1752. Suo padre, anch'egli di nome Isaac (1606-1642) e piccolo proprietario terriero, mor\u00ec tre mesi prima della sua nascita; egli, sul proprio testamento, disegn\u00f2 un uccello come suo segno distintivo al posto della firma, nonostante sapesse scrivere. Tre anni dopo sua madre, Hannah Ayscough (1623-1679), si rispos\u00f2 con un agiato chierico di nome Barnabas Smith, di sessant'anni, lasciando il piccolo Isaac alle cure dei nonni materni. Newton fu un bambino infelice: odiava il patrigno e pare che una volta sia giunto a minacciare d'incendiarne la casa.\nNel 1652, quando Newton aveva dieci anni, il patrigno mor\u00ec lasciandogli un'eredit\u00e0 non indifferente con cui pot\u00e9 pagarsi l'istruzione alla King's School, a Grantham. Alloggiava presso la famiglia Clarke, in stretta amicizia con i Newton. Sembra che abbia avuto una relazione sentimentale con Catherine Storer, figliastra del padrone di casa; probabilmente l'unica relazione sentimentale che Newton ebbe nella sua vita. Durante quel periodo aveva iniziato a costruire meridiane, clessidre ad acqua e modelli di mulini funzionanti. Alla fine del 1658 la madre lo costrinse a abbandonare gli studi e lo richiam\u00f2 a casa per accudire i campi, ma si rivel\u00f2 un pessimo agricoltore. Alla fine il suo maestro convinse la madre a fargli proseguire gli studi al Trinity College di Cambridge, dove si trasfer\u00ec nel 1661. Come studente presso l'Universit\u00e0 di Cambridge, Newton ha dovuto fare il cameriere alla mensa del college e prendersi cura delle stanze di altri studenti. Era un \"sizar\", termine usato per descrivere uno studente che ha ricevuto assistenza finanziaria in cambio dello svolgimento di compiti umili.\nA quel tempo gli insegnamenti universitari a Cambridge erano basati su Aristotele (Filosofia e Fisica), Euclide (Matematica) e Tolomeo (Astronomia), ma Newton vi aggiunse la lettura e lo studio di pensatori moderni come Copernico, Keplero, Cartesio e Galileo. Negli anni in cui era studente a Cambridge ebbe come docenti due figure di rilievo, Isaac Barrow e Henry More, che esercitarono su di lui una forte influenza.\nNel 1665 ottenne il Bachelor of Arts; nel 1667 fu eletto Fellow del Trinity College. Nel 1668 consegu\u00ec il titolo di Master of Arts. Fu nominato professore lucasiano di matematica nel 1669 e rimase a Cambridge per 27 anni, insegnando quasi ogni anno, fino al 1696. Si dimise dal ruolo di professore e membro del Trinity College solamente alla fine del 1701, quando ormai risiedeva stabilmente a Londra da cinque anni.\nMaturit\u00e0.\nNel 1665 dimostr\u00f2 il teorema binomiale. Poco dopo il College fu chiuso per via della peste che, partita da Londra, si stava diffondendo nella zona. Newton approfitt\u00f2 di questa interruzione per proseguire gli studi per conto proprio. Durante un anno d'isolamento quasi assoluto scopr\u00ec, a soli 24 anni, le identit\u00e0 di Newton, il metodo di Newton, approssim\u00f2 la serie armonica tramite i logaritmi e cominci\u00f2 a sviluppare il calcolo infinitesimale.\nI lavori sul calcolo infinitesimale alla met\u00e0 degli anni '60 anticiparono di circa dieci anni quelli di Leibniz, ma Newton pubblic\u00f2 le sue scoperte solo nel 1704, sostenendo di non aver pubblicato prima per timore di essere deriso. Dal 1699 alcuni membri della Royal Society accusarono Leibniz di plagio e cominci\u00f2 una violenta contesa su chi avesse inventato il calcolo. Questa disputa amareggi\u00f2 le vite di entrambi i contendenti fino alla morte di Leibniz nel 1716. Anche dopo la morte, Newton continu\u00f2 a denigrare la memoria dell'avversario fino a compiacersi di avergli \u00abspezzato il cuore\u00bb.\nDal 1670 al 1672 si occup\u00f2 di ottica. Durante questo periodo studi\u00f2 la rifrazione della luce dimostrando che un prisma pu\u00f2 scomporre la luce bianca in uno spettro di colori, mentre una lente convergente e un secondo prisma possono ricomporre lo spettro in luce bianca. Da questo lavoro concluse che ogni telescopio rifrattore avrebbe sofferto della dispersione della luce in colori, e invent\u00f2 il telescopio riflettore per aggirare il problema. \nNel 1671 la Royal Society lo chiam\u00f2 per una dimostrazione del suo telescopio riflettore. L'interesse suscitato lo incoraggi\u00f2 a pubblicare le note \"On Colours\" (\"Sui colori\"). Quando Robert Hooke critic\u00f2 alcune delle sue idee, Newton ne fu cos\u00ec offeso che si ritir\u00f2 dal dibattito pubblico e i due rimasero nemici fino alla morte di Hooke. In una lettera a Robert Hooke del 5 febbraio 1676 scrisse\nBench\u00e9 questa frase, coniata nel Medioevo da Bernardo di Chartres, appaia come segno di modestia, da alcuni \u00e8 ritenuta pungente: Hooke era un uomo di bassa statura e Newton potrebbe aver alluso di essersi ispirato a studiosi di statura intellettuale ben maggiore di quella di Hooke. Forse non \u00e8 casuale che il testo newtoniano sulla luce (\"Opticks\", \"Ottica\") sia stato pubblicato solo nel 1704, un anno dopo la morte di Hooke.\nLa dedizione di Newton alla scienza \u00e8 chiaramente dimostrata da un esperimento sull'ottica. Credendo che il colore fosse provocato dalla pressione sull'occhio, s'infil\u00f2 un ago da calza nell'orbita oculare fino a quando pot\u00e9 stimolare il retro del suo bulbo oculare, annotando freddamente \u00abcerchi bianchi, scuri e colorati fintanto che continuava ad agitarlo\u00bb.\nNewton pensava che la luce fosse composta di particelle. Altri fisici, tra i quali Hooke, preferirono una spiegazione ondulatoria. Nel suo \"Hypothesis of Light\" (\"Ipotesi sulla luce\") del 1675, Newton postul\u00f2 l'esistenza dell'etere per trasmettere le forze tra le particelle. Successivamente Henry More, suo collega a Cambridge, ravviv\u00f2 il suo interesse per l'alchimia, al punto che Newton sostitu\u00ec la teoria dell'etere con misteriose forze d'attrazione e repulsione tra particelle, fondate su idee ermetiche.\nNegli anni '70 rifiut\u00f2 la filosofia meccanicista cartesiana, ritenendola fonte di conseguenze teologicamente errate. Inoltre si convinse che la vera filosofia naturale non fosse da cercare nelle opere dei suoi contemporanei, ma piuttosto nelle opere dell'antica tradizione alchemica e nei libri sacri.\nAi tempi di Newton, tutti i \"fellow\" di Cambridge avevano l'obbligo di prendere gli ordini sacri entro sette anni dalla nomina. Newton fece un primo tentativo di evitare l'ordinazione cercando invano di procurarsi un posto vacante di \"fellow\" in giurisprudenza, poich\u00e9 in questo caso si era esentati dall'obbligo. Verso la fine del 1674 Newton si adoper\u00f2, assieme all'amico Francis Aston, per ottenere la dispensa dall'obbligo di prendere gli ordini. Mentre Aston non riusc\u00ec nell'intento, Newton ottenne la dispensa dall'ordinazione a chierico anglicano, firmata dal re Carlo II in data 2 marzo 1675. I motivi del rifiuto di Newton erano di natura teologica: essendo segretamente anti-trinitario, era di fatto eretico rispetto all'ortodossia della chiesa anglicana.\nLa mela, la gravit\u00e0 e i \"Principia\".\nSi racconta che Newton nel 1666, il suo \"annus mirabilis\", fosse seduto sotto un melo nella sua tenuta a Woolsthorpe, quando una mela gli cadde in testa. Ci\u00f2, secondo la leggenda diffusa da Voltaire nella quindicesima delle sue \"Lettere filosofiche\" (1733), lo fece pensare alla gravitazione e al perch\u00e9 la Luna non cadesse sulla Terra come la mela. Cominci\u00f2 dunque a ipotizzare una forza che diminuisce con l'inverso del quadrato della distanza, come l'intensit\u00e0 della luce. Non tenne per\u00f2 conto delle perturbazioni planetarie, e di conseguenza i suoi calcoli sul moto della Luna non risultarono corretti. Deluso, smise di pensare alla gravitazione.\nLa storia della mela \u00e8 un'esagerazione di un episodio narrato da Newton stesso, secondo il quale egli sedeva a una finestra della sua casa a Woolsthorpe, quando vide una mela cadere dall'albero. A ogni modo, si ritiene che anche questa versione sia stata inventata da Newton, per dimostrare quanto egli fosse abile a trarre ispirazione da eventi quotidiani. Uno scrittore suo contemporaneo, William Stukeley, registr\u00f2 nelle sue \"Memoirs of Sir Isaac Newton's Life\" (\"Memorie della vita di Sir Isaac Newton\") una conversazione avvenuta a Kensington un anno prima della morte di Newton, nella quale ricordava \u00abquando, per la prima volta, la nozione di forza di gravit\u00e0 si form\u00f2 nella sua mente. Fu causata dalla caduta di una mela, mentre sedeva in contemplazione. Perch\u00e9 la mela cade sempre perpendicolarmente al terreno ? pens\u00f2 tra s\u00e9 e s\u00e9. Perch\u00e9 non potrebbe cadere a lato o verso l'alto, ma sempre verso il centro della Terra ?\u00bb\nNel 1679 Newton ritorn\u00f2 ai suoi studi sulla gravit\u00e0, sulla determinazione delle orbite dei pianeti e sulle leggi di Keplero, consultandosi con Robert Hooke (si veda l'approfondimento \"La controversia con Hooke sulla priorit\u00e0 nella scoperta della gravitazione universale\") e con John Flamsteed, astronomo reale. Nel 1680, dopo uno scambio epistolare con Hooke, risolse un problema astronomico fondamentale: calcolare l'orbita di un pianeta, data la forza centrale d'attrazione del Sole.\n\u00abLondra, 14 gennaio 1684. Tre insigni studiosi si ritrovano in una caffetteria per discutere di un tema scientifico di grande rilievo: sono l\u2019architetto e matematico Christopher Wren, il fisico Robert Hooke e l\u2019astronomo Edmond Halley, il pi\u00f9 giovane della compagnia. Il tema dibattuto riguarda la possibilit\u00e0 di spiegare le leggi di Keplero dei moti planetari sulla base di una semplice forza di attrazione tra i corpi celesti.\nTutti e tre sospettano che la forza sia inversamente proporzionale al quadrato della distanza tra i corpi, ma nessuno di loro \u00e8 in grado di derivare rigorosamente da questa ipotesi le leggi scoperte da Keplero (in particolare la forma ellittica delle orbite). Wren lancia allora una sfida: regaler\u00e0 un libro del valore di quaranta scellini (un premio in fin dei conti modesto) a chi gli presenter\u00e0 una dimostrazione convincente.\u00bb\nNewton avrebbe probabilmente tenuto per s\u00e9 la propria scoperta del 1680, se nell'agosto 1684 Edmund Halley non fosse andato a trovarlo, chiedendogli di dimostrare che dalla legge dell'inverso del quadrato della distanza derivano le orbite ellittiche di Keplero. Newton gli rispose di aver gi\u00e0 dimostrato tale connessione anni prima, ma di non avere sotto mano gli appunti. Tuttavia nel novembre 1684 invi\u00f2 ad Halley un manoscritto di nove pagine, intitolato \"De motu corporum in gyrum\"\n(\"Sul moto dei corpi in orbita\"), in cui ricavava le tre leggi di Keplero.\nHalley convinse Newton a pubblicare quelle carte ed egli, inserendo il manoscritto in un'opera pi\u00f9 ampia, nel luglio 1687 diede alle stampe i \"Philosophiae Naturalis Principia Mathematica\" (\"Principi matematici della filosofia naturale\"), comunemente chiamati \"Principia\".\nIl testo, pubblicato a spese di Halley in tre volumi, \u00e8 considerato un capolavoro assoluto della storia della scienza. In esso Newton stabil\u00ec i tre principi della dinamica, che verranno rivisti solo all'inizio del XX secolo, con l'introduzione della teoria della relativit\u00e0 di Einstein. Egli us\u00f2 il termine latino \"gravitas\" (peso) per la determinazione analitica della forza che sarebbe stata conosciuta come gravit\u00e0, e defin\u00ec la legge della gravitazione universale. Nella stessa opera spieg\u00f2 le maree come effetto dell'attrazione gravitazionale della Luna sulle masse d'acqua degli oceani e present\u00f2 la prima determinazione analitica, basata sulla legge di Boyle, sulla velocit\u00e0 del suono nell'aria.\nIl successo e gli ultimi anni.\nCon i \"Principia\", Newton venne riconosciuto internazionalmente e conquist\u00f2 un circolo di ammiratori, fra cui fu importante il matematico di origini svizzere Nicolas Fatio de Duillier, con il quale stabil\u00ec un'intensa relazione che dur\u00f2 dall'estate 1689 al 1694. Tra il 1692 e il 1693 Newton soffr\u00ec di un esaurimento nervoso, durante il quale scrisse lettere deliranti e accusatorie ad alcuni amici, tra cui Locke. Alcuni ritengono che causa di questo esaurimento nervoso fossero i vapori di mercurio inalati durante esperimenti alchemici. \nNel 1696 Charles Montagu gli offr\u00ec un posto alla Zecca reale.\nOltre all'amicizia personale tra i due, contarono la fama di Newton come scienziato, le sue conoscenze tecniche di chimico, fisico, matematico, e l'aver parteggiato contro il partito cattolico durante la Gloriosa Rivoluzione del 1688-1689, vinta dai protestanti.\nNewton si trasfer\u00ec a Londra nel 1696 per prendere il posto di guardiano della Zecca reale, mantenendo il ruolo di professore a Cambridge. Si fece carico del programma di nuova coniazione delle monete inglesi, seguendo la strada indicata da Lord Lucas e favorendo la nomina di Edmond Halley a sovraintendente della zecca di Chester. Divenne direttore della Zecca alla morte di Lucas nel 1699. A seguito della nuova nomina, si dimise da professore a Cambridge a da membro del Trinity College nel dicembre 1701.\nQuesti incarichi erano solitamente intesi come sinecure, ma Newton li prese seriamente, esercitando il suo potere per riformare la moneta e punire i falsari. Introdusse la zigrinatura del contorno delle monete in oro e argento per evitarne la limatura, finalizzata a ricavare polvere dei metalli preziosi, spendendo poi la moneta limata. \nLa riforma monetaria di Newton anticip\u00f2 il \"gold standard\" che l'Inghilterra adotter\u00e0 per prima nel 1717, seguita da altre nazioni nei secoli successivi, fino all'adozione statunitense all'inizio del XX secolo. Newton stabil\u00ec un cambio fisso fra la sterlina e l'oncia d'oro ed elabor\u00f2 metodi per aumentare la produttivit\u00e0 della zecca. Riusc\u00ec in questo modo a chiudere le filiali provinciali della Banca d'Inghilterra e a tornare a una produzione centralizzata della moneta. Mantenne il suo incarico alla Zecca, lautamente compensato, fino alla sua morte nel 1727.\nNewton fu anche un membro del Parlamento dal 1689 al 1690 e nel 1701, ma il suo solo intervento registrato fu per lamentarsi di una corrente d'aria fredda e la richiesta che venisse chiusa la finestra. Nel 1705 fu investito del titolo di cavaliere (Sir) dalla Regina Anna.\nNel 1697 gli arriv\u00f2 una copia del problema della brachistocrona che Bernoulli aveva ideato come una sfida a tutti matematici d'Europa. Newton risolse il problema in una notte e invi\u00f2 la risposta in forma anonima al matematico svizzero. Bernoulli cap\u00ec immediatamente chi fosse il solutore del problema e disse \nNel 1701 Newton pubblic\u00f2 anonimamente nei \"Philosophical Transactions of the Royal Society\" una legge termodinamica ora conosciuta come \"legge di Newton del raffreddamento\". Nel 1703 venne associato alla Acad\u00e9mie des Sciences e divenne presidente della Royal Society, ruolo che mantenne fino al 1727. Nella sua posizione alla Royal Society si inimic\u00f2 John Flamsteed, Astronomo reale, tentando di rubare il suo catalogo di osservazioni celesti e redasse anonimamente il rapporto del 1714 contro il suo avversario Gottfried Wilhelm von Leibniz (si veda l'approfondimento \"La disputa con Leibniz sulla paternit\u00e0 del calcolo infinitesimale\"). \nNel 1704 pubblic\u00f2 \"Opticks, or, a Treatise of the Reflections, Refractions, Inflections and Colours of Light\" (\"Ottica ovvero un trattato sulla riflessione, rifrazione, inflessioni e colori della luce\"), composto da tre libri e apparso dapprima in lingua inglese e, nel 1706, in latino.\nNewton non si spos\u00f2 mai, n\u00e9 ebbe figli riconosciuti. Le sue cospicue sostanze vennero ereditate da Catherine Barton, sua nipote. Le sue ultime parole, secondo il nipote Benjamin Smith, furono:\nMor\u00ec a Kensington, Londra, all'et\u00e0 di 84 anni il 20 marzo 1726 secondo il calendario giuliano, ossia il 31 marzo 1727 del calendario gregoriano, e fu sepolto otto giorni dopo nell'Abbazia di Westminster. Voltaire, che era presente al funerale, disse che era stato sepolto come un re. Per lui Alexander Pope scrisse un famoso poemetto che comincia cos\u00ec:\nInvece sulla tomba fu inciso l'epitaffio: \nDopo la morte, il corpo fu riesumato e fu trovata un'alta quantit\u00e0 di mercurio nei suoi capelli, probabilmente per via dei numerosi esperimenti di alchimia.\nPersonalit\u00e0 e peculiarit\u00e0.\nNewton era a detta di molti un uomo scorbutico e sgradevole, tanto che si era sparsa la notizia - diffusa ancor oggi, sebbene il suo amico William Stukeley l'abbia smentita - che egli avesse riso solo una volta in vita sua: quando uno studente gli chiese se valesse la pena di studiare gli Elementi di Euclide. Era paranoico e temeva la povert\u00e0 e le critiche degli altri. Fu inoltre litigioso e si imbarc\u00f2 in dispute accanite con molti suoi contemporanei come Hooke, Leibniz o Flamsteed.\nTemeva, con fondati motivi, che le sue convinzioni religiose eretiche potessero causargli problemi e per questo tenne segreti i suoi scritti su tali argomenti. Pubblic\u00f2 molto tardi o non pubblic\u00f2 anche gran parte dei suoi scritti scientifici, probabilmente temendo delle critiche. Alcuni ritengono che fosse guidato da convinzioni molto vicine al pitagorismo e al neoplatonismo, oltre che al neostoicismo, e che considerasse il sapere come bene da condividere solo tra pochi eletti.\nForse per i suoi interessi alchemici \u00e8 stato pi\u00f9 volte accostato a presunte organizzazioni segrete come la setta dei Rosacroce e il fantomatico Priorato di Sion (di cui si dice che sia stato anche grande maestro). Era vegetariano e a questa sua scelta etica si ispir\u00f2 la critica alle crudelt\u00e0 sugli animali contenuta negli Elementi della filosofia di Newton (1738) di Voltaire.\nNewton era forse omosessuale o asessuale. Ebbe probabilmente una sola relazione sentimentale con una donna, Catherine Storer, quando era ancora un ragazzo e una probabile infatuazione, quando era sulla cinquantina, per Nicolas Fatio de Duillier.\nNon si spos\u00f2 mai ed \u00e8 opinione diffusa che mor\u00ec vergine, come affermarono figure quali il matematico Charles Hutton, l'economista John Maynard Keynes e il fisico Carl Sagan. Voltaire, che presenzi\u00f2 al funerale di Newton, afferm\u00f2 che tale notizia gli era stata confermata \u00abdal medico e dal chirurgo che erano con lui quando mor\u00ec\u00bb; inoltre nel 1733 il filosofo francese ribad\u00ec che Newton \u00abnon aveva n\u00e9 passioni n\u00e9 debolezze\u00bb e che \u00abnon si era mai avvicinato a nessuna donna\u00bb.\nContributi scientifici.\nMatematica.\nDurante la sua giovinezza Newton si dedic\u00f2 alla matematica pura, anche se essa gli serviva prevalentemente per risolvere problemi fisici. In questo campo si dedic\u00f2 soprattutto all'analisi scoprendo alcune formule per il calcolo di pi greco e l'espansione in serie del logaritmo naturale, ossia le serie di Mercator, e trov\u00f2 un metodo per approssimare le serie armonica tramite i logaritmi. Scopr\u00ec poi le identit\u00e0 di Newton e il metodo di Newton. Una delle sue scoperte pi\u00f9 importanti, pubblicata per la prima volta da Wallis nella sua \"Algebra\" del 1685, fu il teorema binomiale: una formula che consente di elevare un binomio ad una potenza qualsiasi.\nNewton e Leibniz ripresero e svilupparono un metodo scoperto circa cinquanta anni prima da Fermat per trovare i \"massimi\" e i \"minimi\" di una funzione attraverso la sua derivata.\nA differenza di molti suoi contemporanei Newton applic\u00f2 questo procedimento anche alle funzioni trascendenti, anche se il concetto di limite non era all'epoca affatto definito. Egli usava nei suoi scritti sinonimi ambigui come \u00abflussione\u00bb o \u00abinfinitesimo\u00bb. Newton si rese conto che \u00abil problema delle tangenti\u00bb e quello \u00abdelle quadrature\u00bb erano uno l'inverso dell'altro ossia che la derivazione era l'inverso dell'integrazione. Per la verit\u00e0 passi importanti verso la dimostrazione di questo teorema, che non a caso \u00e8 noto come teorema di Torricelli Barrow, erano gi\u00e0 stati compiuti, ma il contributo di Newton fu comunque di grande importanza. \nUno dei maggiori contributi di Newton nel campo della matematica consiste nell'introduzione del \"metodo delle flussioni e dei fuenti\", ossia del calcolo differenziale e integrale, espresso mediante simboli algebrici. Anche se questa scoperta era fondata su basi poco chiare e rigorose, avrebbe avuto un'importanza fondamentale per lo sviluppo non solo della matematica, ma anche della fisica. Questa invenzione era stata gi\u00e0 preannunciata da matematici come Wallis, Barrow, Fermat, Torricelli e Cavalieri, ma solo con Newton e Leibniz essa assunse la forma che rimase canonica negli sviluppi successivi.\nLa pubblicazione dei suoi studi sul calcolo infinitesimale nel \"De Quadratura Curvarum\" del 1704 provoc\u00f2 un'aspra controversia con Leibniz circa la priorit\u00e0 nell'invenzione del calcolo, che non si plac\u00f2 neppure con la morte di Leibniz (a questo proposito, si veda l'Approfondimento \"La disputa con Leibniz sulla paternit\u00e0 del calcolo infinitesimale\").\nPrincipi della dinamica.\nL'opera pi\u00f9 influente di Newton fu senza dubbio \"Philosophiae Naturalis Principia Mathematica\" (\"Principi matematici della filosofia naturale\"). La pubblicazione, avvenuta nel 1687, \u00e8 considerata sia come data di nascita della meccanica classica, sia come atto conclusivo della rivoluzione scientifica. Per la prima volta la meccanica \u00e8 trattata in modo \"sistematico\" e \"geometrico-matematico\", anche se per la sua formulazione mediante l\"analisi matematica\" si dovranno attendere le opere di meccanica del XVIII secolo, a cominciare con quelle di Eulero. L'opera \u00e8 divisa in tre libri: i primi due riguardano la matematica, applicata ai moti dei corpi nel vuoto e nei mezzi resistenti come l'aria o l'acqua. Nel terzo libro, \"De Mundi Systemate\" (\"Sul sistema del mondo\"), Newton present\u00f2 la sua cosmologia, basata sull'idea che i pianeti si muovono nello spazio vuoto, attratti verso il Sole da una forza inversamente proporzionale al quadrato della distanza. Mentre l'effetto di tale forza viene illustrato nei dettagli, la sua causa rimane misteriosa.\nNei \"Principi\" Newton tratta lo spazio e il tempo come enti assoluti ma, come gi\u00e0 aveva fatto Galilei, riconosce in una certa misura la relativit\u00e0 del moto. Egli dice infatti che il moto assoluto si deve misurare rispettivamente a dei punti immobili ma che, come scrive nei \"Principia\":\nIn una lettera a Richard Bentley del luglio 1691 Newton fornisce alcune indicazioni sui testi da leggere per comprendere i \"Principi\" e conclude:\nNel primo e nel secondo volume Newton d\u00e0 alcune importanti definizioni (la massa viene definita come \"quantit\u00e0 di materia\" e cos\u00ec via) e continua esponendo le tre fondamentali leggi del moto valide, seppur con qualche piccola modifica, anche oggi:\nDa notare che il termine \"azione e reazione\" potrebbe trarre in inganno poich\u00e9, si potrebbe pensare che data un'azione (forza applicata) verr\u00e0 in seguito generata una reazione ad essa (una forza opposta). Tutte le forze applicate invece, iniziano ad esistere esattamente nello stesso istante e non in sequenza.\nNessuno prima di Newton aveva esposto questi principi in modo cos\u00ec chiaro e conciso. A queste leggi seguono alcuni corollari come per esempio la regola del parallelogramma per le forze, secondo cui due \"forze oblique\" si sommano con una \"risultante\" che \u00e8 pari alla diagonale del parallelogramma che ha per lati le due forze.\nDopo ci\u00f2 Newton comincia a descrivere il moto dei corpi, ad analizzare casi particolari e a enunciare teoremi sul movimento. Il tutto \u00e8 trattato geometricamente senza far ricorso al calcolo infinitesimale la cui scoperta voleva ancora tenere segreta, n\u00e9 tanto meno al \"metodo degli indivisibili\" anche se riconosce esplicitamente che in questo modo potrebbero essere trattate in modo pi\u00f9 semplice.\nIl primo libro dei \"Principia\" \u00e8 chiamato \"Sul moto dei corpi\" ed \u00e8 dedicato allo studio della dinamica dei corpi liberi, immersi nel vuoto ed \u00e8 formato da 14 sezioni. Sono trattati i problemi del moto di un punto materiale soggetto a una forza centripeta, che descrive nei diversi casi orbite circolari, ellittiche, paraboliche o iperboliche. Si tratta soprattutto di problemi astronomici legati alla determinazione del moto di pianeti attorno al Sole, dei satelliti attorno ai pianeti o del moto delle comete.\nNel secondo libro dei \"Principia\" viene trattato il moto di un corpo in un fluido resistente. Questo libro espone le leggi dell\"idrostatica\" e dell\"idrodinamica\" classica. Anche se in questa sezione Newton compie qualche errore, i risultati raggiunti sono notevoli. Per esempio Newton, grazie alla legge di Boyle, ottiene un valore, seppur impreciso, per la velocit\u00e0 del suono. Sono esposti nel 2\u00ba libro anche difficili teoremi dinamici sul \"moto di un pianeta immerso in un fluido\". Il motivo di questi teoremi \u00e8 dovuto al fatto che al tempo di Newton la fisica Cartesiana non prevedeva l'esistenza del vuoto e quindi si considerava che i pianeti e i satelliti si potessero muovere solo in un fluido esteso negli spazi celesti. Newton dovette quindi trattare questi teoremi nel 2\u00ba libro. Nel capitolo conclusivo poi Newton dimostra che la fisica cartesiana \u00e8 incompatibile con questi teoremi e con i risultati sperimentali desunti dalle osservazioni astronomiche. Egli dimostra quindi che la sua forza di gravitazione universale \u00e8 una forza che agisce a distanza e che si trasmette nel vuoto e che i pianeti non sono spinti dai \"vortici\" corporei, come invece riteneva Cartesio.\nLegge di gravitazione universale.\nNel terzo libro dei \"Principia\", chiamato \"Sul sistema del mondo\" Newton espone la legge di gravitazione universale che agisce, secondo Newton, in ogni luogo e per ogni corpo. La forza di attrazione gravitazionale su un corpo di massa \"m\", generata dal campo gravitazionale di un corpo di massa \"M\", \u00e8 data da:\nformula_2\ndove formula_3 \u00e8 il vettore che congiunge i centri di massa (da M a m), e \"G\" \u00e8 la costante di gravitazione universale che fu determinata sperimentalmente solo da Henry Cavendish nel 1798.\nSi noti che Newton non pubblica nel 3\u00ba libro la legge di gravitazione nella formula algebrica sopraindicata, ma la illustra con una serie di teoremi o proposizioni relativi al moto dei pianeti.\nTale formula sar\u00e0 poi espressa nei trattati successivi, in particolare quelli compilati dal matematico svizzero-tedesco Leonhard Euler, dalla matematica francese \u00c9milie du Ch\u00e2telet e dai successivi trattati di Meccanica razionale e Astronomia.\nSulle cause di questa attrazione Newton (almeno nei suoi scritti) non si pronunci\u00f2. Egli adott\u00f2 la celebre frase \"Hypotheses non fingo\", con cui evidenziava l'intenzione di limitarsi a dare una spiegazione del fenomeno e la scelta di non formulare ipotesi sulle cause scatenanti.\nLa forma della legge di gravitazione universale non era nuova (era stata enunciata, per esempio, da Isma\u00ebl Boulliau nel 1645 e poi ripresa, tra gli altri, da Halley e Robert Hooke), ma Newton per primo dimostr\u00f2 come, attraverso la legge di gravitazione universale, si possano calcolare le orbite dei pianeti (o di qualsiasi altro corpo), scoprendo cos\u00ec che esse possono essere anche paraboliche e iperboliche e che dall'ipotesi della gravitazione possono essere derivate le leggi di Keplero. Successivamente spieg\u00f2 esaurientemente il moto delle comete.\nGrazie a questa teoria, descritta compiutamente nei \"Philosophiae naturalis principia mathematica\", il mondo veniva presentato come una sorta di enorme macchina, il cui comportamento poteva essere spiegato e in buona parte previsto in base a pochi principi teorici. La nozione di gravitazione universale, ossia di azione istantanea a distanza, incontr\u00f2 comunque una fortissima opposizione da parte di Leibniz e dei cartesiani, che vedevano in essa un elemento di forte sapore metafisico, essendo detti filosofi convinti che l'unico modo di un corpo per influire su un altro fosse quello del contatto diretto.\nNewton compie l'unificazione tra la fisica galileiana e l'astronomia di Keplero. Infatti lo scienziato inglese riconduce a un'unica causa la legge di gravitazione universale, le leggi di Keplero e quelle della caduta dei gravi. Questo risultato ha un'importanza cruciale in quanto Newton unifica i moti del cielo e della terra aprendo cos\u00ec la via a una moltitudine di applicazioni che sarebbero poi state sviluppate appieno da molti altri scienziati.\nCosmologia.\nLa descrizione newtoniana del sistema solare eredita le caratteristiche cinematiche di quella kepleriana (le tre leggi di Keplero) ma introduce, con la forza di gravitazione universale, la causa che spiega la dinamica planetaria. Il titolo del suo trattato non potrebbe essere pi\u00f9 appropriato: \"Principi matematici della filosofia naturale\". In esso non si cerca, come nel caso dell'\"astronomia matematica\" medievale, di trovare modelli matematici \"ad hoc\" per i fenomeni fisici. Al contrario, il formalismo matematico della teoria fisica dispiega qui tutta la sua potenza: \u00abnon si limita a fotografare l'esistente, ma formula e dischiude proposte di senso.\u00bb Se le capacit\u00e0 descrittive della teoria della gravitazione universale appaiono sorprendenti, le sue potenzialit\u00e0 predittive hanno quasi dell'incredibile, e verranno usate dai fisici e dagli astronomi del '700 e dell'800 per formulare le teorie \npre-relativistiche sulla natura e la struttura dell'universo.\nNella concezione newtoniana dell'universo, resta difficile separare le sue idee religiose da quelle scientifiche.\nNewton sosteneva la semplicit\u00e0, uniformit\u00e0 e infinitezza dell'universo, creato da un Dio trascendente, onnipotente ed eterno. Accortosi del fatto che, a causa dell'influenza degli altri pianeti, le orbite di ciascun pianeta non sono perfettamente ellittiche e non si richiudono su se stesse dopo una rivoluzione, Newton sostenne che Dio manda periodicamente i propri angeli a spostare i pianeti quanto basta per rimetterli su un'orbita perfettamente ellittica.\nVedeva anche, nella complessit\u00e0 dei moti planetari, una prova dell'esistenza di Dio:\nCirca le dimensioni dell'universo, la convinzione di Henry More, filosofo britannico appartenente alla scuola platonica di Cambridge, sull'infinitezza dell'universo potrebbe avere influenzato Newton, che a riguardo aveva una risposta precisa e circostanziata. Nel preparare una serie di conferenze sul tema \"Una confutazione dell'ateismo dalle origini e struttura del mondo\" (Londra, 1692), il reverendo Richard Bentley interpell\u00f2 Newton, per essere certo di dare una descrizione accurata dell'universo newtoniano. Nello scambio epistolare intercorso, Bentley sollev\u00f2 importanti questioni cosmologiche (tra le quali una oggi nota come paradosso di Olbers), ad alcune delle quali Newton dette risposte ancora pi\u00f9 interessanti. In particolare, Bentley domand\u00f2 come fosse possibile che le stelle non collassassero le une sulle altre, visto che la forza gravitazionale \u00e8 sempre attrattiva. Newton rispose che, essendo l'universo \"infinito\" per volere della divina Provvidenza, ogni stella \u00e8 circondata in modo omogeneo ed isotropo da infinite altre, le cui forze si annullano reciprocamente. Questa caratteristica si realizza solo con un numero infinito di astri; se vi fosse invece un numero finito di corpi celesti, accadrebbe quanto ipotizzato dal reverendo Bentley.\nOttica.\nNewton studi\u00f2 la dispersione ottica di un raggio di luce bianca che attraversa un prisma di vetro e si scompone nei vari colori. Si accorse per primo che cambiando la direzione dei raggi colorati con una lente, in modo che convergessero in un secondo prisma, si riotteneva la luce bianca. Invece isolando un raggio colorato e facendolo passare per un prisma esso rimaneva invariato. Newton concluse che la luce bianca era formata dalla combinazione di vari colori. Gli studi sulla natura della luce portarono Newton a capovolgere la teoria di Hooke, secondo il quale i colori derivavano dalla rifrazione sui diversi materiali. Newton afferm\u00f2 invece che il colore non \u00e8 una qualit\u00e0 dei corpi bens\u00ec della luce stessa. Dopo alcuni dubbi iniziali, egli divenne un convinto sostenitore della teoria corpuscolare della luce. In base a tale concezione, la luce \u00e8 costituita da microscopiche particelle che vengono lanciate dalla sorgente in tutte le direzioni e con velocit\u00e0 elevatissima. Le ricerche di Newton sulla luce sono raccolte in tre libri chiamati \"Opticks\". In essi vengono descritte le leggi dell'ottica geometrica e i fenomeni della riflessione e della rifrazione. Vi si afferma anche che a ciascun colore corrisponde un diverso indice di rifrazione e che la luce bianca del Sole pu\u00f2 essere scomposta, mediante prismi, nei sette colori dello spettro che la compongono.\nNewton analizz\u00f2 anche quelli che oggi sono detti anelli di Newton (descritti anche da Robert Hooke nella sua \"Micrographia\" del 1664) e concluse che gli aloni colorati che si vedevano nei telescopi di allora fossero dovuti alla rifrazione della luce bianca (fenomeno chiamato aberrazione cromatica). Per ovviare a questo problema Newton costru\u00ec un telescopio riflettore che usa un grande specchio concavo per far convergere i raggi luminosi in un altro specchietto pi\u00f9 piccolo inclinato di 45\u00b0 cos\u00ec che esso li diriga nell'oculare. Per via dello specchio concavo l'immagine dell'oggetto \u00e8 notevolmente ingrandita senza la bench\u00e9 minima aberrazione cromatica. Newton stesso costru\u00ec degli esemplari di questo telescopio che risultarono pi\u00f9 piccoli e potenti degli altri telescopi di allora.\nPi\u00f9 complesse furono le teorie che azzard\u00f2 per spiegare i fenomeni luminosi secondo le quali nello spazio era diffusa una sostanza \"finissima\" chiamata etere. Secondo Newton la luce avrebbe riscaldato l'etere facendolo vibrare mentre esso avrebbe rifratto la luce. Newton aggiungeva che la luce avrebbe subito accelerazioni e decelerazioni per via delle variazioni di densit\u00e0 di questo mezzo. Tra l'altro alle variazioni di densit\u00e0 di questo presunto etere Newton, (pur non assumendo nessuna posizione pubblica) attribuiva la gravit\u00e0, pur non essendo molto sicuro di questa supposizione.\nIn questa teoria la luce appariva come formata da corpuscoli. Dopo che vari esperimenti ne accertarono la natura ondulatoria, le sue ipotesi furono abbandonate e si preferirono quelle di Hooke e Huygens. Oggi tuttavia la meccanica quantistica parla di dualismo onda-particella, anche se il modello di fotone accettato dalla scienza moderna si discosta notevolmente dal modello corpuscolare di Newton.\nIl metodo scientifico.\nIl metodo newtoniano, fondamentale nell'evoluzione delle sue scoperte scientifiche, consisteva, secondo il pensatore, in due parti fondamentali, ovvero un procedimento analitico, che procede dagli effetti alle cause, a cui succede un procedimento sintetico, che consiste nell'assumere le cause generali individuate come ragione dei fenomeni che ne derivano.\nA questi due procedimenti Newton applica quattro regole fondamentali, da lui cos\u00ec definite:\nQuesta ultima regola pu\u00f2 essere ricollegata alla celebre affermazione di Newton, \u00ab\"Hypotheses non fingo\"\u00bb, in base alla quale il filosofo si ripromette di rifiutare qualsiasi spiegazione della natura che prescinda da una solida verifica sperimentale; non fingo ipotesi significa perci\u00f2 l'impegno a non assumere alcuna ipotesi che non sia stata indotta da una rigida concatenazione di esperimenti e ragionamenti basati sulla relazione di causa e effetto. Ne restano perci\u00f2 escluse tutte quelle \"finte\" ipotesi scientifiche sui fenomeni, proclamate, fino a quel momento, dalla metafisica.\nAltri interessi culturali.\nDei 1.763 volumi presenti nella biblioteca personale di Newton alla sua morte, 477 (27%) riguardano la teologia, 169 (9,6%) l'alchimia, 126 (7,1%) la matematica, 52 (2,9%) la fisica e 33 (1,9%) l'astronomia. Da tali numeri si deduce che gli interessi culturali di Newton si fossero concentrati, almeno nell'ultima parte della sua vita, su temi teologici ed alchemici. La gran mole di suoi scritti inediti, messi all'asta dagli eredi nel 1939, ha confermato il preminente interesse di Newton per tali argomenti.\nScritti alchemici.\nNewton cominci\u00f2 a interessarsi di alchimia studiando gli scritti di Robert Boyle. Un altro dei punti di riferimento per la riflessione alchemica di Newton fu l'alchimista americano George Starkey, la cui opera principale, l\"Introitus\", fu studiata da Newton nella sua traduzione inglese del 1669, intitolata \"Secrets Reveal'd\". Anche il circolo dei \"Chemical philosophers\", guidato da Samuel Hartlib e dallo stesso Starkey furono un catalizzatore della curiosit\u00e0 di Newton verso l'alchimia.\nNewton dedic\u00f2 molto tempo e molto energie all'alchimia: in un'epoca in cui i principi della chimica non erano ancora chiari, cercava d'indagare la natura delle sostanze rifacendosi a tradizioni ermetiche ed effettuando esperimenti mirati a verificare ipotesi successivamente rivelatesi prive di fondamento scientifico. John Maynard Keynes, che acquis\u00ec molti degli scritti di Newton sull'alchimia, scrisse che \u00abNewton non fu il primo dell'et\u00e0 della ragione: fu l'ultimo dei maghi\u00bb.\nL'interesse di Newton per l'alchimia non pu\u00f2 essere isolato dai suoi contributi alla scienza moderna: se non avesse creduto nell'idea occulta dell'azione a distanza, attraverso il vuoto, probabilmente non avrebbe sviluppato la sua teoria sulla gravit\u00e0. Da un manoscritto lasciato inedito sappiamo che egli non considerava l'alchimia come una forma di sapere diversa dalle scienze esatte. In tale ambito, era sua intenzione dedicarsi allo studio dei processi di crescita dei vegetali per indagare lo \"spirito vegetativo\" che, secondo le teorie alchemiche, sta alla base della crescita.\nLo scienziato trascorreva il settembre di ogni anno immerso nelle pratiche alchemiche, nelle quali si faceva ampio uso di mercurio. I suoi esaurimenti nervosi ed eccentricit\u00e0 caratteriali furono in seguito attribuiti ai sintomi psichici e neurologici dell'avvelenamento da mercurio o, in alternativa, a un disturbo bipolare.\nL'apice della riflessione alchemica di Newton venne raggiunto con il saggio intitolato \"Praxis\", scritto nel 1693. Il trattato \u00e8 suddiviso in una prima parte teorica di esplorazione della simbologia alchemica, seguito da una sezione dedicata all'attivit\u00e0 pratica dell'alchimia. Quest'ultima parte d\u00e0 il nome all'intero saggio. \"Praxis\" non venne mai pubblicato in vita, e dopo la sua composizione il coinvolgimento di Newton nell'alchimia and\u00f2 scemando.\nScritti di esegesi biblica e anti-trinitari.\nNewton si interess\u00f2 molto anche di religione. Un'analisi di tutti gli scritti di Newton rivela che di circa 3.600.000 parole solo 1.000.000 furono dedicate alle scienze, mentre circa 1.400.000 furono dedicate a soggetti religiosi.\nNewton credeva in un Dio trascendente, creatore dell'universo e autore dei testi biblici. Tuttavia le sue segrete convinzioni teologiche erano eterodosse (ereticali sia secondo la dottrina della Chiesa cattolica, sia per quella anglicana), ed assai simili a quelle del socinianesimo di Fausto Sozzini. Sosteneva, ad esempio, la mortalit\u00e0 non solo del corpo ma anche dell'anima (mortalismo). Credeva inoltre che solo per un ristretto numero di eletti (144.000, secondo l'Apocalisse) vi sarebbe stata la risurrezione, sia del corpo come dell'anima, nel giorno del Giudizio universale.\nNegli anni sessanta del XVII secolo Newton scrisse numerosi opuscoli religiosi sulla interpretazione letterale della Bibbia. Pensava che in vari punti i testi sacri fossero stati forzati e falsificati e si sforz\u00f2 di ritrovarne il significato originale. In particolare, arriv\u00f2 alla conclusione che il dogma trinitario fosse un'invenzione \nposteriore. Un manoscritto che egli invi\u00f2 a John Locke nel quale metteva in discussione l'esistenza della Trinit\u00e0 non fu mai pubblicato.\nIn \"An Historical Account of Two Notable Corruptions of Scripture\", pubblicata la prima volta nel 1754, ventisette anni dopo la sua morte, prese in esame tutte le prove testuali ottenibili da fonti antiche su due passi delle Scritture (Giovanni 5:7 e Timoteo 3:16) per dimostrare l'inesistenza della dottrina trinitaria nei testi sacri. \nA conclusione della sua analisi scriveva:\nNewton, basando le proprie convinzioni religiose su un rigoroso monoteismo antitrinitario, si dimostra estremamente scettico nei confronti sia della Chiesa cattolica, sia di quella anglicana.\nNel maggio 1687 si oppose ai provvedimenti filo-cattolici di Giacomo II, che voleva imporre all'Universit\u00e0 di Cambridge la nomina di Alban Francis, monaco benedettino.\nScritti sulla cronologia biblica e l'escatologia.\nNel \"Trattato sull'Apocalisse\" Newton applica un metodo ermeneutico simile al metodo scientifico dei \"Principia\", deducendo assiomi e regole uniformi per decidere l'interpretazione migliore e pi\u00f9 fedele alla lettera del testo. Vorrebbe ottenere con le Sacre scritture lo stesso grado di evidenza e certezza che i \"Principia\" raggiungono nella scelta della migliore interpretazione di un dato sperimentale. Nel trattato sostiene che l'oscurit\u00e0 e impenetrabilit\u00e0 dei testi sacri \u00e8 nei piani di Dio che, all'approssimarsi dell'ultimo giorno, suggerir\u00e0 a qualche credente quella verit\u00e0 storica rimasta ignota per secoli anche alle persone dotte che hanno tentato d'interpretarla:\nIn un manoscritto del 1704, nel quale descrive i suoi tentativi di estrarre informazioni dalla \"Bibbia\", stim\u00f2 che la fine del mondo sarebbe avvenuta nell'anno 2060.\nBasandosi sulla profezia di Daniele, Newton calcola che la seconda venuta di Cristo avverr\u00e0 1.260 anni (in Daniele 7:25, 1.260 giorni equivale a 1.260 anni, interpretazione condivisa da vari esegeti; anche in Apocalisse 11.3 il ministero dei due profeti dura 1.260 giorni) dopo l'incoronazione di Carlo Magno nell'800, vale a dire nel 2060.\nI suoi lavori pi\u00f9 tardi \u2013 \"The Chronology of Ancient Kingdoms Amended\" (1728) e \"Observations Upon the Prophecies of Daniel and the Apocalypse of St. John\" (1733) \u2013 furono pubblicati dopo la sua morte. \nNewton riteneva che le sue ricerche pi\u00f9 impegnative fossero quelle dedicate agli studi della cronologia antica: il suo metodo, del tutto originale, si basava sull'uso della precessione degli equinozi per la datazione di eventi storici.\nInfluenza sui posteri.\nLe idee di Newton ebbero una rapida diffusione in Inghilterra anche grazie a persone come Edmund Halley. Cos\u00ec non fu per il continente europeo, nel quale ebbero diffusione pi\u00f9 lenta.\nSoprattutto in Francia, rimase a lungo diffusa la teoria cartesiana dei vortici che, rispetto a quella di Newton, aveva il vantaggio di essere comprensibile intuitivamente e senza l'uso della matematica. Inoltre la gravit\u00e0 era giudicata dai cartesiani come una forza occulta. Voltaire, nelle \"Lettere filosofiche\" (1733) e negli \"Elementi della filosofia di Newton\" (1738), si dimostr\u00f2 un difensore di Newton; il successo di questi scritti contribu\u00ec non poco all'accettazione delle teorie newtoniane in Francia. Nel 1737 Francesco Algarotti pubblic\u00f2 \"Il newtonianesimo per le dame\", prima opera divulgativa delle teorie di Newton.\nL'esperimento decisivo venne compiuto nel 1736. Dato che le teorie newtoniane prevedevano che la Terra fosse schiacciata ai poli mentre quelle cartesiane prevedevano che fosse allungata, nel 1735 partirono due spedizioni per verificare la forma effettiva della Terra, una diretta in Per\u00f9 e l'altra in Scandinavia. Il risultato dell'esperimento fu inequivocabile: la Terra \u00e8 schiacciata ai poli come Newton aveva previsto. Poco dopo altri risultati sperimentali (come l'apparizione della cometa di Halley nel 1759, prevista da Halley in base alle teorie newtoniane) confermarono la teoria newtoniana, facendo definitivamente cadere quella cartesiana.\nLa meccanica celeste divenne in seguito, grazie ai lavori di Eulero, D'Alambert, Joseph-Louis Lagrange e Laplace, straordinariamente precisa. Nel 1846, grazie ai calcoli di John Couch Adams e Urbain Le Verrier, l'astronomo Johann Galle riusc\u00ec a scoprire il pianeta Nettuno.\nNell'immaginario popolare Newton divenne l'eroe intellettuale per eccellenza, colui che aveva ricondotto la Natura a puri principi razionali abbandonando cause occulte. Concezione questa sbagliata in quanto Newton fu anche un alchimista, ma che ebbe vasta importanza. Il filosofo tedesco Immanuel Kant fu influenzato dalla visione newtoniana del mondo. L'ammirazione per Newton \u00e8 ben testimoniata dai vari omaggi che molti artisti gli fecero: il poemetto di Alexander Pope e il suo epitaffio, il quadro di William Blake che lo rappresenta come divino geometra e il progetto utopistico di \u00c9tienne-Louis Boull\u00e9e del suo cenotafio (1784). Quest'ultimo ebbe a dire \u00abO Newton, come con la vastit\u00e0 della tua sapienza e la sublimit\u00e0 del tuo genio hai determinato la forma della terra, cos\u00ec ho concepito l'idea di racchiuderti nella tua stessa scoperta.\u00bb\nA Newton sono stati intitolati un cratere sulla Luna e uno su Marte.\nNel XX secolo, la concezione newtoniana dello spazio e del tempo \u00e8 stata superata. Nella teoria della relativit\u00e0 di Albert Einstein lo spazio e il tempo assoluti non esistono, sostituiti dallo spazio-tempo. Ci\u00f2 comporta dei cambiamenti nelle leggi del moto e della meccanica che, per velocit\u00e0 molto inferiori alla velocit\u00e0 della luce nel vuoto (c = ), sono tuttavia praticamente impercettibili.\nOpere.\nScritti postumi.\nI manoscritti segreti di Newton, di carattere teologico e iniziatico (\"in primis\" il \"Trattato sull'Apocalisse\"), vennero messi all'asta (Sotheby's) nel 1939 dai suoi eredi. L'economista inglese John Maynard Keynes ne acquist\u00f2 una buona met\u00e0, che lasci\u00f2 al King's College di Cambridge. L'altra parte venne acquistata dall'orientalista ebreo Abraham Salomon Ezekiel Yahuda, e donata in seguito allo Stato d'Israele, che a sua volta li affid\u00f2 alla Biblioteca Nazionale di Gerusalemme.\nTutti i manoscritti noti di Newton sull'alchimia sono in corso di pubblicazione dal 2004 sul sito \"The Chymistry of Isaac Newton\" (un progetto dell'Indiana University). William R. Newman ha esposto i risultati delle ricerche nel suo libro \"Newton the Alchemist Science, Enigma, and the Quest for Nature's \"Secret Fire\"\"."}
{"id": "8935", "revid": "84184", "url": "https://it.wikipedia.org/wiki?curid=8935", "title": "Massa", "text": ""}
{"id": "8938", "revid": "483325", "url": "https://it.wikipedia.org/wiki?curid=8938", "title": "Newton (unit\u00e0 di misura)", "text": "Il newton (simbolo: N) \u00e8 l'unit\u00e0 di misura della forza; fa parte delle unit\u00e0 di misura derivate del Sistema internazionale di unit\u00e0 di misura (SI). Viene definita come la quantit\u00e0 di forza necessaria per imprimere a un chilogrammo di massa un'accelerazione di un metro al secondo quadrato.\nPrende il nome da Isaac Newton come riconoscimento per il suo lavoro nella meccanica classica.\nLe sue dimensioni in termini di unit\u00e0 base SI sono:\n\u00c8 inoltre l'unit\u00e0 di misura della forza-peso, in quanto il peso \u00e8 la forza che agisce tra due corpi a causa della gravit\u00e0. Una massa di un chilogrammo, in prossimit\u00e0 della superficie terrestre, subisce una forza peso di circa 9,81 newton, anche se questo valore varia per pochi decimi di punto percentuale nei vari punti della superficie terrestre. Per contro, su un corpo con una massa di 102 grammi la terra esercita una forza all'incirca di un newton. .\nQuindi, mentre nella lingua di tutti i giorni e nel linguaggio commerciale l termini \"peso\" e \"massa\" sono intercambiabili (\u00abpeso \u00bb equivale a \u00abho una massa di \u00bb), nel linguaggio tecnico non si devono confondere questi due concetti, dato che il primo \u00e8 espresso in newton (essendo una forza), mentre la seconda \u00e8 espressa in chilogrammi, perci\u00f2 \u00abho una massa di \u00bb significa \u00abesercito sul pianeta una forza di \u00bb.\nCome tutte le unit\u00e0 di misura del Sistema Internazionale i multipli e i sottomultipli del newton sono definiti secondo le potenze di 10."}
{"id": "8943", "revid": "767487", "url": "https://it.wikipedia.org/wiki?curid=8943", "title": "Taxaceae", "text": "Le Tassacee o Taxacee (Taxaceae, Gray 1821) \u00e8 una famiglia di Gimnosperme diffuse prevalentemente nell'emisfero settentrionale di cui fanno parte alberi a lenta crescita; solitamente longevi, di legno elastico ma resistente, questi alberi hanno parti verdi molto spesso contenenti sostanze venefiche.\nDescrizione.\nQuesta famiglia ha caratteristici microsporofilli peltati, recanti 2-8 androsporangi.\nGli ovuli sono terminali, solitari, portati all'apice di rami fertili.\nIl frutto, costituito da un solo seme ricoperto da uno arillo zuccherino, sembra all'apparenza una bacca; invece la sua forma \u00e8 conica ma solo leggermente mutata. Le foglie sono di colore verde cupo in superficie e chiaro nella parte sottostante ed hanno una struttura ad ago appiattito, aciculate, sono prive di canali resiniferi (tranne che in \"Torreya\"). Il picciolo \u00e8 in parte della sua lunghezza saldato al ramo. Il frutto contrariamente alle altre parti della pianta \u00e8 commestibile.\nSono piante dioiche, e i semi maturano in circa un anno.\nL'involucro del frutto deriva dai tegumenti dell'ovulo che si accrescono. A maturit\u00e0 assume spesso un colore acceso in modo da attirare gli uccelli che sono i principali disseminatori.\nIl legno \u00e8 caratterizzato da raggi omogenei privi di tracheidi trasversarli, mentre le tracheidi verticali sono provviste di ispessimenti spiralati (tranne che in \"Austrotaxus\")\nDistribuzione.\nLe Taxacee sono quasi esclusive dell'emisfero boreale; solo due specie oltrepassano l'Equatore (\"Austrotaxus spicata\" della Nuova Caledonia e \"Taxus sumatrana\" in Indonesia).\nIl massimo centro di diversificazione di questa famiglia si trova in Asia orientale e meridionale. In Africa \u00e8 presente solo \"Taxus baccata\" (limitata al Nordafrica).\nClassificazione.\nIn passato le Taxacee erano considerate come un gruppo distinto dalle altre conifere nell'ordine Taxales ma attualmente sono incluse, insieme a tutte le altre nell'ordine Pinales.\nLe analisi del DNA hanno dimostrato infatti che tutto l'ordine \u00e8 un gruppo monofiletico, una conclusione supportata anche dagli studi sulla micromorfologia.\nQuesta famiglia comprende 3-5 generi (v.discussione sotto): \"Taxus\" (8 specie), \"Austrotaxus\" (1 specie), \"Pseudotaxus\" (1 specie), \"Torreya\" (6 specie), \"Amentotaxus\" (6 specie).\nLe Taxacee sono strettamente imparentate con le Cefalotaxacee (che prendono nome dal genere \"Cephalotaxus\"), tanto che qualche autore le considera come un'unica famiglia (comprendente, in quest'accezione, 6 generi e circa 30 specie). Le differenze tra le due famiglie stanno soprattutto nella forma e nella maturazione del seme.\nLa controversia riguarda principalmente i generi \"Amentotaxus\" e \"Torreya\", che alcuni studiosi attribuiscono (entrambi o solo \"Amentotaxus\") alle Cefalotaxacee, mentre altri (p.es. Catalogue of Life ) li inseriscono nelle Taxacee.\nUn piccolo gruppo di botanici separa il genere \"Austrotaxus\" in una famiglia a s\u00e9, Austrotaxaceae, suggerendo una maggiore affinit\u00e0 con le Podocarpaceae, ma questa ipotesi non \u00e8 sostenuta da evidenti prove genetiche.\nUsi.\n\"Taxus\" e \"Torreya\" vengono utilizzati come ornamentali, per usarne il legno o per estrarne dei principi attivi."}
{"id": "8946", "revid": "89688", "url": "https://it.wikipedia.org/wiki?curid=8946", "title": "Semenzaio", "text": "Un semenzaio \u00e8\u3000un vivaio protetto dove vengono fatti sviluppare i semi di tutti i tipi di piante per orticoltura o giardinaggio. A differenza della serra, il semenzaio \u00e8 riscaldato naturalmente dalla luce solare. Pu\u00f2 essere composto da un piccolo pezzo di terreno, una cassetta o un vaso dove si mettono a dimora i semi; una volta che i semi sono diventati piantine, queste verranno successivamente trapiantati e coltivati in terra o in serra.\nI semenzai possono essere di diversa forma a seconda dell'esigenza e a seconda della coltivazione e possono venire realizzati in qualsiasi periodo dell'anno, collocati in piena terra oppure in cassette mobili.\nDescrizione.\nTutti i semenzai devono essere provvisti di un telaio a cui verranno sovrapposte lastre di vetro, stoffa, stuoini o altro materiale che verr\u00e0 poi posto come coperchio in modo da evitare i danni che potrebbero essere causati da cambi di temperatura, di clima o dai raggi diretti del sole.\nIl terriccio usato per i semenzai deve essere privo di parassiti e di eventuali spore del terreno; si utilizzer\u00e0 perci\u00f2 una terra disinfestata e concimata con fertilizzanti organici e minerali, quindi setacciata e unita a una parte di sabbia, in modo da favorire un buon drenaggio. I semi vanno sparsi sul terriccio e ricoperti con altra terra, sempre ben setacciata; l'innaffiamento va eseguito a pioggia per evitare che i semi vengano dispersi o fuoriescano dal terreno. Quando questi si trasformeranno in piantine si provveder\u00e0 al trapianto in piena terra.\nI semenzai in terra sono sia primaverili che autunnali. Quelli primaverili hanno una superficie sopraelevata in modo da permettere lo scolo dell'acqua durante le piogge; quelli autunnali sono invece incassati nel terreno per proteggerli dai repentini cali di temperatura e mantenere il calore dei raggi del sole.\nUn altro tipo di semenzaio \u00e8 quello detto a \"caldina\": viene realizzato direttamente a terra ponendo una superficie protettiva inclinata a ridosso di un muro; in questo modo i raggi del sole producono un maggiore riscaldamento del terreno che permette una buona germinazione dei semi. Questo tipo di semenzaio \u00e8 molto usato negli orti.\nPer colture di tipo familiare si pu\u00f2 usare un vaso oppure una cassetta di legno usando sempre terreno sterilizzato e ricoprendo i semi con terra e sabbia; anche le cassette o i vasi vanno coperti per garantire una buona protezione ai semi. Alla germogliazione, se le piantine saranno troppo fitte, si dovr\u00e0 provvedere alla diradazione in modo da garantire una buona crescita."}
{"id": "8947", "revid": "438678", "url": "https://it.wikipedia.org/wiki?curid=8947", "title": "Questore", "text": ""}
{"id": "8948", "revid": "916580", "url": "https://it.wikipedia.org/wiki?curid=8948", "title": "Cavaliere (disambigua)", "text": ""}
{"id": "8949", "revid": "188116", "url": "https://it.wikipedia.org/wiki?curid=8949", "title": "Magistrato", "text": "Un magistrato (dal latino \"magistratus\") \u00e8 il titolare di un ufficio pubblico (in latino \"magisterium\"). Pi\u00f9 specificamente, il termine designa funzionari investiti delle funzioni di giudice e, in certi ordinamenti, di pubblico ministero.\nOrigine e usi del termine.\nCon riferimento ad ordinamenti del passato, il termine magistrato viene utilizzato per designare la persona titolare di un ufficio pubblico, per lo pi\u00f9 elettivo e di durata limitata nel tempo. Il termine in passato veniva utilizzato anche per designare l'ufficio stesso, monocratico o collegiale, per il quale oggi si tende a preferire il termine \"magistratura\" (un residuo di questo secondo uso del termine lo si trova ancora nella denominazione di alcuni organi dell'ordinamento italiano, ad esempio il Magistrato del Po, esistito fino al 2002, o il Magistrato alle acque).\nIl termine risale al diritto romano (\"magistratus\" \u00e8 connesso al verbo \"magisterare\", 'governare', riconducibile a sua volta a \"magister\", 'maestro, capo' e, in ultima analisi, a \"magis\", 'pi\u00f9', in contrapposizione a \"minister\", 'servitore', da \"minus\", 'meno') ma \u00e8 correntemente utilizzato anche per riferirsi a figure della polis greca analoghe ai magistrati della \"civitas\" romana. Ha mantenuto il significato che si \u00e8 detto anche nel medioevo e nell'et\u00e0 moderna, mentre, con riferimento agli ordinamenti contemporanei, ha assunto un significato pi\u00f9 ristretto, designando solamente i titolari di uffici giurisdizionali; invece, per designare genericamente i titolari di uffici pubblici si preferisce il termine \"funzionario\" sebbene sporadicamente venga ancora utilizzato anche il termine magistrato (ad esempio quando si dice che \"il Presidente della Repubblica \u00e8 il primo magistrato dello Stato\").\nLa figura negli stati contemporanei.\nL'attuale accezione del termine presenta una significativa differenza tra gli ordinamenti di \"civil law\" e quelli di \"common law\". \nNegli ordinamenti di \"civil law\", tra i quali quello italiano, i \"magistrati\" sono funzionari appartenenti ad un particolare ordine, la \"magistratura\", ai quali sono affidate funzioni di giudice e, in certi ordinamenti, di pubblico ministero, nonch\u00e9 eventualmente talune funzioni amministrative correlate all'amministrazione della giustizia (normalmente nell'ambito del ministero della giustizia o del corrispondente dicastero). I magistrati sono, di regola, funzionari burocratici appartenenti ad una carriera separata rispetto agli altri funzionari pubblici, nella quale entrano a seguito di pubblico concorso, aperto a coloro che hanno una formazione giuridica a livello universitario (o, in alcuni paesi, post-universitario); godono di una serie di garanzie, pi\u00f9 accentuate rispetto a quelle degli altri pubblici funzionari, volte ad assicurare l'indipendenza del potere giudiziario. Possono anche esserci magistrati onorari, ai quali, per\u00f2, \u00e8 generalmente riservato un ruolo marginale. In certi paesi esiste anche un organo di autogoverno della magistratura, nel quale siedono membri eletti dai magistrati, sul modello del Consiglio superiore della magistratura previsto nella Costituzione italiana.\nNei paesi di \"common law\", dove all'ufficio di giudice e pubblico ministero si accede per nomina da parte di organi politici (il governo o, in qualche caso, il parlamento) o elezione popolare, non esiste una magistratura nel senso ora descritto. In questi paesi il termine magistrato (\"magistrate\") assume quindi un diverso significato, designando generalmente i giudici competenti per le cause di minore entit\u00e0 (ad esempio i giudici di pace)."}
{"id": "8950", "revid": "4239", "url": "https://it.wikipedia.org/wiki?curid=8950", "title": "9", "text": ""}
{"id": "8953", "revid": "125759915", "url": "https://it.wikipedia.org/wiki?curid=8953", "title": "Temperatura", "text": "La temperatura di un corpo pu\u00f2 essere definita come una misura dello stato di agitazione delle entit\u00e0 molecolari delle quali \u00e8 costituito. \u00c8 una propriet\u00e0 fisica intensiva rappresentata da una grandezza scalare.\nLa temperatura pu\u00f2 essere utilizzata per prevedere la direzione verso la quale avviene lo scambio termico tra due corpi. Infatti, la differenza di temperatura tra due sistemi che sono in contatto termico determina un flusso di calore in direzione del sistema meno caldo finch\u00e9 non sia raggiunto l'equilibrio termico.\nStoria.\nIl concetto di temperatura nasce come tentativo di quantificare le nozioni comuni di \"caldo\" e \"freddo\". In seguito, la comprensione via via maggiore dei fenomeni termici estende il concetto di temperatura e mette in luce il fatto che le percezioni termiche al tatto sono il risultato di una complessa serie di fattori (calore specifico, conducibilit\u00e0 termica, eccetera) che include la temperatura. Tuttavia, la corrispondenza tra le impressioni sensoriali e la temperatura \u00e8 approssimativa: infatti, in genere, al tatto, il materiale a temperatura pi\u00f9 alta appare pi\u00f9 caldo, anche se ci sono numerose eccezioni. Per esempio un oggetto d'argento viene percepito come pi\u00f9 freddo (o pi\u00f9 caldo) di un oggetto di plastica che si trovi alla stessa temperatura, se tale temperatura \u00e8 minore (o maggiore) della temperatura del corpo umano, e questo a causa della diversa conduttivit\u00e0 termica, che fa s\u00ec che siano diverse le velocit\u00e0 con cui viene sottratto calore dalla superficie della cute.\nCi\u00f2 \u00e8 dovuto al fatto che il nostro cervello percepisce la temperatura in corrispondenza delle terminazioni nervose, il che implica che a innescare la percezione di caldo/freddo \u00e8 la variazione di temperatura della parte del nostro corpo in contatto con il materiale, non la temperatura del materiale. Per tale motivo, l'argento \u00e8 recepito come \"pi\u00f9 caldo\" rispetto a un oggetto di plastica alla stessa temperatura se tale temperatura \u00e8 maggiore della temperatura del corpo umano, poich\u00e9 l'argento, essendo un ottimo conduttore termico, scambia calore pi\u00f9 velocemente rispetto alla plastica, scaldando la pelle pi\u00f9 velocemente. Per lo stesso motivo, l'argento \u00e8 recepito come \"pi\u00f9 freddo\" rispetto a un oggetto di plastica alla stessa temperatura se tale temperatura \u00e8 inferiore della temperatura del corpo umano.\nI primi tentativi di dare un numero alla sensazione di caldo o di freddo risalgono ai tempi di Galileo e dell'Accademia del Cimento. Il primo termometro ad alcool, di tipo moderno, viene attribuito tradizionalmente all'inventiva del granduca di Toscana Ferdinando II de' Medici. Ma si va affermando la convinzione che il termometro a liquido in capillare chiuso sia stato inventato da altri, molto prima. Il termometro a mercurio viene attribuito a Gabriel Fahrenheit, che nel 1714 introdusse una scala di temperature in uso ancor'oggi; un'altra, detta all'epoca della definizione scala centigrada, si deve a Anders Celsius nel 1742.\nLa relativa precocit\u00e0 delle misure di temperatura non implica che il concetto di temperatura fosse ben chiaro a quei tempi. La distinzione chiara fra calore e temperatura \u00e8 stata posta solo dopo la met\u00e0 del 1700, da Joseph Black. In ogni caso, il termometro consente di definire il concetto di equilibrio termico.\nDescrizione.\nLa temperatura \u00e8 la propriet\u00e0 fisica che registra il trasferimento di energia termica da un sistema a un altro.\nQuando due sistemi si trovano in equilibrio termico, non avviene nessun trasferimento di energia e si dice che sono alla stessa temperatura. Quando esiste una differenza di temperatura, il calore tende a muoversi dal sistema che viene detto a temperatura pi\u00f9 alta verso il sistema che diremo a temperatura pi\u00f9 bassa, fino al raggiungimento dell'equilibrio termico.\nIl trasferimento di calore pu\u00f2 avvenire per conduzione, convezione o irraggiamento.\nLe propriet\u00e0 formali della temperatura vengono studiate dalla termodinamica. La temperatura svolge un ruolo importante in quasi tutti i campi della scienza, in particolare in fisica, chimica, biologia.\nLa temperatura \"non \u00e8\" una misura della quantit\u00e0 di energia termica o calore di un sistema: non ha senso chiedersi quanto calore possieda un corpo; \u00e8, per\u00f2, a essa correlata. Pur con notevoli eccezioni, se a un sistema viene fornito calore, la sua temperatura aumenta, mentre, se gli viene sottratto calore, la sua temperatura diminuisce; in altre parole, un aumento di temperatura del sistema corrisponde a un assorbimento di calore da parte del sistema, mentre un abbassamento di temperatura del sistema corrisponde a una cessione di calore da parte del sistema.\nSu scala microscopica, nei casi pi\u00f9 semplici, la temperatura di un sistema \u00e8 legata in modo diretto al movimento casuale dei suoi atomi e delle sue molecole, cio\u00e8 un incremento di temperatura corrisponde a un incremento del movimento degli atomi. Per questo, la temperatura viene anche definita come l'indice dello \"stato di agitazione molecolare del sistema\" (inoltre l'entropia viene definita come \"lo stato di disordine molecolare\"). Ci sono casi in cui \u00e8 possibile fornire o sottrarre calore senza variazione della temperatura, poich\u00e9 il calore fornito o sottratto pu\u00f2 essere causa della variazione di qualche altra propriet\u00e0 termodinamica del sistema (pressione, volume, ecc.), oppure pu\u00f2 essere implicata in fenomeni di transizione di fase (come i passaggi di stato), descritti termodinamicamente in termini di calore latente. Analogamente, \u00e8 possibile aumentare o diminuire la temperatura di un sistema senza fornire o sottrarre calore.\nLa temperatura \u00e8 una grandezza fisica scalare ed \u00e8 \"intrinsecamente\" una propriet\u00e0 intensiva di un sistema. Essa, infatti, non dipende dalle dimensioni del sistema o dalla sua quantit\u00e0 di materia, ma \"non\" corrisponde alla \"densit\u00e0\" di nessuna propriet\u00e0 estensiva.\nMisurazione.\nSono stati sviluppati molti metodi per la misurazione della temperatura. La maggior parte di questi si basa sulla misurazione di una delle propriet\u00e0 fisiche di un dato materiale, che varia in funzione della temperatura.\nUno degli strumenti di misura pi\u00f9 comunemente utilizzati per la misurazione della temperatura \u00e8 il termometro a liquido. Esso consiste di un tubicino capillare di vetro riempito con mercurio o altro liquido. L'incremento di temperatura fa espandere il liquido e la temperatura viene determinata misurando il volume del fluido all'equilibrio. Questi termometri possono essere calibrati in modo che sia possibile leggere le temperature su una scala graduata, osservando il livello del fluido nel termometro.\nUn altro tipo di termometro \u00e8 il termometro a gas.\nAltri strumenti importanti per la misurazione della temperatura sono:\nI termometri che acquisiscono immagini nella banda dell'infrarosso sfruttano tecniche di termografia, basate sul fatto che ogni corpo emette radiazioni elettromagnetiche la cui intensit\u00e0 dipende dalla temperatura.\nNel misurare la temperatura di un materiale, occorre accertarsi che lo strumento di misura sia alla stessa temperatura del materiale.\nIn certe condizioni, il calore dello strumento pu\u00f2 introdurre una variazione della temperatura: la misura rilevata risulta quindi differente dalla temperatura del sistema. In questi casi, la temperatura misurata varia non solo con la temperatura del sistema, ma anche con le propriet\u00e0 di trasferimento di calore del sistema. Per esempio, in presenza di un forte vento, a parit\u00e0 di temperatura esterna, si ha un abbassamento della temperatura corporea, dovuto al fatto che l'aria accelera i processi evaporativi dell'epidermide. La temperatura dell'aria misurata con un termometro avvolto in una garza umida prende il nome di temperatura di bulbo umido. Essa \u00e8 influenzata dall'umidit\u00e0 relativa del flusso: con il diminuire di questo valore, una quota crescente di calore dell'acqua all'interno della garza viene assorbito dalla porzione di acqua che evapora. Ci\u00f2 causa l'abbassamento di temperatura dell'acqua rimanente. Succede di conseguenza che la temperatura di bulbo umido, in generale, risulti inferiore alla corrispondente temperatura misurata a bulbo secco (o asciutto). In questo modo, \u00e8 possibile determinare con buona approssimazione l'umidit\u00e0 relativa di una massa d'aria conoscendo le due temperature.\nNello specifico, il sudore si porta sulla superficie corporea da cui tender\u00e0 a evaporare assorbendo calore latente di vaporizzazione: questo assorbimento di calore dovuto al passaggio di stato dell'acqua (sudore che evapora) comporta un abbassamento della temperatura corporea quale conseguenza del fatto che il calore viene prelevato dall'organismo; ora: essendo l'evaporazione un processo diffusivo, esso viene accelerato in rapporto al gradiente di concentrazione del vapore in aria.\nSe ci troviamo in presenza di vento, il gradiente di concentrazione del vapore in prossimit\u00e0 dell'interfaccia pelle/aria verr\u00e0 mantenuto basso grazie alla continua diluizione del fluido (aria).\nIn pratica, l'aria contiene una certa quantit\u00e0 di vapore, detta umidit\u00e0 relativa, che \u00e8 frazione della quantit\u00e0 massima di vapore contenibile (si veda la pressione di vapore a saturazione), che \u00e8 a sua volta funzione esclusiva della temperatura; il sudore, evaporando, tender\u00e0 ad aumentare la concentrazione di vapore nell'aria attigua alla superficie da cui sta evaporando (interfaccia pelle/aria). \nSe non vi fosse movimento d'aria, il vapore tenderebbe a diffondersi pian piano dalla zona a pi\u00f9 alta concentrazione (prossimit\u00e0 del corpo) alla zona a concentrazione pi\u00f9 bassa (resto dell'ambiente circostante), con una velocit\u00e0 che diminuirebbe man mano che la concentrazione di vapore nell'aria aumenta (in concomitanza con la diminuzione progressiva del gradiente di concentrazione), il tutto seguendo una legge di diffusione (leggi di Fick). \nIn questo caso, il processo avverrebbe con una velocit\u00e0 contenuta. \nNel caso, invece, in cui fosse presente del vento, questo andrebbe a diluire l'aria carica di vapore in prossimit\u00e0 della superficie cutanea con dell'aria a tenore di vapore pi\u00f9 basso (quella dell'ambiente circostante), andando cos\u00ec a ristabilire il precedente gradiente di concentrazione accelerando il tal modo l'evaporazione.\nUn'evaporazione accelerata aumenta la velocit\u00e0 di cessione di calore latente di evaporazione con conseguente abbassamento della temperatura. Ecco perch\u00e9 un corpo bagnato cede calore pi\u00f9 velocemente di uno asciutto, da cui il concetto di temperatura di bulbo umido.\nEquilibrio termico e misura della temperatura con il termometro.\nDue corpi A e B si dicono in equilibrio termico quando hanno la medesima temperatura, misurata con l'aiuto di un terzo corpo, il termometro C. Quando formula_1 e formula_2 si afferma che formula_3 e quindi A e B sono in equilibrio.\nSi tratta dell'applicazione alla fisica di uno dei principi fondamentali della logica, il principio della transitivit\u00e0 dell'uguaglianza, per questo alcuni chiamano l'affermazione sopraddetta \"principio zero della termodinamica\".\nUnit\u00e0 di misura.\nLa temperatura non costituisce una vera e propria grandezza fisica. La propriet\u00e0 fisica che il concetto di temperatura intende quantificare pu\u00f2 essere ricondotta essenzialmente a una relazione d'ordine fra i sistemi termodinamici rispetto al verso in cui fluirebbe il calore se fossero messi a contatto. Per questo, alla scelta, necessariamente arbitraria, di un'unit\u00e0 di misura per una grandezza fisica, corrisponde, nel caso della temperatura, la scelta, anch'essa necessariamente arbitraria, di una \"scala di misurazione\".\nL'arbitrariet\u00e0 in questo caso \u00e8 maggiore rispetto a quello dell'unit\u00e0 di misura per grandezza fisica: in quest'ultimo, la relazione di trasformazione fra un'unit\u00e0 di misura e un'altra pu\u00f2 essere solo proporzionale (il rapporto fra le due unit\u00e0 di misura considerate). Nel caso della temperatura, invece, una qualsiasi trasformazione monot\u00f2na di una particolare scala termometrica scelta preserverebbe comunque la relazione d'ordine e dunque quella cos\u00ec ottenuta costituirebbe un'alternativa del tutto legittima al problema di quantificare la temperatura. Ecco perch\u00e9, per esempio, le scale termometriche di Celsius, di Kelvin e di Fahrenheit hanno fra di loro relazioni che includono costanti additive (dunque non sono proporzionali).\nScale termodinamiche relative.\nLe prime unit\u00e0 di temperatura, dell'inizio del '700, sono di derivazione completamente empirica poich\u00e9 si riferiscono tutte alla transizione di stato di una sostanza in condizioni ambiente. Sono anteriori anche al pieno sviluppo della termodinamica classica. Per citarne alcune, appartengono a questa categoria le scale R\u00f8mer (1701), Newton (attorno al 1700), R\u00e9aumur (1731), Fahrenheit (1724), Delisle o de Lisle (1738), Celsius (1742). Tutte le unit\u00e0 di misura di queste scale venivano e sono tuttora chiamate gradi (cui corrisponde sempre il prefisso \u00b0 al simbolo dell'unit\u00e0: \u00b0C \u00e8 il simbolo del grado Celsius, mentre C \u00e8 il simbolo del coulomb).\nIn Europa, nelle applicazioni di tutti i giorni \u00e8 ancora comunemente usata e tollerata la scala Celsius (chiamata in passato \"scala centigrada\"), nella quale si assume che il valore di corrisponde al punto di fusione del ghiaccio e il valore di corrisponde al punto di ebollizione dell'acqua a livello del mare.\nIl simbolo \u00b0C si legge \u00abgrado Celsius\u00bb perch\u00e9 la dizione \u00abgrado centigrado\u00bb non \u00e8 pi\u00f9 accettata dall'SI.\nNel Sistema Internazionale il grado Celsius \u00e8 tollerato.\nUn'altra scala relativa, usata spesso nei Paesi anglosassoni, \u00e8 la scala Fahrenheit. Su questa scala, il punto di fusione dell'acqua corrisponde a (attenzione a non confondere temperatura di fusione , cio\u00e8 , con temperatura di congelamento, che comincia a , cio\u00e8 ); e quello di ebollizione a (temperatura che rimane invariata per tutto il tempo di ebollizione, cio\u00e8 cambiamento di fase).\nLa seguente equazione converte i gradi Fahrenheit in gradi Celsius:\nScale termodinamiche assolute.\nLe unit\u00e0 assolute nascono nella seconda met\u00e0 del 1800 e tengono conto del traguardo raggiunto dalla termodinamica classica rappresentato della definizione della temperatura assoluta. In ordine, alcune delle pi\u00f9 importanti sono: il grado Rankine (1859), il kelvin (1862) e il Leiden (circa 1894?).\nIl kelvin \u00e8 tuttora l'unit\u00e0 di misura adottata dal Sistema Internazionale (simbolo: K). Il sistema internazionale considera sbagliati sia la dicitura \"grado kelvin\" sia l'uso del simbolo \u00b0K. Fino al 2019, un kelvin () viene formalmente definito come la frazione 1/273,16 della temperatura del punto triplo dell'acqua (il punto in cui acqua, ghiaccio e vapore acqueo coesistono in equilibrio).\nUna differenza di temperatura in kelvin quindi \u00e8 equivalente in Celsius, ma le scale sono fra loro diverse in quanto hanno punto zero diverso: c'\u00e8 uno scostamento tra le due pari alla temperatura assoluta della fusione dell'acqua a pressione atmosferica: :\nformula_5\nDal 2019, la scala termometrica assoluta viene definita a partire dalla costante di Boltzmann, il cui valore \u00e8 definito esatto.\nTabella comparativa delle scale termodinamiche.\nLa seguente tabella mette a confronto varie scale di misurazione della temperatura; i valori riportati, quando necessario, sono arrotondati per difetto.\nScale energetiche.\nCon l'avvento a fine Ottocento della meccanica statistica, la temperatura assoluta \u00e8 stata definitivamente fatta coincidere con la energia di agitazione termica delle molecole del materiale considerato. Perci\u00f2, la temperatura pu\u00f2 essere misurata in unit\u00e0 di misura energetiche (per esempio nel Sistema Internazionale, il joule), introducendo un fattore di conversione:\nquesto fattore di conversione (o costante dimensionale) viene chiamato costante di Boltzmann e ha le dimensioni di unit\u00e0 di energia/unit\u00e0 assoluta. Per esempio, per convertire un valore di temperatura da kelvin a joule, la costante di Boltzmann deve essere espressa in joule/kelvin, e, in questo caso, ha valore numerico esatto:\nInvece, se si vuole convertire un valore di temperatura da kelvin a elettronvolt, il valore \u00e8 il precedente diviso per il valore della carica fondamentale, quindi:\nQuindi, per esempio, 27,0\u00a0\u00b0C equivalgono a 27,0+273,15= 300,15 kelvin che equivalgono a qualche zeptojoule, ovvero a qualche centielettronvolt:\nCome Planck ha scritto nella sua \"Nobel lecture\" nel 1920:\nIn effetti, Boltzmann fu il primo a mettere in relazione entropia e probabilit\u00e0 nel 1877, ma sembra che tale relazione non sia mai stata espressa con una specifica costante finch\u00e9 Planck, nel 1900 circa, introdusse per primo \"k\"B, calcolandone il valore preciso, e dandole il nome in onore di Boltzmann. Prima del 1900, le equazioni in cui ora \u00e8 presente la costante di Boltzmann non erano scritte utilizzando l'energia delle singole molecole, ma nella costante universale dei gas e nell'energia interna del sistema.\nFondamenti teorici.\nDefinizione di temperatura a partire dal principio zero della termodinamica.\nSe poniamo in contatto termico due sistemi inizialmente chiusi e di volume fissato (per esempio due vani di un recipiente a pareti rigide, separati da una parete non adiabatica, anch'essa rigida), avverranno cambiamenti nelle propriet\u00e0 di entrambi i sistemi, dovuti al trasferimento di calore tra loro. Il raggiungimento dell'equilibrio termico si ha dopo un certo intervallo di tempo: si raggiunge uno stato termodinamico di equilibrio in cui non avvengono pi\u00f9 cambiamenti.\nUna definizione formale della temperatura si pu\u00f2 ottenere dal principio zero della termodinamica, che afferma che se due sistemi (formula_11 e formula_12) sono in equilibrio termico tra loro e un terzo sistema (formula_13) \u00e8 in equilibrio termico con formula_11, allora anche i sistemi formula_12 e formula_13 sono in equilibrio termico. Il principio zero della termodinamica \u00e8 una legge empirica, cio\u00e8 \u00e8 basata sull'osservazione dei fenomeni fisici. Siccome formula_11, formula_12 e formula_13 sono in equilibrio termico tra loro, \u00e8 ragionevole asserire che questi sistemi condividono un valore comune di qualche loro propriet\u00e0. Meglio ancora, possiamo dire che ciascuno di questi sistemi si trova in uno stato termico equivalente (\"allo stesso livello\") rispetto a un ordinamento basato sulla direzione del flusso di calore eventualmente scambiato. Il concetto di temperatura esprime proprio questa \"scala di ordinamento\".\nPer quanto detto, il valore assoluto della temperatura non \u00e8 misurabile direttamente, perch\u00e9 rappresenta solo un livello (\"grado\") su una scala. \u00c8 possibile scegliere delle \"temperature di riferimento\", o \"punti fissi\", basandoci su fenomeni che avvengono a temperatura costante, come la fusione o l'ebollizione (cambiamenti di stato) dell'acqua, ed esprimere la temperatura di un sistema come compresa fra due delle temperature scelte come riferimento. \u00c8 chiaro che, cos\u00ec facendo, avremmo bisogno di un numero via via maggiore di temperature di riferimento per poter distinguere il livello termico di due sistemi molto vicini fra loro sulla scala termometrica.\nIn alternativa, si pu\u00f2 considerare un sistema fisico e una sua propriet\u00e0 che sperimentalmente varia con la temperatura. Per esempio, certi metalli come il mercurio variano il proprio volume in corrispondenza di variazioni di temperatura. Finch\u00e9 non viene stabilita una scala termometrica, non \u00e8 possibile stabilire in maniera quantitativa la dipendenza del volume dalla temperatura. Non ha senso chiedersi se l'aumento \u00e8 lineare, quadratico o esponenziale, perch\u00e9 per il momento la temperatura \u00e8 solo una \"propriet\u00e0 di ordinamento\". Possiamo invece usare le misure della grandezza termoscopica scelta, la dilatazione del metallo, per assegnare un valore numerico alla temperatura. Baster\u00e0 prendere una sola temperatura di riferimento (per esempio quella di fusione dell'acqua) e misurare la lunghezza di una barra di metallo termoscopico a quella temperatura.\nQualsiasi altro sistema che, in equilibrio termico con quella barra, risulter\u00e0 in una lunghezza maggiore (minore) sar\u00e0 a temperatura maggiore (minore) della temperatura di fusione dell'acqua. Inoltre, baster\u00e0 confrontare la lunghezza della barra in equilibrio con due sistemi diversi per poter stabilire, senza bisogno di metterli a contatto, quale dei due \u00e8 a temperatura pi\u00f9 alta. Quindi, \u00e8 possibile sfruttare la lunghezza della barra come valore numerico per indicare la temperatura di sistema. L'andamento lineare fra le differenze di temperatura di due sistemi e le differenze di lunghezza nella barra termoscopica non \u00e8 una propriet\u00e0 fisica del metallo, bens\u00ec una conseguenza della definizione di grado termometrico.\nLe scelte del sistema fisico e della grandezza termoscopica, che cio\u00e8 varia con la temperatura, da impiegare come riferimento sono arbitrarie.\nSi pu\u00f2 considerare, per esempio, come sistema termodinamico di riferimento una certa quantit\u00e0 di gas. La legge di Boyle indica che la pressione p di un gas \u00e8 direttamente proporzionale alla temperatura, mentre la legge di Gay-Lussac indica che la pressione \u00e8 direttamente proporzionale alla densit\u00e0 di numero. Questo pu\u00f2 essere espresso dalla legge dei gas ideali come:\ndove formula_21 \u00e8 la temperatura assoluta, formula_22 \u00e8 la densit\u00e0 numerica del gas (misurabile per esempio in unit\u00e0 fisiche tipo molecole/nanometro cubo, o in unit\u00e0 tecniche come moli/litro introducendo il fattore di conversione corrispondente alla costante dei gas). Si pu\u00f2 quindi definire una scala di temperature basata sulle corrispondenti pressioni e volumi del gas. Il \"termometro a gas\" presenta una elevata precisione, per cui \u00e8 utilizzato per calibrare altri strumenti di misura della temperatura.\nL'equazione dei gas ideali indica che per un volume fissato di gas, la pressione aumenta all'aumentare della temperatura. La pressione \u00e8 una misura della forza applicata dal gas sull'unit\u00e0 di area delle pareti del contenitore ed \u00e8 correlata all'energia interna del sistema, in particolare ad un aumento di temperatura corrisponde un aumento di energia termica del sistema.\nQuando due sistemi con temperature differenti vengono posti a contatto termico tra di loro, la temperatura del sistema pi\u00f9 caldo diminuisce, indicando in generale che il calore \"lascia\" il sistema, mentre il sistema pi\u00f9 freddo incamera energia e aumenta la sua temperatura. Quindi il calore \"si muove\" sempre da una regione a temperatura maggiore verso una a temperatura minore, questa differenza di temperatura, detto anche gradiente di temperatura, influenza il trasferimento di calore tra i due sistemi.\nDefinizione di temperatura dal secondo principio della termodinamica.\n\u00c8 possibile definire la temperatura anche in termini del secondo principio della termodinamica, che stabilisce che ogni processo risulta in un'assenza di cambiamento (per un processo reversibile, ovvero un processo che \u00e8 possibile far evolvere all'inverso) o in un aumento netto (per un processo irreversibile) dell'entropia dell'universo.\nLa seconda legge della termodinamica pu\u00f2 essere vista in termini di probabilit\u00e0: si consideri una serie di lanci di una moneta; in un sistema perfettamente ordinato, il risultato di tutti i lanci sar\u00e0 sempre testa o sempre croce. Per ogni numero di lanci, esiste solo una combinazione in cui il risultato corrisponde a questa situazione. D'altra parte, esistono numerose combinazioni risultanti in un sistema disordinato, dove una parte dei risultati \u00e8 testa e un'altra croce. All'aumentare del numero di lanci, aumenta il numero di combinazioni corrispondenti a sistemi non perfettamente ordinati. Per un numero abbastanza elevato di lanci, \u00e8 preponderante il numero di combinazioni corrispondenti a circa 50% di teste e circa 50% di croci e ottenere un risultato significativamente differente da 50-50 diventa improbabile. Allo stesso modo i sistemi termodinamici progrediscono naturalmente verso uno stato di massimo \"disordine\", ovvero massima entropia.\nAbbiamo stabilito precedentemente che la temperatura di due sistemi controlla il flusso di calore tra di loro e abbiamo appena mostrato che l'universo - e ci aspetteremmo qualsiasi sistema naturale - tende ad avanzare verso lo stato di massima entropia. Quindi, ci aspetteremmo che esista un qualche tipo di relazione tra temperatura ed entropia. Allo scopo di trovare questa relazione, consideriamo innanzitutto la relazione tra calore, lavoro e temperatura.\nUn motore termico \u00e8 un congegno che converte una parte del calore in lavoro meccanico; l'analisi della macchina di Carnot ci fornisce la relazione cercata. Il lavoro prodotto da un motore termico corrisponde alla differenza tra il calore immesso nel sistema ad alta temperatura, formula_23 e il calore emesso a bassa temperatura, formula_24. L'efficienza formula_25 \u00e8 pari al lavoro diviso il calore immesso, ovvero:\ndove formula_27 \u00e8 il lavoro svolto a ogni ciclo. Si vede che l'efficienza dipende solo da formula_28. Poich\u00e9 formula_24 e formula_23 corrispondono rispettivamente al trasferimento di calore alle temperature formula_31 e formula_32, formula_28 \u00e8 funzione di queste temperature, cio\u00e8:\nIl teorema di Carnot stabilisce che i motori reversibili operanti alle due stesse temperature assolute sono ugualmente efficienti. Quindi qualsiasi motore termico operante tra formula_35 e formula_36 deve avere la stessa efficienza di un motore consistente di due cicli, uno tra formula_35 e formula_38, l'altro tra formula_38 e formula_36. Questo \u00e8 vero solo se:\nper cui:\nSiccome la prima funzione \u00e8 indipendente da formula_38, formula_44 \u00e8 della forma formula_45, ovvero:\ndove g \u00e8 una funzione di una singola temperatura. Possiamo scegliere una scala di temperature per cui:\nSostituendo quest'ultima equazione nell'equazione in quella dell'efficienza, otteniamo una relazione per l'efficienza in termini di temperatura:\nPer formula_49 K l'efficienza \u00e8 del 100% e diventa superiore al 100% per ipotetiche temperature minori di . Poich\u00e9 un'efficienza superiore al 100% v\u00ecola il primo principio della termodinamica, \u00e8 la temperatura asintoticamente raggiungibile. In effetti, la temperatura pi\u00f9 bassa mai ottenuta in un sistema macroscopico reale \u00e8 stata di 450 picokelvin, o , conseguita da Wolfgang Ketterle e colleghi al Massachusetts Institute of Technology nel 2003. Sottraendo il termine di destra dell'equazione (5) dalla porzione intermedia e riordinando l'espressione, si ottiene:\ndove il segno \u2212 indica che il calore \u00e8 ceduto dal sistema. Questa relazione suggerisce l'esistenza di una funzione di stato, chiamata entropia formula_51, definita come:\ndove il pedice \"rev\" indica che il processo \u00e8 reversibile. La variazione dell'entropia in un ciclo \u00e8 zero, per cui l'entropia \u00e8 una funzione di stato. L'equazione precedente pu\u00f2 essere riscritta al fine di ottenere una nuova definizione della temperatura in termini di entropia e calore:\nSiccome l'entropia formula_51 di un dato sistema pu\u00f2 essere espressa come una funzione della sua energia formula_55, la temperatura formula_21 \u00e8 data da:\nIl reciproco della temperatura \u00e8 il tasso di crescita dell'entropia con l'energia.\nCapacit\u00e0 termica.\nLa temperatura \u00e8 legata alla quantit\u00e0 di energia termica posseduta dal sistema, tranne che nei passaggi di stato, quando a un sistema viene fornito calore la sua temperatura aumenta proporzionalmente a quella quantit\u00e0 di calore. La costante di proporzionalit\u00e0 viene detta capacit\u00e0 termica e corrisponde alla \"capacit\u00e0\" del materiale di immagazzinare calore.\nIl calore \u00e8 conservato in diversi modi, corrispondenti ai vari stati quantici accessibili dal sistema. Con l'aumento della temperatura, pi\u00f9 stati quantici diventano accessibili, risultando in un incremento della capacit\u00e0 calorica. Per un gas monoatomico a bassa temperatura, gli unici modi accessibili corrispondono al movimento traslazionale degli atomi, cos\u00ec tutta l'energia \u00e8 dovuta al movimento degli atomi.\nAd alte temperature, diventa possibile la transizione degli elettroni, che incrementa la capacit\u00e0 calorica. Per molti materiali, queste transizioni non sono importanti sotto i , mentre invece, per alcune molecole comuni, le transizioni sono importanti anche a temperatura ambiente. A temperature estremamente alte (&gt;), possono intervenire fenomeni di transizione nucleare. In aggiunta alle modalit\u00e0 traslazionali, elettroniche e nucleari, le molecole poliatomiche possiedono modalit\u00e0 associate con la rotazione e le vibrazioni lungo i legami chimici molecolari, che sono accessibili anche a basse temperature. Nei solidi, la maggior parte del calore immagazzinato corrisponde alla vibrazione atomica.\nDefinizione statistica.\nCome detto sopra, per un gas monoatomico ideale, la temperatura \u00e8 legata al moto traslazionale o alla velocit\u00e0 media degli atomi. La teoria cinetica dei gas fa uso della meccanica statistica per correlare questo movimento all'energia cinetica media degli atomi e delle molecole del sistema.\nIn particolare, per un gas monoatomico ideale, l'energia interna \u00e8 pari ai 3/2 della temperatura (assoluta, in unit\u00e0 energetiche):\nQuindi, un gas ha un'energia interna di circa a una temperatura di circa cio\u00e8 a circa , mentre, a temperatura ambiente (circa ), l'energia media delle molecole d'aria \u00e8 pari a circa . Questa energia media \u00e8 indipendente dalla massa delle particelle. Bench\u00e9 la temperatura sia legata all'energia cinetica \"media\" delle particelle di un gas, ogni particella ha la sua energia, che potrebbe non corrispondere alla media. In un gas in equilibrio termodinamico la distribuzione dell'energia (e quindi delle velocit\u00e0) delle particelle corrisponde alla distribuzione di Maxwell.\nValori di temperatura (casi particolari).\nZero assoluto.\nLa temperatura 0 K viene detta zero assoluto e corrisponde al punto in cui le molecole e gli atomi hanno la minore energia termica possibile, cio\u00e8 zero. Nessun sistema macroscopico pu\u00f2 dunque avere temperatura inferiore o uguale allo zero assoluto.\nTemperatura infinita.\nNon esiste un limite superiore per i valori di temperatura. In termini di meccanica statistica, l'aumento di temperatura corrisponde a un aumento dell'occupazione degli stati microscopici a energie via via pi\u00f9 alte rispetto allo stato fondamentale. Formalmente, la temperatura infinita corrisponde a uno stato del sistema macroscopico in cui tutti gli stati microscopici possibili sono ugualmente probabili (o, in altri termini, sono occupati con uguale frequenza).\nTemperatura di Planck.\nLa temperatura di Planck costituisce l'unit\u00e0 di misura di Planck (o unit\u00e0 di misura naturale) per la temperatura. Come molti \"valori di Planck\", essa rappresenta l'ordine di grandezza in cui effetti quantistici e gravitazionali (\"general-relativistici\") non possono pi\u00f9 essere trascurati gli uni rispetto agli altri, dunque individua la regione al limite della nostra capacit\u00e0 di descrizione attuale (visto che non abbiamo ancora una teoria coerente della gravit\u00e0 quantistica). Il fatto che corrisponda a un valore straordinariamente alto (), e che quindi probabilmente \u00e8 stata raggiunta solo dall'universo in una precocissima fase immediatamente successiva (circa 10 secondi) al Big Bang, non costituisce un vincolo teorico sui valori fisicamente ammissibili per la temperatura.\nLimite sulla temperatura come conseguenza del limite della velocit\u00e0 della luce.\nL'esistenza di un limite superiore per la velocit\u00e0 degli oggetti non pone in ogni caso un limite superiore per la temperatura, per il semplice motivo che l'energia cinetica di un corpo relativistico non \u00e8 data dalla formula newtoniana che cresce quadraticamente, ma da una formula pi\u00f9 complessa che d\u00e0 valore infinito quando la velocit\u00e0 si avvicina a quella della luce nel vuoto. Dato che la temperatura \u00e8 proporzionale all'energia cinetica (per i sistemi di particelle libere), la temperatura comunque diverge all'avvicinarsi della velocit\u00e0 media a formula_59.\nTemperature negative.\nA basse temperature, le particelle tendono a muoversi verso gli stati a pi\u00f9 bassa energia. Incrementando la temperatura, le particelle si spostano in stati di energia sempre pi\u00f9 alti.\nCome detto, a temperatura infinita, il numero di particelle negli stati di energia bassi e negli stati di energia alti diventa uguale. In alcune situazioni, \u00e8 possibile creare un sistema in cui ci sono pi\u00f9 particelle negli stati alti che in quelli bassi. Questa situazione pu\u00f2 essere descritta con una \"temperatura negativa\".\nUna temperatura negativa non \u00e8 inferiore allo zero assoluto, ma invece \u00e8 superiore a una temperatura infinita.\nEsempio.\nPrecedentemente, abbiamo visto come il calore viene conservato nei vari stati traslazionali, vibrazionali, rotazionali, elettronici e nucleari di un sistema. La temperatura macroscopica di un sistema \u00e8 correlata al calore totale conservato in tutti questi modi, e in un normale sistema termico l'energia viene costantemente scambiata tra i vari modi. In alcuni casi, per\u00f2, \u00e8 possibile isolare uno o pi\u00f9 di questi modi.\nIn pratica, i modi isolati continuano a scambiare energia con gli altri, ma la scala temporale di questi scambi \u00e8 molto pi\u00f9 lenta di quella degli scambi all'interno del modo isolato. Un esempio \u00e8 il caso dello spin nucleare in un forte campo magnetico esterno. In questo caso, l'energia scorre abbastanza rapidamente tra gli stati di spin degli atomi interagenti, ma il trasferimento di energia verso gli altri modi \u00e8 relativamente lento. Siccome il trasferimento di energia \u00e8 predominante all'interno del sistema di spin, in genere si considera una temperatura di spin distinta dalla temperatura dovuta alle altre modalit\u00e0.\nBasandoci sull'equazione (7), possiamo dire che una temperatura positiva corrisponde alla condizione in cui l'entropia incrementa mentre l'energia termica viene introdotta nel sistema. Questa \u00e8 la condizione normale del mondo macroscopico, ed \u00e8 sempre il caso per le modalit\u00e0 traslazionale, vibrazionale, rotazionale, e per quelle elettroniche e nucleari non legate allo spin. La ragione di questo \u00e8 che esiste un infinito numero di queste modalit\u00e0 e aggiungere calore al sistema incrementa le modalit\u00e0 energeticamente accessibili, e di conseguenza l'entropia. Ma, nel caso dei sistemi di spin elettronico e nucleare, ci sono solo un numero finito di modalit\u00e0 disponibili (spesso solo due, corrispondenti allo \"spin-up\" e allo \"spin-down\"). In assenza di un campo magnetico, questi stati di spin sono \"degeneri\", ovvero corrispondono alla stessa energia. Quando un campo magnetico esterno viene applicato, i livelli di energia vengono separati, in quanto gli stati di spin che sono allineati al campo magnetico hanno un'energia differente da quelli anti-paralleli a esso.\nIn assenza di campo magnetico, ci si aspetterebbe che questi sistemi con doppio spin abbiano circa met\u00e0 degli atomi con \"spin-up\" e met\u00e0 con \"spin-down\", perch\u00e9 cos\u00ec si massimizzerebbe l'entropia. In seguito all'applicazione di un campo magnetico, alcuni degli atomi tenderanno ad allinearsi in modo da minimizzare l'energia del sistema, portando a una distribuzione con un po' pi\u00f9 di atomi negli stati a bassa energia (in questo esempio assumeremo lo \"spin-down\" come quello a minore energia). \u00c8 possibile aggiungere energia al sistema di spin usando delle tecniche a radio frequenza. Questo fa s\u00ec che gli atomi saltino da \"spin-down\" a \"spin-up\". Siccome abbiamo iniziato con pi\u00f9 di met\u00e0 degli atomi in \"spin-down\", questo porta il sistema verso una miscela 50/50, cos\u00ec che l'entropia aumenta e corrisponde a una temperatura positiva. Ma a un certo punto pi\u00f9 di met\u00e0 degli spin passer\u00e0 in \"spin-up\" e in questo caso aggiungere altra energia abbassa l'entropia, perch\u00e9 allontana il sistema dalla miscela 50/50. Questa riduzione di entropia a seguito di un'aggiunta di energia corrisponde a una temperatura negativa.\nLa temperatura in natura e in meteorologia.\nIl ruolo della temperatura in natura.\nMolte propriet\u00e0 dei materiali, tra cui gli stati (solido, liquido, gassoso o plasma), la densit\u00e0, la solubilit\u00e0, la pressione di vapore, e la conducibilit\u00e0 elettrica, dipendono dalla temperatura. La temperatura gioca anche un ruolo importante nel determinare la velocit\u00e0 con cui avvengono le reazioni chimiche. \nQuesta \u00e8 una delle ragioni per cui il corpo umano ha vari e complessi meccanismi per mantenere la temperatura attorno ai , dal momento che pochi gradi in pi\u00f9 possono provocare reazioni dannose, con serie conseguenze.\nLa temperatura controlla anche il tipo e la quantit\u00e0 di radiazione termica emessa da una superficie. Un'applicazione di questo effetto \u00e8 la lampada a incandescenza, dove un filamento di tungsteno \u00e8 scaldato elettricamente, fino a raggiungere una temperatura alla quale sono emesse quantit\u00e0 significative di radiazione visibile.\n\"Impatto della temperatura sulla velocit\u00e0 del suono, la densit\u00e0 dell'aria e l'impedenza acustica\":"}
{"id": "8955", "revid": "767487", "url": "https://it.wikipedia.org/wiki?curid=8955", "title": "Vladimir Sem\u00ebnovi\u010d Vysockij", "text": "\u00c8 considerato uno dei maggiori cantautori europei dal secondo dopoguerra a oggi.\nBiografia.\nFiglio di un ebreo russo, ufficiale dell'Armata Rossa, e di una interprete dal tedesco, in seguito al divorzio dei genitori nel 1946 segue il padre che viene trasferito in Germania e che ha una nuova compagna armena. Nel 1949 la famiglia torna a Mosca dove Vysockij frequenta un gruppo di teatranti. Dopo le superiori vorrebbe seguire una formazione artistica ma su richiesta dei genitori si iscrive al corso di ingegneria, che pure abbandona quasi subito. Entra allora in un istituto di teatro dove segue corsi di canto.\nNel 1960 si sposa con una compagna di corso dalla quale divorzia l'anno dopo. Nello stesso anno, dopo un incontro con il poeta e cantante Aleksandr Gali\u010d, inizia a dedicarsi alla chitarra e a cantare canzoni su diseredati (galeotti e malavitosi). Comincia pure la sua esperienza come attore. Nel 1961 scrive la sua prima canzone. In questo periodo cominciano\na circolare sue registrazioni artigianali su cassetta, bench\u00e9 rimanga sconosciuto al pubblico.\nNel 1963 si sposa per la seconda volta, con l'attrice Ljudmila Abramova, e dedica molte energie allo scrivere canzoni e comporre musiche. Nel 1964 viene assunto al teatro Taganka non tanto per le sue doti di attore quanto per la sua fama di cantante. L'anno seguente diviene un importante attore del Taganka e viene pubblicato il suo primo disco con le musiche della colonna sonora del film \"Verticale\".\nNel 1967 conosce sul set di un film l'attrice francese di origine russa Marina Vlady (Marina De Poliakoff-Baidaroff), che sposer\u00e0 il 1\u00ba dicembre 1969.\nEventi politici nell'Unione Sovietica portano a misure che ostacolano l'attivit\u00e0 di artisti non sufficientemente ligi alle direttive governative. Vysockij viene boicottato e non viene ammesso all'Unione degli scrittori.\nNel 1970 viene pubblicata la nota canzone \"La caccia ai lupi\" (\"Ochota na volkov\"). Nel 1975 ottiene (grazie al fatto di essere sposato con una straniera, Marina Vlady, iscritta al Partito Comunista Francese) il passaporto e pu\u00f2 viaggiare all'estero, ma non approfitta mai di tale libert\u00e0 per scappare oltre la cortina di ferro.\nNel 1979 rischia di morire per crisi cardiaca, dovuta pure ad eccessi alcolici ai quali si aggiunge la dipendenza dalla morfina.\nIl 25 luglio 1980 muore per arresto cardiaco e ai suoi funerali svoltisi a Mosca partecipano centinaia di migliaia di persone, malgrado la notizia fosse stata taciuta dalla stampa.\nOmaggi postumi.\nNel 1993 gli venne assegnato il Premio Tenco, prima volta per un artista non pi\u00f9 in vita, e nell'occasione venne registrato un album tributo intitolato Il volo di Volodja, pubblicata dalla Ala Bianca, ad opera di numerosi cantautori italiani facenti capo al Club Tenco, tra cui Francesco Guccini, Roberto Vecchioni che interpreta \"Vladimir\" (sua creazione originale) ed Eugenio Finardi magistralmente \"\u041e\u043d \u043d\u0435 \u0432\u0435\u0440\u043d\u0443\u043b\u0441\u044f \u0438\u0437 \u0431\u043e\u044f\" (Dal fronte non \u00e8 pi\u00f9 tornato). Nel disco compare anche come ultima traccia la canzone \"Ochota na volkov\", cantata da Vysockij.\nL'album dal vivo \"Liveinvolvo\" di Vinicio Capossela, pubblicato nel 1998, contiene una traccia intitolata \"Il pugile sentimentale\", brano che aveva interpretato in occasione dell'edizione 1993 del Premio Tenco, adattamento di Sergio Secondiano Sacchi della canzone incisa da Vysockij nel 1966.\nNell'album di Paolo Rossi \"In Italia si sta male (si sta bene anzich\u00e9 no)... e altre storie\" (2007) \u00e8 contenuta una versione in italiano della canzone \"Utrennjaja gimnastika\", dal titolo \"Ginnastica\", anche in questo caso gi\u00e0 presente nell'album tributo del 1993 (sempre da Paolo Rossi).\nIl cantante italiano Eugenio Finardi interpreta Vladimir Vysockij nell'album musicale \"Il cantante al microfono\" (2008).\nIl 22 ottobre 2009 al Teatro di Koper-Capodistria (Slovenia), in occasione dei festeggiamenti per i 60 anni di Radio Capodistria, si tiene un concerto in suo omaggio con il cantautore italiano Eugenio Finardi e quello sloveno Jani Kova\u010di\u010d. Il concerto viene trasmesso in diretta da Radio Koper/Capodistria.\nUn successivo omaggio di Vinicio Capossela al cantautore sovietico, si trova nell'album \"Rebetiko Gymnastas\" pubblicato nel 2012, che riporta la traccia \"Utrennjaja gimnastika\"."}
{"id": "8956", "revid": "322321", "url": "https://it.wikipedia.org/wiki?curid=8956", "title": "Bettona", "text": "Bettona (\"Vettona\" in Latino) \u00e8 un comune italiano di abitanti della provincia di Perugia che si erge al confine nordorientale dei Monti Martani. \u00c8 inserito tra i Borghi pi\u00f9 belli d'Italia\nGeografia fisica e clima.\nBettona fa parte di:\nStoria.\nLa citt\u00e0 ha origini etrusche, l'unica sulla sponda orientale del Tevere; gli abitanti di Bettona vengono citati in Plinio, NH\u00a0III.114 (\"Vettonenses\"), e in altri autori antichi e iscrizioni.\nNel periodo in cui l'Umbria cadde sotto il controllo romano, Bettona venne eletta municipio (Vettona) ed entr\u00f2 a far parte delle colonie Clusturmina e Lemonia. Nella guerra tra Ottaviano Augusto e Marco Antonio, la citt\u00e0 si schier\u00f2 al fianco di quest'ultimo, riportando una grave sconfitta. \nCon l'avvento del Cristianesimo, Bettona, situata lungo la via Amerina, una delle pi\u00f9 importanti vie di comunicazione verso il Nord, venne presto evangelizzata dal pastore San Crispolto.\nDurante le invasioni barbariche anche per Bettona cominci\u00f2 una rapida decadenza. Pass\u00f2 sotto il dominio bizantino e in seguito al Ducato di Spoleto. Libero comune fin dal XII secolo, si sottomise prima ad Assisi.\nNel 1352 in seguito alla conquista da parte di Perugia, la citt\u00e0 (eccezion fatta per le chiese) venne arsa e demolita, 157 notabili del luogo vennero condotti prigionieri a Perugia e con essi il corpo di S. Crispolto. \nNel 1367 il cardinale Egidio Albornoz ordin\u00f2 che la citt\u00e0 venisse ricostruita in una cerchia di mura pi\u00f9 ristretta della precedente, ma ben pi\u00f9 fortificata.\nNel 1371 Bettona riebbe il corpo del suo Santo protettore e martire.\nBettona pass\u00f2 sotto la Signoria dei Trinci di Foligno, dal 1389 al 1425, anno in cui fu concessa dal Papa ai Baglioni di Perugia. Dal 1648 Bettona torn\u00f2 a essere dello Stato Pontificio e vi rest\u00f2 fino all'unificazione nazionale.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2016 la popolazione straniera residente era di 472 persone (215 M / 257 F). Le nazionalit\u00e0 maggiormente rappresentate in base alla propria consistenza numerica erano:"}
{"id": "8958", "revid": "322321", "url": "https://it.wikipedia.org/wiki?curid=8958", "title": "Deruta", "text": "Deruta (pronuncia Der\u00f9ta) \u00e8 un comune italiano di abitanti della provincia di Perugia, noto per la produzione delle ceramiche artistiche. Posta su una collina situata a 15 chilometri da Perugia e a 150 da Roma, \u00e8 inserita fra i borghi pi\u00f9 belli d'Italia.\nGeografia fisica.\nDeruta fa parte della Comunit\u00e0 Montana Monti del Trasimeno.\nOrigini del nome.\nL'origine pi\u00f9 probabile del toponimo \u00e8 il latino \"d\u00edruta\", participio passato di \"diruere\", ovvero: \"abbattuta\", \"rovinata\" e \"franosa\", \"scoscesa\". Da queste ultime accezioni sembra aver avuto origine il nome D\u00e9ruta.\nStoria.\nLe origini di Deruta rimangono in parte oscure. Lo storico e annalista Felice Ciatti (1592-1642) ipotizza che la citt\u00e0 sia stata fondata dai perugini in fuga in seguito all'incendio di Perugia, atto finale del \"Bellum Perusinum\" (41-40 a. C.), per il Ciatti il toponimo deriverebbe quindi dal latino \"diruo\" (\"distruggere\"), da cui \"Diruta\" (\"distrutta\"). Della stessa opinione \u00e8 lo storico Cesare Caporali (1531-1601), che troverebbe conferma di questa origine nel toponimo di \"Perugia Vecchia\", localit\u00e0 presso la frazione derutese di Castelleone. L'umanista Flavio Biondo, che tuttavia cita Deruta (\"Dopo che il fiume Chiascio si getta nel Tevere, dapprima, non lontano dal Tevere, giace la cittadina di Deruta, vivacemente popolata\"), contesta il Caporali affermando che tale nome non compare nel catasto della citt\u00e0 prima del XVII secolo, dunque non collegandola al \"Bellum Perusinum.\" \nMolti hanno tentato, nel corso dei secoli, ipotesi sulla derivazione del toponimo, tra cui \"Ruta\", \"Rupta\", \"Druida\".\nSicuramente \u00e8 sempre stata un valido baluardo di Perugia a sud, verso Todi. Di questo ruolo \u00e8 tuttora testimonianza l'aspetto di castello fortificato, che il centro storico conserva.\nNumerose sono le testimonianze di una presenza abitativa in epoca romana, tutte confermate da resti architettonici caratteristici, come capitelli, anfore ed epigrafi, ancora oggi visibili nell'atrio del Municipio. Dal ritrovamento di un frammento di lastra decorativa dell'VII secolo, si pu\u00f2 risalire alla presenza di un borgo fiorente ed operativo gi\u00e0 nell'Alto Medioevo.\nVerso l'anno mille, l'Imperatore Ottone III cedette il paese ad alcuni nobili germanici, conferendo loro il titolo di \"Nobiles de Deruta\". Nel XIII secolo Deruta ha un proprio Statuto (andato perduto), segu\u00ecto nel 1456 da un nuovo documento in volgare. Quest'ultimo prevede la presenza nel castello, oltre che di un podest\u00e0 inviato da Perugia, di quattro \"boni omini\", eletti tra gli abitanti. Le continue pestilenze della seconda met\u00e0 del Quattrocento sterminarono la popolazione, tanto da comportare una riduzione della cinta muraria.\nDurante la Guerra del sale (1540), Deruta, dopo essersi schierata contro il Papa, consegn\u00f2 addirittura le chiavi del paese a Pier Luigi Farnese, capitano di ventura al soldo papale, ma nonostante ci\u00f2 sub\u00ec saccheggi e devastazioni. L'assoggettamento di Perugia alla Chiesa port\u00f2 alla cittadina anche un lungo periodo di pace. \u00c8 proprio in questi anni, che si ebbe il massimo sviluppo della lavorazione della maiolica artistica, attivit\u00e0 che, nel corso dei secoli, ha fatto conoscere Deruta nel mondo.\nLa sottomissione al governo pontificio dur\u00f2 fino al 1860, a parte due brevi interruzioni legate al dominio francese: tra il 1798 e il 1800 Deruta fu inclusa nella Repubblica Romana come quarto cantone del Dipartimento del Trasimeno e, fra il 1809 e il 1814, fece parte dell'Impero napoleonico.\nSimboli.\nLo stemma che rappresenta il Comune ha avuto una storia travagliata; dapprima era rappresentato da un grande vaso di terracotta, simile al vaso mitridatico, che racchiudeva antidoti contro i veleni. Successivamente fu sostituito da una torre merlata a due ordini, sovrastata da una pianta di ruta. A seguito dell'unione con la citt\u00e0 di Perugia, apparve anche il grifo (simbolo comunale del capoluogo), vicino alla torre dello stemma.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nA ridosso dell'antica cinta muraria si trova il borgo pi\u00f9 vecchio da dove, salendo per tre porte dell'antico sistema difensivo, si accede al centro storico. La principale porta d'accesso \u00e8 chiamata porta Sant'Angelo, le altre minori sono dette \"Porta Perugina\" e \"Porta del Borgo\" o \"Tuderte\". Dal centro storico svettano le due torri civiche ed il campanile della Chiesa di San Francesco.\nIl capoluogo.\nLa cittadina di Deruta si estende per 17,51\u00a0km\u00b2 e conta 6.740 abitanti, con una densit\u00e0 di 384,92 abitanti per km\u00b2.\nEconomia.\nL'artigianato a Deruta s'identifica con la produzione di maioliche artistiche. Il documento pi\u00f9 antico su questa forma di arte risale al 12 agosto 1290. In questo periodo vengono prodotti oggetti d'uso comune, con scarse decorazioni; i colori dominanti sono il \"verde ramina\" ottenuto dall'ossidazione del rame e il \"bruno manganese\".\nNei secoli successivi la maiolica derutese raggiunge il massimo splendore, diffondendosi nel Cinquecento nelle maggiori piazze italiane: artisti come Giacomo Mancini detto \"El Frate\" e Francesco Urbini firmano opere di grande rilievo. \"Piatti da pompa\", \"coppe amatorie\", \"impagliate\" e stemmi nobiliari presentano un repertorio di motivi con figure femminili, scene mitologiche, battaglie e immagini sacre. La tavolozza dei colori si arricchisce con l'arancio, il blu e il giallo. Appare anche la \"tecnica del lustro\", con riflessi dorati nelle opere di maggior pregio. Il primo pezzo a lustro, attribuito a Deruta, \u00e8 datato 1501, ed \u00e8 una \"targa a rilievo\" che raffigura il martirio di san Sebastiano, conservata al Victoria and Albert Museum di Londra.\nPavimenti come quello della chiesa di San Francesco a Deruta, di Santa Maria Maggiore a Spello o della sacrestia di San Pietro a Perugia sono ulteriori testimonianze della migliore produzione delle maioliche derutesi.\nNel corso dei tempi lo stile e i decori si trasformano nel \"compendiario\", dai tratti veloci, e nel \"calligrafico\", con intreccio di fiori, foglie, arabeschi, uccelli ed altri animali.\nA Deruta si trovano botteghe, laboratori, fabbriche, sale di esposizione e due scuole d'arte ceramica: l\"'Istituto Statale d'Arte Alpinolo Magnini\" e la Scuola d'Arte Ceramica \"Romano Ranieri\".\nInfrastrutture e trasporti.\nFerrovie.\nDeruta dispone di due stazioni ferroviarie entrambe sulla Ferrovia Centrale Umbra:\nStrade.\nIl comune \u00e8 costeggiato dalla SS 3 bis.\nSport.\nLa storica societ\u00e0 calcistica per eccellenza del paese \u00e8 il Deruta (fondato nel 1926) che ha disputato anche il campionato di serie D. Sono presenti 3 societ\u00e0 calcistiche: Il Real Deruta (che conta anche una squadra di calcio a 11 femminile) e il San Nicol\u00f2 che militano nella prima categoria regionale e l'Atletico Sant'Angelo che milita nella seconda categoria regionale. Inoltre \u00e8 presente un'ulteriore societ\u00e0 che possiede solamente il settore giovanile: il Deruta-San Nicol\u00f2. Il basket \u00e8 presente, rappresentato dell'Associazione Dilettantistica Deruta Basket, che milita nel massimo campionato regionale (C2).\nUn altro sport presente a Deruta \u00e8 la pallavolo, con una societ\u00e0 costituita da una sola squadra in prima divisione di ragazze dai 14 anni in su, non solo di Deruta, ma anche di Marsciano. Queste due citt\u00e0 hanno insieme formato la societ\u00e0 Pallavolo Media Umbria.\nBibliografia.\nsettembre 2013, Bollettino della Deputazione di Storia Patria per l'Umbria, vol. CXI, Tomo II, pp.\u00a01059-1111, Perugia, 2014. ISSN 0392-0372"}
{"id": "8959", "revid": "322321", "url": "https://it.wikipedia.org/wiki?curid=8959", "title": "Collazzone", "text": "Collazzone \u00e8 un comune italiano di abitanti della provincia di Perugia in Umbria.\nGeografia fisica.\nCollazzone fa parte di:\nStoria.\nIl paese \u00e8 racchiuso in una cerchia di mura medievali e appartenne a Perugia, anche se Todi ne rivendic\u00f2 a pi\u00f9 riprese il possesso. A Collazzone mor\u00ec, nel convento di San Lorenzo, dove si era ritirato e dove trascorse gli ultimi anni della sua vita, Jacopone da Todi.\nLa singolare denominazione deriverebbe da un composto tra \"colle\", di evidente significato geografico, ed \"Azzone\", nome Arianna.\nGeografia antropica.\nIl capoluogo.\nIl solo paese di Collazzone con le campagne circostanti conta 2.098 residenti, distribuiti in una superficie di 21,98\u00a0km\u00b2. La densit\u00e0 \u00e8 di 95,45 abitanti per km\u00b2.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 540 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nMarocco 164 4,60%\nRomania 117 3,28%\nMacedonia del Nord 67 1,88%"}
{"id": "8960", "revid": "322321", "url": "https://it.wikipedia.org/wiki?curid=8960", "title": "Fratta Todina", "text": "Fratta Todina \u00e8 un comune italiano di abitanti della provincia di Perugia in Umbria.\nGeografia fisica.\nScorrono nel territorio comunale il Tevere ed il torrente Faena.\nFratta Todina fa parte della Comunit\u00e0 Montana Orvietano Narnese Amerino Tuderte.\nStoria.\nSorta attorno a un castello medievale che apparteneva al vescovo della diocesi di Todi pass\u00f2 agli inizi del XV secolo a Braccio da Montone per poi tornare sotto il dominio di Todi seguendone le sorti.\nMonumenti e luoghi d'interesse.\nFra gli edifici pi\u00f9 rappresentativi sono il \"Palazzo Vescovile\" del XVII secolo e la \"Chiesa Parrocchiale\" dell'Ottocento.\nNella frazione di Spineta si trova uno dei pi\u00f9 antichi conventi francescani, risalente al 1291.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 231 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nIl capoluogo.\nIl paese di Fratta Todina da solo conta 1.687 abitanti distribuiti in 10,23\u00a0km\u00b2, con una densit\u00e0 di 164,91 abitanti per km\u00b2.\nAmministrazione.\nFratta Todina risulta tra le \"roccaforti rosse\" dell'Umbria, tuttora inespugnata. Fino alla svolta de la \"Bolognina\" il PCI ha governato con percentuali larghissime (vicine talvolta al 90%). Dal 1991 sono al comando sindaci di centro-sinistra."}
{"id": "8961", "revid": "322321", "url": "https://it.wikipedia.org/wiki?curid=8961", "title": "Marsciano", "text": "Marsciano (pronuncia \"Marsci\u00e0no\") \u00e8 un comune italiano di abitanti della provincia di Perugia in Umbria.\nCitato ufficiosamente per la prima volta nel X secolo, \u00e8 il maggior centro della Valnestore e della Media Valle del Tevere; risulta l'11\u00ba comune pi\u00f9 abitato della regione e il 16\u00ba per estensione. Tra i pi\u00f9 importanti centri agricolo-industriali dell'Umbria, presenta numerose imprese medio-piccole; \u00e8 il maggior comune del territorio regionale (tra i primi nel Centro Italia) per la produzione di coppi e laterizi; per questo viene definito \"Territorio del laterizio\".\nGeografia fisica.\nTerritorio.\nIl territorio comunale si estende per 161,50 km\u00b2. Il paesaggio \u00e8 caratteristico dell'Umbria, con dolci colline, dove sono posizionati numerosi borghi, tra i pi\u00f9 suggestivi Badiola, Compignano, Morcella e Spina. Marsciano fa parte della comunit\u00e0 Montana Trasimeno Medio Tevere.\nIdrografia.\nIl comune di Marsciano \u00e8 attraversato dai fiumi Nestore e Tevere, che delimita il confine con il comune di Collazzone. Il Nestore divide in due l'intero territorio comunale raccogliendo le acque dei torrenti Caina, Genna, Fersinone, Calvana, Fossatone e Rigo. Inoltre, i torrenti Fersinone e Calvana fungono da confini naturali in pi\u00f9 punti con il comune di San Venanzo e la provincia di Terni.\nL'inondazione del 2012.\nIl 12 novembre 2012 la cittadina \u00e8 stata coinvolta in un'alluvione causata principalmente dal fiume Nestore, che ha allagato la zona di Viale Ponte Nestore rendendo impraticabili le strade di accesso alla cittadina per circa 16 ore ed il restante territorio comunale. A nord del territorio marscianese i principali danni sono stati causati dai torrenti Caina e Genna, che hanno inondato le valli omonime. Poi, verso sud i territori maggiormente colpiti sono stati: Mercatello, Compignano e Morcella, dove \u00e8 stato abbattuto dal Nestore un muro edificato nel 1917. Poi, al confine con il comune di San Venanzo, altri seri danni all'agricoltura sono stati provocati dai torrenti Calvana e Fersinone.\nClima.\nIl clima di Marsciano \u00e8 di tipo temperato sublitoraneo con inverni non eccessivamente freddi (la temperatura media stagionale \u00e8 di 6,1\u00a0\u00b0C) ed estati contraddistinte da temperature elevate, ma non torride (luglio, il mese pi\u00f9 caldo, presenta un valore medio di poco superiore ai 23\u00a0\u00b0C). Le piogge, generalmente comprese fra gli 800 e gli 850\u00a0mm annui, sono particolarmente abbondanti nei mesi autunnali.\nOrigini del nome.\nIl nome odierno di Marsciano deriva da un antico possessore del castello chiamato \"Martianus\" o \"Marcius\". Le vicende storiche del castello medioevale si legano strettamente alla famiglia Bulgarelli, primi signori del luogo e per questo, poi, chiamati conti di Marsciano.\nStoria.\nOrigini ed epoca romana.\nOrigini certamente molto antiche sono testimoniate dai ritrovamenti fatti nel territorio comunale. Citata in maniera ufficiosa per la prima volta nel 1004 ma crocevia per gli Etruschi, che avevano abitazioni lungo il Fersinone, le cui acque si credevano altamente rigeneranti per la circolazione. Strade importanti dell'Etruria si snodavano lungo il fiume Nestore ed anche lungo i suoi affluenti Fersinone, Caina e Genna, e nei paesi di Morcella, Cerqueto (dove furono ritrovate urne cinerarie nel 1834), San Valentino della Collina (dove furono rinvenuti oggetti in bronzo e terracotta datati 500 a.C.), Spina, San Biagio della Valle e Villanova (dove furono rinvenute delle anfore risalenti al VI secolo a.C.). Marsciano \u00e8 nota per aver dato i natali a Treboniano Gallo, nato nella frazione di Monte Vibiano Vecchio, imperatore di Roma dal 251 al 253 d.C.\nCaduta impero romano.\nAlla caduta dell'Impero romano d'Occidente, nel 476 d.C., Marsciano cadde come il resto dell'Umbria sotto gli Eruli e poi nel 493 sotto gli Ostrogoti, poi comandati da Giustiniano. La cittadina faceva parte del Corridoio Bizantino (una rotta mercantile e di pellegrinaggio), che partiva dall'amerino, per arrivare nell'eugubino ed il territorio di Marsciano era una zona centrale per il passaggio dei bizantini, e nel 568, i Longobardi, che comandavano la Pianura Padana, la Toscana, Spoleto e Benevento, si vennero a contrapporre con i Bizantini nella Valnestore, poco a valle dell'abitato di Morcella. Per il Ducato Bizantino il Castello di Sant'Apollinare era di vitale importanza per sorvegliare i territori. Forse la cittadina \u00e8 stata menzionata anche come accampamento nell'epoca carolingia, (750-880 d.C.), Marsciano \u00e8 stata a lungo contesa tra Todi e Perugia, ma nel Duecento i Bulgarelli affiliati con i perugini salirono al comando e in maniera pacifica rimase sotto il dominio di Perugia.\nIl Medioevo.\nMarsciano, intorno all'anno mille fu feudo del casato longobardo dei Bulgarelli. Verso la fine del 1200 venne da questi ceduta a Perugia al fine di cercarne protezione dalla vicina minacciosa Todi. In quel tempo venne cos\u00ec considerata la sentinella avanzata dei perugini sia a protezione contro Orvieto che Todi.\nNei secoli successivi, molti dei Baglioni del nobile casato perugino ricoprivano cariche di potere a Marsciano, facendo assumere alla famiglia una posizione eminente nella vita cittadina. Uno di questi, forse l'esponente pi\u00f9 noto e controverso della famiglia, era Giampaolo Baglioni, signore di Perugia, conte di Spello e di Bettona. Cognato del noto condottiero Bartolomeo D'Alviano, che ne aveva sposato la sorella Pentasilea Baglioni, Gian Paolo a soli 18 anni, su pressioni del padre Rodolfo Baglioni, contrasse matrimonio con Ippolita dei Conti di Graffignano, di antichissima famiglia romana, che all'epoca risiedeva in quel castello dell'Alto Lazio.\nTemibile uomo d'armi e affascinante seduttore, nel luglio del 1500 scamp\u00f2 al tentativo d'assassinio delle \u201cNozze Rosse\u201d di Perugia, durante le quali Carlo di Oddo, detto il Barciglia, condusse una congiura di nobili per assassinare i membri della famiglia Baglioni. Nella notte tra il 14 e il 15 luglio 1500 proprio in Perugia vi fu un fatto di sangue che dest\u00f2 clamore. I Baglioni vennero infatti travolti da una terribile faida di famiglia allorquando in Perugia, durante le nozze della bellissima Lavinia Colonna con Astorre Baglioni, la maggior parte di loro venne trucidata da una congiura capeggiata da alcuni parenti tra i quali il Grifonetto.\nGian Paolo, allora ventinovenne, raggiunto nella sua camera ove stava dormendo, si salv\u00f2 grazie ad una sua guardia intervenuta subito in protezione, fuggendo per i tetti, riparandosi poi in Marsciano, ove i Baglioni erano molto amati, e ivi si riorganizz\u00f2 rapidamente con uomini d'arme a lui fedeli. La sua vendetta si abbatte sul nipote Grifonetto dopo pochissimo tempo, facendolo uccidere dai suoi soldati davanti all'Ospedale della Misericordia di Perugia. Gian Paolo condurr\u00e0 una vita avventurosa ed irta di pericoli, sfuggir\u00e0 a tranelli tesi da personaggi dello spessore di Cesare Borgia \u201cIl Valentino\u201d ma il suo destino lo aspetter\u00e0 a Roma, in Castel S. Angelo. I congiurati Carlo Baglioni detto il Barciglia, Girolamo degli Arcipreti, Girolamo Armanni e i figli di Vinciolo della Corgna, intimoriti dalla furia irrefrenabile del loro consanguineo, grande conoscitore dell'arte della guerra, fuggirono da Perugia.\nNel gennaio del 1504 il Consiglio dei Priori di Perugia, quale riconoscimento per l'aiuto dato da Marsciano ai Baglioni, confer\u00ec ai marscianesi la cittadinanza perugina, perennemente estensibile, a tutti i figli e discendenti.\nNell'anno 1520, Papa Leone X aveva formalmente inviato Gian Paolo Baglioni a Roma per un colloquio chiarificatore riguardante il precario ordine pubblico di Perugia ove gli omicidi erano all'ordine del giorno. Il fiuto e la conoscenza delle insidie della complessa politica di allora lo aveva reso diffidente e riflett\u00e9 a lungo prima di decidersi di incontrare il pontefice. I suoi sospetti si erano rivelati fondati ed appena giunto in Roma, Leone X lo aveva fatto arrestare. Dopo alcuni giorni a seguito di un rapido processo, lo aveva fatto decapitare in un insolito orario notturno.\nA distanza di mezzo millennio possiamo ancor oggi osservare i volti dei protagonisti della faida \u201cLe nozze rosse\u201d. La madre di Grifonetto Atalanta Baglioni, infatti, nel 1505 commissioner\u00e0 la bellissima \u201cPala Baglioni\u201d a Raffaello Sanzio (Esposta a Roma Galleria Borghese) che riprodurr\u00e0 i volti dei personaggi coinvolti nella vicenda di odio, gelosia e potere. A sinistra osservando il dipinto, Gian Paolo Baglioni trattiene il Cristo sul lenzuolo, a destra l'aitante Grifonetto che lo afferra a sua volta, al centro la Madonna ha il volto di Atalanta Baglioni e Maria Maddalena ha le sembianze della bella Zenobia Baglioni.\nIl Rinascimento.\nDurante il Rinascimento la cittadina rimase pacificamente sotto al controllo di Perugia, e quindi sotto allo stato Pontificio.\nDal 1600 all'et\u00e0 moderna.\nRimasta sempre sotto al controllo pontificio, e alleata di Perugia. Fu attaccata da Mattia d\u00e8 Medici nel 1643. I borghi che subirono l'attacco furono Castiglione della Valle, San Biagio della Valle e Morcella. Nel corso del secolo (1630) fu colpita dalla peste, che decim\u00f2 la popolazione. Durante Settecento ed Ottocento conobbe un'espansione significativa, infatti vennero alla luce il Palazzo comunale e il palazzo di Conti Pietromarchi, nuova famiglia emergente, che sostitu\u00ec i Baglioni ed i Bulgarelli. Il reticolo stradale intorno alla cittadina venne ampliato e nel 1837 gi\u00e0 contava 8.000 abitanti.\nIl novecento.\nIl XX secolo \u00e8 stato segnato prima dalla grande caduta economica, sociale e culturale, poi dalla grande prosperit\u00e0, come per il resto dei centri abitati umbri. Nel corso della Grande Guerra persero la vita al fronte 400, tra fanti, sottoufficiali e ufficiali. Durante il fascismo Marsciano cadde in una cupa repressione e nel 1944, il 28 marzo tre coloni vennero trucidati per renitenza alla leva, i \"fratelli Ceci\". Questo avvenimento e l'imminente conquista di Marsciano da parte degli Alleati, provoc\u00f2 grandi disordini tra la popolazione locale, e il 5 aprile 1945 le salme dei tre giovani fucilati furono traslate al cimitero di Mercatello, dove tuttora riposano. Questo avvenimento provoc\u00f2 una nuova ondata di scontri. Dopo l'armistizio di Cassibile, Marsciano fu pesantemente colpita dai bombardamenti da parte delle forze dell'Asse. Lungo il corso del Nestore furono rinvenute nel corso degli anni '70 e '80 molte Mine anti-uomo da parte dei coltivatori. Dopo la resa nazi-fascista Marsciano conobbe fino alla Crisi finanziaria del 2008 un'enorme ascesa demografica, sociale e culturale. Motori eccellenti dell'economia marscianese sono stati la trainante agricoltura e l'emergente industria, tanto che nel corso degli anni '70 nacque una \"Zona Industriale\", tra le maggiori in Umbria (maggiore di citt\u00e0 come Spoleto o Gubbio, pi\u00f9 abitate della stessa Marsciano). Oggi l'economia soffre di una stagnazione economica, aggravata dal 2020 dopo la pandemia per COVID-19, che ha provocato nel territorio comunale la morte di 48 persone.\nSimboli.\nLo stemma araldico di Marsciano raffigura il Castello (si tratta nello specifico di una torre con tre torricelle a merlatura guelfa) con due grifoni armati di spada, e, al di sotto vi \u00e8 il \"Ponte di Marsciano\" sul fiume Nestore. Al di sopra del castello sono raffigurati i tre gigli, simbolo dei Bulgarelli, signori di Marsciano per mezzo millennio. Lo stemma \u00e8 timbrato dalla corona muraria di comune e adornato da un ramo di alloro e da uno di quercia.\nMonumenti e luoghi d'interesse.\nAltre architetture.\nTra il centro storico e la chiesa di San Francesco sorge, in piazza Carlo Marx, il monumento ai caduti della Grande Guerra. Le vittime del conflitto nel territorio furono circa 400. Nel 2002 \u00e8 stato aperto al pubblico il Museo dinamico del laterizio e delle terrecotte, con sede nel Palazzo Pietromarchi.\nMarsciano annovera tre torri medioevali: la Torre Bolli (1217), la Torre Boccali (1228) e la Torre di Porta Vecchia (1271), completamente ristrutturata.\nSociet\u00e0.\nEvoluzione demografica.\nCensimento 31 dicembre 1861.\nQuesto il quadro al Primo censimento del neonato Regno d'Italia:\nCultura.\nIstruzione.\nScuole.\nOltre ad avere scuole materne e primarie di 1\u00b0 e 2\u00b0 circolo, Marsciano ha la scuola secondaria di 1\u00ba grado \"Brunone Moneta\" che si divide in tre edifici, il primo presente in Marsciano, il secondo nella frazione di Cerqueto ed il terzo a Spina. Marsciano ha anche un istituto superiore importante, il Liceo Scientifico \"Luigi Salvatorelli\", che si colloca vicino alle scuole medie, e l\u00ec troviamo anche l'istituto commerciale e professionale.\nGeografia antropica.\nCimiteri.\nMarsciano conta 13 cimiteri, il maggiore nel capoluogo comunale, poi vi sono altri 12 cimiteri sparsi per il territorio, i maggiori dei quali a Cerqueto e Spina, dove ci sono dei danni provocati dal terremoto del dicembre 2009.\nIl capoluogo e la periferia.\nIl capoluogo Marsciano conta 13.779 abitanti, comprendendo il Centro Storico, i quartieri di Ammeto, Cerro, Schiavo, Tripoli e Via Larga e alcune abitazioni presenti prima del ponte sul Calvana, che delimita il confine naturale con il comune di San Venanzo. \nStranieri.\nNel comune di Marsciano risiedono 2.534 stranieri (13,7% della popolazione), e le nazionalit\u00e0 pi\u00f9 rappresentative sono:\nEconomia.\nL'economia marscianese nel Secondo Novecento ha trovato un costante miglioramento fino alla crisi del 2008. Oltre alla fiorente industria anche la gi\u00e0 trainante agricoltura \u00e8 stata fondamentale per Marsciano, aiutata dalle dolci valli di Nestore e Tevere. Le colture maggiori sono:Tabacco, vite, olivo, frumento e ortaggi-frutteti (in particolare della tipica \"Pesca Marscianese\", di dimensioni grandi e dal forte sapore dolce, a polpa bianca). I prodotti agricoli, abbondanti e con qualit\u00e0 elevata, fanno di Marsciano uno dei maggiori centri produttivi della regione.Tra le attivit\u00e0 economiche pi\u00f9 tradizionali, diffuse e attive vi sono quelle artigianali, come la lavorazione del lino, finalizzata alla realizzazione di tele caratterizzate da figure e temi presi dalla tradizione.\nAmministrazione.\nLe amministrazione durante la Prima Repubblica (1946-1994) \u00e8 stata ad appannaggio del Partito Comunista Italiano. Dal 1970 i sindaci eletti sono i seguenti:\nPolitica.\nMarsciano dal 1945 al 2019 \u00e8 stata governata dalla sinistra e dal centro-sinistra (Partito Comunista Italiano, Partito Democratico della Sinistra e Partito Democratico). Negli anni '80 il PCI ha raggiunto percentuali vicine all' 80%. Nonostante la dissoluzione della tradizione comunista, i sindaci Tiberi e Chiacchieroni hanno vinto largamente durante gli anni '90 e 2000. Nel 2009 \u00e8 subentrato Alfio Todini, esponente del PD. Il 10 giugno 2014 il sindaco uscente Alfio Todini ha vinto al ballottaggio ai danni di Sabatino Ranieri (Marsciano Democratica), con il 53,38% dei consensi. Ma nelle ultime tornate elettorali, 2015 alle regionali, 2018 per le politiche e 2019 per le Europee ha sempre vinto la Lega, giungendo il 26 maggio 2019 al 38%. Alle amministrative sempre il 26 maggio vincono Francesca Mele (Lega e centro-destra) con il 45% e Stefano Massoli del centro-sinistra con il 21%. Terzo Sergio Pezzanera (Frazioni Unite, L'Altra Marsciano, Marsciano per Sergio Pezzanera) con il 18% e quarto Carlo Cavalletti (Marsciano Democratica, Ambiente e Lavoro, Marsciano in Comune) con il 16% dei voti. Al ballottaggio del 9 giugno Francesca Mele \u00e8 il primo sindaco del centro-destra eletto a Marsciano dal 1946, con il 63,30% dei voti contro lo sfidante del centro-sinistra Stefano Massoli, che ha ottenuto il 36,70% dei consensi.\nSport.\nMaggior societ\u00e0 calcistica del comune \u00e8 la A.S.D. Nestor Calcio Marsciano, fondata nel 1904 e vantante quale maggior successo una partecipazione alla Serie D. Analogo risultato \u00e8 stato raggiunto anche dall'A.S.D. Villabiagio, rappresentante le frazioni di Villanova e San Biagio della Valle, fondata nel 2001 e sciolta nell'estate 2018. Altri club dilettantistici marscianesi sono: Papiano S.Orsola, Via Larga Marsciano, Ammeto, Spina (prima categoria),Castello delle Forme (seconda categoria). Il futsal \u00e8 invece appannaggio dell'Osma Calcio a 5, militante nella serie C2 regionale.\nPer quanto concerne la pallacanestro, la sola squadra del comune \u00e8 l'A.S.D. Nestor Basket Marsciano, di tradizione unicamente dilettantistica; stesso dicasi per la pallavolo femminile, rappresentata dal club Pallavolo Media Umbria Marsciano.\nSono presenti nel territorio municipale anche club di arti marziali, ciclismo e ginnastica artistica."}
{"id": "8962", "revid": "322321", "url": "https://it.wikipedia.org/wiki?curid=8962", "title": "Monte Castello di Vibio", "text": "Monte Castello di Vibio (\"Camostello\" in dialetto castellese) \u00e8 un comune italiano di abitanti della provincia di Perugia in Umbria.\nGeografia fisica.\nIl territorio comunale \u00e8 bagnato dal torrente Faena e dal fiume Tevere.\nMonte Castello di Vibio fa parte della Comunit\u00e0 Montana Monte Peglia e Selva di Meana.\nMonumenti e luoghi d'interesse.\nIl Teatro della Concordia \u00e8 il pi\u00f9 piccolo teatro all'italiana, uno dei pi\u00f9 piccoli teatri storici del mondo ed il primo ad aver usato lo slogan \"il teatro pi\u00f9 piccolo del mondo\" nel 1993 dopo 42 anni di chiusura. Questo teatro ha una forma con pianta a campana, tipica per lo stile italiano. Il Teatro della Concordia \u00e8 stato costruito nel 1808 per volont\u00e0 di nove famiglie benestanti del paese. Le decorazioni al suo interno vennero realizzate dal pittore spezzino Luigi Agretti. Nel 1951 fu chiuso per inagibilit\u00e0 e fu riaperto nel 1993 dopo il restauro.\nSociet\u00e0.\nLingue e dialetti.\nIl dialetto Montecastellese \u00e8 parlato da quasi tutti gli abitanti ed \u00e8 riconducibile al sottogruppo dei dialetti tuderti, a loro volta facenti parte dei dialetti umbri.\nGeografia antropica.\nIl capoluogo.\nIl paese di Monte Castello di Vibio conta 1.260 residenti distribuiti in una superficie di 22,25\u00a0km\u00b2. La densit\u00e0 \u00e8 di 56,63 abitanti per km\u00b2.\nEconomia.\nL'economia \u00e8 basata soprattutto sull'agricoltura con la coltivazione di: olivi, cereali e tabacco nelle zone di Madonna del Piano.\nInoltre ci sono delle piccole botteghe di artigiani nel paese.\nSport.\nL'unica attivit\u00e0 sportiva nel comune di Montecastello di Vibio \u00e8 svolta dall'A.S.D Montecastello di Vibio che milita nel Girone B del campionato di calcio di Promozione Umbra"}
{"id": "8963", "revid": "322321", "url": "https://it.wikipedia.org/wiki?curid=8963", "title": "Todi", "text": "Todi \u00e8 un comune italiano di abitanti della provincia di Perugia. Sorge su un colle alto 411\u00a0m s.l.m. (la sede del Comune \u00e8 per\u00f2 situata a 400\u00a0m s.l.m.) che si affaccia sulla media valle del Tevere.\nIl territorio comunale, fra i pi\u00f9 vasti della regione Umbria, \u00e8 per lo pi\u00f9 collinare ed \u00e8 composto da una miriade di piccoli insediamenti. I centri principali, oltre alla citt\u00e0 di Todi, sono Pantalla e la zona di Ponterio-Pian di Porto, che comprende anche l'area industriale della citt\u00e0.\nTodi fa parte di:\nGeografia fisica.\nIl comune di Todi, di dimensioni piuttosto grandi, si estende nella parte meridionale della provincia di Perugia, al confine con il Ternano, nella regione Umbria.\nSi trova quasi a met\u00e0 strada fra Perugia e Terni (entrambe distano circa 42 km), mentre dista 35 km da Orvieto e 45 km da Spoleto.\nIl comune \u00e8 caratterizzato dal medio corso del fiume Tevere, che proprio a Todi piega in direzione sud-ovest verso l'orvietano. Vi scorrono anche i torrenti Rio, Naia ed Arnata.\nStoria.\nFu fondata tra l'VIII ed il VII secolo a.C. dagli Umbri su un colle situato sulla riva sinistra del Tevere, a circa 400 metri di altitudine e a breve distanza dal territorio abitato dagli Etruschi, col nome di \"Tutere\", che significa \"Citt\u00e0 di confine\".\nSecondo la leggenda, inizialmente la citt\u00e0 doveva essere costruita ai piedi del colle, sulla riva sinistra del Tevere, ma la tovaglia con cui i fondatori stavano facendo colazione fu presa da un'aquila che, volando, la lasci\u00f2 cadere sulla cima del colle. Questo accadimento venne interpretato come un segno degli dei, cos\u00ec i fondatori decisero di spostarsi e costruire la citt\u00e0 in cima al colle.\nSi svilupp\u00f2 soprattutto fra il V e il IV secolo a.C., ricevendo forti influenze etrusche o venendo probabilmente essa stessa annessa dagli etruschi, secondo quanto tramandatoci dallo storico Stefano di Bisanzio. Nel III secolo a.C. inizi\u00f2 il processo di romanizzazione pur nel rispetto delle autonomie locali fra cui il diritto di coniare moneta propria. Ottenne la cittadinanza romana (dopo l'89 a.C.) con l'ascrizione alla trib\u00f9 Clustumina, venendo successivamente ribattezzata con il nome di \"Colonia Julia Fida Tuder\" (60 a.C. circa). A partire dall'et\u00e0 augustea ricevette un vigoroso impulso edilizio con la costruzione di un anfiteatro, di edifici civici e ville.\nDopo le invasioni barbariche e la guerra gotica (535-553), Todi venne annessa, con il resto d'Italia, all'Impero bizantino. Rester\u00e0 romano-orientale anche a seguito dell'invasione longobarda, entrando a far parte, con Perugia ed altri centri umbri, del cosiddetto corridoio bizantino.\nNel 1067 divenne comune autonomo e poi signoria (sotto gli Atti), per entrare successivamente a far parte dello Stato della Chiesa, e cominci\u00f2 la sua decadenza passando da una signoria all'altra (tra cui quella dei Malatesta e di Francesco Sforza).\nNel XIII secolo la citt\u00e0 conobbe una nuova espansione urbanistica, estendendosi da Terni ad est a sud, dalle gole del Forello (per un breve periodo sottomise anche Orvieto) a ovest a Deruta a nord.\nIn questo periodo Todi diede i natali a Jacopone De Benedetti (meglio conosciuto come Jacopone da Todi), poeta duecentesco che compose storiche laudi come \"O Signor, per cortesia\".\nNel 1244, visto l'aumento della popolazione oltre i trentamila abitanti (maggiore della popolazione della Roma dell'epoca) i tre borghi creati dalle classi artigianali vennero cinti da mura lunghe all'incirca 4\u00a0km, con tanto di porte e bastioni a tutt'oggi integre.\n trasform\u00f2 varie zone di Todi, allargando vie ed abbellendo alcuni palazzi.\nOggi Todi \u00e8 pressoch\u00e9 identica alla Todi medievale, come risulta da una stampa di Giacomo Lauro del 1633. I confini della citt\u00e0 originaria sono tracciati dal perimetro delle mura.\nDurante il periodo napoleonico alcune opere d'arte vennero trasferite in Francia nell'ambito delle spoliazioni napoleoniche. Secondo il catalogo pubblicato nel \"Bulletin de la Soci\u00e9t\u00e9 de l'art fran\u00e7ais\" del 1936, delle 3 opere d'arte inviate in Francia, principalmente autori del Rinascimento umbro, ne ritornarono solo due, mentre \"La vergine e Ges\u00f9,\" dello Spagna rimase esposta al \"Mus\u00e9e Napol\u00e9on\", e quindi al Louvre.\nIn seguito alla restaurazione, molti tuderti entrarono a far parte della carboneria e della Giovine Italia.\nGaribaldi, riparandosi a Todi dopo la disfatta della Repubblica Romana, infiamm\u00f2 di nuovo il patriottismo tuderte e molti abitanti di Todi lo seguirono, vestendo le caratteristiche camicie rosse fino alla III guerra d'indipendenza, durante la quale molti furono arrestati e morirono in battaglia.\nQui a Todi pass\u00f2 anche Anita Garibaldi, incinta e gi\u00e0 in preda alle doglie: di l\u00ec a poco mor\u00ec nei pressi delle Valli di Comacchio.\nBraccato dalle milizie austriache, Garibaldi fu costretto alla fuga.\nMonumenti e luoghi d'interesse.\nIl centro storico, medievale, vanta edifici sacri e civili di notevole prestigio:\nPiazza del Popolo.\nLa Piazza del Popolo \u00e8 la centrale e storica piazza cittadina, una delle pi\u00f9 importanti e interessanti del Medioevo in regione e in Italia, vera testimonianza dell'epoca dei Liberi Comuni. Attorno vi sorgono i monumenti pi\u00f9 insigni di Todi:\nSociet\u00e0.\nEtnie e minoranze straniere.\nSecondo i dati ISTAT al 6 giugno 2021 gli stranieri erano , il 10,1% della popolazione residente.\nLa comunit\u00e0 straniera pi\u00f9 numerosa \u00e8 quella proveniente dalla Romania con il 25,8% di tutti gli stranieri presenti sul territorio, seguita dall'Albania (17,3%) e dal Marocco (13,3%).\nGeografia antropica.\nSuddivisioni storiche.\nLa citt\u00e0 si pu\u00f2 considerare divisa in due zone distinte: la parte interna alle mura medievali, suddivisa in rioni, e la parte nuova, posta esternamente alle mura, suddivisa in quartieri.\nI quartieri della citt\u00e0 sono quelli di Santo Stefano, Sant'Arcangelo, Crocefisso, Cappuccini, Quartiere Europa, Broglino e Torre Squadrata.\nInternamente alle mura, invece, si possono trovare i rioni di Santa Prassede, Santa Maria, Valle Bassa, San Fortunato, Porta Fratta e San Silvestro.\nIl capoluogo.\nLa cittadina di Todi singolarmente conta 11.059 residenti distribuiti in 52,86 km\u00b2. La densit\u00e0 \u00e8 di 209,21 abitanti per km\u00b2.\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e attive vi sono quelle artigianali, come la lavorazione della ceramica; inoltre sono rinomati i laboratori di oreficeria, di intarsio, di intaglio, di scultura, di ebanisteria e di restauro.\nAmministrazione.\nIl Comune \u00e8 governato da un'amministrazione di centrodestra (Forza Italia, Fratelli d'Italia, Lega Nord, CasaPound e Todi per la Famiglia). Il Sindaco \u00e8 Antonino Ruggiano (FI), eletto il 25 giugno 2017 al ballottaggio con il 50,1% superando il Sindaco uscente Carlo Rossini del PD.\nSport.\nBasket.\nLa squadra di pallacanestro della citt\u00e0 \u00e8 la Todi Basket, che milita nel campionato regionale umbro. \u00c8 presente nello stesso campo anche una societ\u00e0 giovanile, la Minibasket Todi.\nCalcio.\nLa principale squadra di calcio della citt\u00e0 \u00e8 la ASD Todi Calcio, che milita nel campionato di Prima Categoria. Nata nel 1951, ha raggiunto il suo maggior traguardo sportivo vincendo la Coppa Italia Serie D 2000-2001.\nTorneo di calcio a 5 annuale.\nOgni anno, nel periodo del mese di Giugno, ha luogo in centro il torneo di calcio a 5 delle frazioni e delle varie zone di Todi. Il torneo si gioca con la formula di 3 gironi, componenti ognuno 4 squadre. Dopo la fase a gironi, vi \u00e8 la fase finale, a cui passano le prime e seconde di ogni girone e le 2 migliori terze di ogni gruppo.\nL'attuale detentore del torneo \u00e8 Ilci. Nell'edizione 2016 vinse il Pantalla. Nel 2017 fu il turno di Pian di Porto, mentre nel 2018 trionf\u00f3 il quartiere di Torresquadrata. Nell'ultima edizione del 2019 Ilci si \u00e8 aggiudicata il torneo dei rioni e delle frazioni."}
{"id": "8965", "revid": "1318658", "url": "https://it.wikipedia.org/wiki?curid=8965", "title": "Pancho Villa", "text": "Villa era un proprietario terriero e militare (caudillo) del Chihuahua, Stato del Messico settentrionale, di cui fu anche governatore provvisorio tra il 1913 e il 1914 e aveva un passato da fuorilegge. Quando nel 1910 inizi\u00f2 la rivolta generale contro il presidente Porfirio D\u00edaz, divenne in breve tempo il comandante della Divisi\u00f3n del Norte (Divisione del Nord) dell'esercito rivoluzionario comandato da Francisco Madero, facendosi subito notare per le sue incredibili capacit\u00e0 militari. Ottenne diverse decisive vittorie, come la Battaglia di Zacatecas, che portarono alla destituzione di Victoriano Huerta dalla presidenza nel luglio del 1914. Egli poi combatt\u00e9 contro il suo ex leader nella coalizione contro Huerta, il \"Primo Capo\" dei costituzionalisti Venustiano Carranza, e per l'occasione si alle\u00f2 con Emiliano Zapata, che aveva il suo centro di potere nel Morelos, a causa delle simili ragioni di lotta del Villismo e dello Zapatismo. I due generali rivoluzionari si unirono brevemente per prendere Citt\u00e0 del Messico dopo che le forze di Carranza si erano ritirate dalla citt\u00e0. In seguito Villa ingaggi\u00f2 con la sua Divisi\u00f3n del Norte diverse battaglie campali contro le forze di Carranza comandate dal generale \u00c1lvaro Obreg\u00f3n e risult\u00f2 pesantemente sconfitto nella Battaglia di Celaya del 1915 e, di nuovo, contro Plutarco El\u00edas Calles nella Seconda battaglia di Agua Prieta il 1\u00ba novembre 1915, dopo la quale il suo esercito entr\u00f2 in un rapido declino.\nIl generale successivamente condusse un'incursione contro la piccola citt\u00e0 di confine di Columbus in Nuovo Messico, Stati Uniti d'America, il 9 marzo 1916. In risposta il Governo degli Stati Uniti invi\u00f2 il generale dell'esercito John Pershing in una spedizione per catturarlo, ma il generale messicano continu\u00f2 a sfuggire agli statunitensi. La spedizione termin\u00f2 quando gli Stati Uniti entrarono nella Prima guerra mondiale nel 1917 e Pershing fu richiamato in Patria per adempiere ad altri doveri.\nVilla a quel punto riprese la sua guerra contro il governo di Carranza ma nel 1920 fece un accordo con il nuovo governo messicano presieduto da Adolfo de la Huerta per ritirarsi senza ritorsioni e gli fu concessa una hacienda vicino a Parral nel Chihuahua, che trasform\u00f2 in una \"colonia militare\" per i suoi ex soldati. Nel 1923, mentre si avvicinavano le elezioni presidenziali, Villa torn\u00f2 in politica. Poco dopo per\u00f2 fu assassinato, molto probabilmente per ordine di \u00c1lvaro Obreg\u00f3n, diventato presidente.\nNella sua vita, Villa si costru\u00ec un'immagine di eroe rivoluzionario e come tale fu conosciuto all'estero. Il generale concesse numerose interviste a giornalisti stranieri, in particolare a John Reed, testimone della Rivoluzione d'ottobre. Dopo la sua morte fu escluso dal pantheon degli eroi rivoluzionari messicani per ordine dei generali della \"Dinastia Sonora\", Obreg\u00f3n e Calles. L'esclusione di Villa dalla narrativa ufficiale della Rivoluzione contribu\u00ec ad alimentare il suo mito. Poderose biografie e decine di film, hollywoodiani e non, hanno messo in luce numerosi aspetti della sua personalit\u00e0, descrivendolo come un idealista, umano al di l\u00e0 della sua dimensione eroica e apparentemente interessato al miglioramento delle condizioni di vita dei ceti pi\u00f9 poveri.\nVilla disse di s\u00e9 in una autobiografia e nelle interviste a Jack London e a John Reed: \"La mia vita \u00e8 stata una tragedia\".\nBiografia.\nFrancisco \"Pancho\" Villa era nato a San Juan del R\u00edo, vicino a Durango, nel \"ranch\" \"la Coyoitoda\" di San Juan del R\u00edo di propriet\u00e0 di Lopez Negrete, da una coppia di mezzadri, Augustin Arango e Micaela Ar\u00e1mbula. La sua leggenda inizi\u00f2 a fiorire nel 1894, quando era ancora sedicenne: subito dopo la morte del padre si era trasferito nell\"hacienda\" di Gogojito e una sera, tornando a casa, sorprese la madre in una accesa discussione con il proprietario del \"ranch\" che aveva tentato di molestare la sorella maggiore del giovane Francisco. Questi reag\u00ec sparando al \"ranchero\" e ferendolo leggermente. Questo avvenimento segn\u00f2 per Francisco l'inizio di un lungo periodo di latitanza.\nSimpatizzando con i \"peones\", con i quali aveva in comune un odio profondo verso i ricchi possidenti terrieri, da quel momento la sua esistenza fu caratterizzata da scorrerie ai danni di allevatori, cui sottraeva capi di bestiame, e di rapine a ricchi minatori. Braccato sui monti della \"Sierra\" (dove diventer\u00e0 Francisco \"Pancho\" Villa) fu pi\u00f9 volte catturato dai Rurales e dall'esercito riuscendo sempre a farsi rilasciare grazie all'interessamento di influenti amicizie; di l\u00ec a poco si sarebbe arruolato\u00a0\u2014 con mansioni di ufficiale\u00a0\u2014 nelle truppe degli eserciti irregolari di Francisco Madero: forse, per lui, era una ideale continuazione della lotta di sempre contro gli odiati possidenti. Nel 1910, con una nuova identit\u00e0 massonica, era quindi pronto a scendere dalle montagne per partecipare attivamente a quella che sarebbe stata chiamata la rivoluzione messicana.\nIdentit\u00e0 nuova e nuovi ideali.\nVenuto in contatto con Abraham Gonz\u00e1lez, fido di Madero, Villa decise cos\u00ec di unirsi alla causa della rivoluzione maderista contro D\u00edaz, la prima fase della grande rivoluzione messicana. Nello Stato di Chihuahua, proprio al confine con il Texas e il Nuovo Messico, Villa e i suoi \"dorados\" (truppe a cavallo a lui fedeli) agivano divisi in piccoli gruppi con azioni di sorpresa; la strategia seguita era quella degli indiani \"Apache\" e \"Comanche\" contro cui si erano battuti i coloni messicani di una generazione prima. Nel maggio 1911 dimostr\u00f2 le sue ottime capacit\u00e0 militari conquistando Ciudad Ju\u00e1rez insieme a Pascual Orozco per conto di Madero, evento che spinse il presidente D\u00edaz a dimettersi e partire per l'esilio.\nNegli anni successivi, con Madero al governo, Pancho Villa prest\u00f2 servizio nell'esercito federale sotto il generale Victoriano Huerta, prendendo parte alla ribellione di Orozco, che nel frattempo si era ribellato a Madero. In questo periodo Huerta condann\u00f2 Villa a morte per insubordinazione; non gli rest\u00f2 che espatriare negli Stati Uniti, salvo tornare dopo il rovesciamento di Madero e il suo conseguente assassinio in un'imboscata da parte di Huerta nel 1913. Villa fiancheggi\u00f2 poi, nella guerra civile del 1913-1914 tesa ad abbattere il nuovo despota Huerta, il \"leader\" del movimento progressista Venustiano Carranza secondo il Piano di Guadalupe, a cui ader\u00ec anche Emiliano Zapata. In questa nuova campagna Villa ottenne una importante vittoria a Zacatecas, che costrinse Huerta a dimettersi.\nI capi delle fazioni usciti vincitori si ritrovarono nella Convenzione di Aguascalientes, per la quale Carranza divenne il nuovo presidente del Messico. La Convenzione aveva come obiettivo di restaurare la democrazia e l'ordine nella nazione, ma ben presto Villa e Zapata abbandonarono i lavori quando si resero conto della deriva autoritaria che stava prendendo il nuovo governo.\nUno dei suoi pi\u00f9 fidati luogotenenti in questo periodo fu Rodolfo Fierro.\nAd ogni buon conto, Villa riusc\u00ec ad assicurarsi il controllo dello Stato di Chihuahua dove\u00a0\u2013 con l'aiuto di Zapata \u2013 foment\u00f2 la rivolta contadina. I loro eserciti occuparono Citt\u00e0 del Messico per un periodo nel 1914, dove tentarono di restaurare l'autorit\u00e0 democratica della Convenzione di Aguascalientes e per questo divennero i due leader cosiddetti \"Convenzionalisti\", uniti dal Patto di Xochimilco. Villa propose a Zapata di instaurarsi come nuovo presidente, ma lui rifiut\u00f2. Alla fine, divisi sulle scelte da prendere (Villa era meno radicale di Zapata), i due tornarono nei rispettivi territori, permettendo agli eserciti di \u00c1lvaro Obreg\u00f3n, al comando di Venustiano Carranza, di riorganizzarsi.\nLa successiva guerra tra Costituzionalisti e Convenzionisti fu la parte pi\u00f9 sanguinosa della rivoluzione, o meglio guerra civile. Nel 1915 Villa fu sconfitto nella Campagna del Baj\u00edo (1914-1915) contro le forze costituzionali di Obreg\u00f3n, Joaqu\u00edn Amaro e Benjam\u00edn G. Hill e in particolare durante la sanguinosissima battaglia di Celaya, il pi\u00f9 grande scontro armato in America Latina fino alla guerra delle Falkland del 1982. Le sue forze furono nuovamente pesantemente sconfitte nella seconda battaglia di Agua Prieta il 1\u00ba novembre 1915 dalle forze di Plutarco El\u00edas Calles.\nPer tutto questo Villa era furioso delle continue ingerenze statunitensi a favore del governo di Carranza e dei suoi generali. Villa non esit\u00f2 a oltrepassare il confine tra il Messico e gli Stati Uniti d'America. Per oltre un anno venne invano inseguito oltre il confine dalle truppe inviate dal presidente Thomas Woodrow Wilson.\nI primi aerei contro Villa.\nIl 9 marzo 1916 Villa condusse trecentocinquanta (millecinquecento secondo vari organi di stampa statunitensi dell'epoca) guerriglieri messicani in un attacco contro la citt\u00e0 di Columbus, nel Nuovo Messico, dove era presente una guarnigione di seicento soldati statunitensi. L'abitato fu messo a ferro e fuoco e un albergo fu fatto esplodere; si ebbero diciassette morti. Il presidente Wilson rispose con una spedizione punitiva: pose una taglia di dollari sulla testa di Villa e invi\u00f2 diecimila soldati guidati dal generale John \"Blackjack\" Pershing e dal suo braccio destro George Patton, personalit\u00e0 che si sarebbero poi distinte nella prima guerra mondiale, per dargli la caccia sui monti sopra Chihuahua.\nLe truppe statunitensi impiegarono i mezzi pi\u00f9 moderni per quell'epoca: camion, motocarri, motociclette e blindati; fu impiegato persino un dirigibile pilotato personalmente da Pershing. E \u2013 per la prima volta nel Nord America \u2013 aerei da combattimento (otto, riportano le cronache). Il generale arriv\u00f2 vicino a essere catturato durante la battaglia di Guerrero, ma da l\u00ec in poi tutto fu vano: i tentativi di catturare Villa e i suoi uomini si protrassero senza esito fino alla fine del gennaio 1917.\nDopo il ritiro statunitense, Villa continu\u00f2 la sua guerra contro il governo di Carranza, ma l'assassinio di Zapata il 10 aprile 1919 da parte delle truppe di Pablo Gonz\u00e1lez Garza e Jes\u00fas Guajardo al comando di Carranza e la definitiva sconfitta a Ciudad Ju\u00e1rez il 16 giugno del medesimo anno lo convinsero a intavolare una serie di accordi con i Costituzionalisti per trattare la sua resa. Le sue imprese terminarono ufficialmente nel 1920 con l'assassinio di Carranza a seguito di una ribellione militare portata avanti da \u00c1lvaro Obreg\u00f3n e l'ascesa alla presidenza del generale Adolfo de la Huerta, prima dello stesso Obreg\u00f3n.\nVilla depose le armi ritirandosi nella \"hacienda\" di Canutillo a lui assegnata, dove si dedic\u00f2 a una vita da proprietario terriero. Lasciava raramente la fattoria, normalmente in compagnia di una scorta di una decina di uomini armati. Nel luglio del 1923 Villa commise un errore fatale. Il 10 di luglio, facendosi accompagnare da due soli uomini di scorta, si rec\u00f2 in auto nella vicina Parral, nello Stato di Chihuahua, ove avrebbe dovuto fare il padrino di battesimo del figlio di un suo uomo. A Parral Villa aveva un'amante, Manuela Casas, con la quale decise d'intrattenersi dopo il battesimo, per ripartire verso Canutillo il 20 luglio. Non vi arriv\u00f2 mai. Mentre, alla guida dell'auto, stava uscendo da Parral, al grido di \u00abViva Villa\u00bb lanciato da una vedetta, un gruppo di armati incominci\u00f2 a sparare dalle finestre sull'auto di Villa, uccidendolo. Con lui morirono altri tre passeggeri (compreso il suo segretario personale), mentre un quarto uomo di scorta riusc\u00ec a salvarsi. Misteriosi rimasero gli assassini, anche se la perfetta organizzazione dell'imboscata e le vicende successive (ad assumersi la responsabilit\u00e0 dell'omicidio fu Jes\u00fas Salas Barraza, un militare che, con il suo complice Melit\u00f3n Lozoya, fu condannato a una lunga pena detentiva e subito dopo rimesso in libert\u00e0) lasciano intendere che l'omicidio fosse il frutto di un ampio complotto ordito ad alti livelli.\nSi pensa che l'attentato possa essere stato organizzato da \u00c1lvaro Obreg\u00f3n per impedire che Villa corresse alle elezioni presidenziali del 1924 e magari potesse sconfiggere il suo prediletto alla successione, Plutarco El\u00edas Calles, a causa della sua ingombrante popolarit\u00e0. Villa infatti aveva annunciato il suo ritorno in politica, candidandosi appunto alle elezioni presidenziali.\nIl generale mor\u00ec assassinato, come molti altri protagonisti della rivoluzione (Madero, Orozco, Zapata, Carranza e Obreg\u00f3n), continuando a restare uno dei miti del popolo messicano.\nEsercito Villista Rivoluzionario del Popolo.\nIl 28 giugno 1999 nasce un gruppo terroristico, d'inspirazione comunista, nello stato federale di Guanajuato che si fa chiamare Esercito Villista Rivoluzionario del Popolo ( EVRP, in spagnolo: Ej\u00e9rcito Villista Revolucionario del Pueblo ), prende il nome, per l'appunto, dal rivoluzionario Villa. Il gruppo lancia il suo primo comunicato il 5 dicembre 1999 dove afferma di combattere contro il neoliberismo. Tra le poche azioni del gruppo vi \u00e8 l'attacco a colpi di mortaio avvenuto il 1\u00ba marzo del 2000 contro la base militare di Santa Luc\u00eda, a Tec\u00e1mac, nello Stato del Messico, l'attacco non ha causato n\u00e9 vittime n\u00e9 feriti, solo qualche danno.\nIl mito di Villa nella cultura di massa.\nCinema.\nDi Pancho Villa il cinema si \u00e8 occupato moltissimo sin dai tempi del \"muto\". In alcuni casi, le pellicole ancora prive di sonoro documentavano, quasi con taglio documentaristico, le gesta del celebre guerrigliero impiegando lo stesso Villa nei panni di s\u00e9 stesso; il primo Villa dello schermo, in \"The Life of General Villa\" del 1914, fu interpretato da Raoul Walsh (quando ancora il grande regista non aveva abbandonato la carriera di attore con cui aveva debuttato).\nNel corso del Novecento \u2013 dai primi film di David Griffith e Harry E. Aitken \u2013 sono stati molti gli attori che si sono alternati nel ruolo (in alcuni casi anche pi\u00f9 volte), fino alle interpretazioni di \"star\" come Pedro Armendariz, Telly Savalas, H\u00e9ctor Elizondo, Yul Brynner e Antonio Banderas, l'ultimo Pancho Villa dello schermo. Tuttavia l'interpretazione pi\u00f9 incisiva rimane quella di Wallace Beery, nel film di Jack Conway \"Viva Villa!\" del 1934. Beery vinse la Medaglia d'oro alla 2\u00aa Mostra del cinema di Venezia.\nMusica.\nVilla \u00e8 citato nella canzone di Bob Dylan \"Romance in Durango\" \u2014 tradotta da Fabrizio De Andr\u00e9 col titolo di \"Avventura a Durango\" \u2014 ed \u00e8 presente in varie canzoni del gruppo metal Brujeria (soprattutto \"Division del Norte\").Il brano dei Litfiba siamo umani, fa esplicito riferimento a Pancho Villa. Viene inoltre menzionato nel pezzo del gruppo hip hop Assalti frontali, \"Banditi nella sala,\" nella prima strofa cantata da Militant A\".\""}
{"id": "8966", "revid": "322321", "url": "https://it.wikipedia.org/wiki?curid=8966", "title": "Gualdo Cattaneo", "text": "Gualdo Cattaneo (lat. \"Gualdum Captaneorum\", \"Gu\u00e0llo\" in dialetto locale) \u00e8 un comune italiano di abitanti della provincia di Perugia in Umbria, ricco di numerose vestigia del passato, tra le quali il castello di Simigni.\nGeografia fisica.\nIl paese si erge su uno scoglio, quota , che si affaccia a ovest verso la valle del torrente Puglia; a est dal centro del paese sono ben visibili Montefalco e Foligno. Il panorama spazia dal Sasso di Pale fino al Monte Peglia, e in direzione sudovest sono visibili i principali massicci dei Sibillini. Nelle giornate pi\u00f9 limpide \u00e8 possibile vedere il monte Terminillo.\nStoria.\nNon esistono informazioni storiche sufficientemente attendibili che attestino con sicurezza l'antichit\u00e0 del sito. Convenzionalmente, la fondazione del Paese nel sito odierno viene fisata nel 975 d.C., secondo quanto riportato dagli storici locali, che fanno per lo pi\u00f9 riferimento allo Jacobilli.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:"}
{"id": "8968", "revid": "322321", "url": "https://it.wikipedia.org/wiki?curid=8968", "title": "Bevagna", "text": "Bevagna \u00e8 un comune italiano di abitanti della provincia di Perugia, un tempo nota per le tele pregiate che vi si producevano, tanto da essere chiamate \"bevagne\". \u00c8 inserita tra i Borghi pi\u00f9 belli d'Italia e tra le Bandiere arancioni.\nGeografia fisica.\nLa classificazione climatica del comune \u00e8 zona D, 2004 GR/G.\nStoria.\nOrigini.\nTracce di insediamenti umani compaiono fin dall'et\u00e0 del ferro e importanti ritrovamenti archeologici confermano la presenza degli Umbri nel territorio bevanate.\nDominazione Romana e Cristianesimo.\nLe prime notizie storiche su Bevagna coincidono con la conquista romana dell'Umbria con la famosa Battaglia del Sentino del 295 a.C. Bevagna, infatti, era nota come centro itinerario degli Umbri e per la sua pastorizia e allevamento bovino.\nDivenuta Municipio romano nel 90 a.C. col nome di \"Mevania\", venne ascritto alla trib\u00f9 Aemilia, nella VI Regio. Divenne importante centro agricolo e strategico, grazie alla sua favorevole posizione al centro della grande viabilit\u00e0 impostata dai romani con la via Flaminia (220 a. C), e al suo porto fluviale sul Topino (le cui acque, all'epoca navigabili, si gettano nel fiume Chiascio e quindi nel Tevere). Tale floridezza durer\u00e0 fino al III secolo d.C., quando acquista maggiore importanza il tratto della Flaminia passante per Terni e Spoleto. In questo periodo ebbe un notevole sviluppo edilizio, infatti Mevania fu munita di una cinta muraria, di terme e d'un anfiteatro dei quali restano ancora le vestigia.\nForse patria di Properzio; nel 308 a.C. lo scrittore latino Livio ricorda la \"Battaglia di Mevania\" in questa data, anche se l'episodio \u00e8 dubbio per gli storici. Sicuro \u00e8 che dopo il 295 Mevania con altre citt\u00e0 umbre si alle\u00f2 con Roma.\nCon l'avvento del Cristianesimo vi sono numerosi martiri, tra cui \"San Vincenzo\", primo vescovo e patrono del paese. Vi viene fondata la diocesi di Bevagna, attestata storicamente nel concilio lateranense del 487.\nDisputa fra Chiesa e Impero.\nCon la caduta dell'Impero romano Bevagna viene devastata dalle invasioni barbariche dei longobardi nel VI secolo, decadendo e perdendo anche la sede vescovile nel IX secolo. Nel 774, diviene possedimento longobardo nell'ambito del Ducato di Spoleto, senza avervi una speciale importanza (il termine Gaite ad indicare i quartieri deriva da questo periodo). Successivamente entra a far parte dell'orbita Stato della Chiesa, ma in realt\u00e0 continua a dipendere, come l'intero ducato, dai re Franchi e poi dagli imperatori del Sacro Romano Impero.\nDopo la conquista franca, Bevagna \u00e8 dal 1187 libero Comune retto da Consoli, e viene contesa fra le dominazioni alterne di Spoleto, Foligno, dell'Impero Germanico, di Perugia e dello Stato Pontificio. Soprattutto vive le controversie fra la Chiesa e l'Impero, restando tuttavia sostanzialmente fedele alla prima fino all'avvento dell'Unit\u00e0 d'Italia.\nEspugnata e incendiata nel 1152 da Federico Barbarossa e ancora nel 1249 dal Conte d'Aquino, capitano dell'imperatore Federico II come schieramento guelfo, risorse nella seconda met\u00e0 del XIII secolo tanto che nel 1249 i cittadini ottennero da papa Innocenzo IV l'autorizzazione ad eleggere liberamente il proprio podest\u00e0. Nel corso del \u2018200 arrivano in citt\u00e0 gli ordini mendicanti, Francescani, Domenicani ed Agostiniani, che vi erigono le loro chiese.\nLe Signorie.\nNel 1371, dopo esser passata pi\u00f9 volte dal dominio imperiale a quello papale e viceversa, Bevagna viene donata da Papa Gregorio XI a Trincia Trinci, vicario apostolico, iniziando la dominazione della signoria dei Trinci di Foligno che durer\u00e0 fino al 1439, quando il borgo sar\u00e0 restituito al diretto dominio della Santa Sede. Anche se venne fortemente contesa con Perugia. Venne devastata nel 1375 da Corrado II Trinci signore di Foligno; sotto l'egemonia di Perugia, tent\u00f2 ribellarsi nell'ottobre 1381, fino a quando nel 1439 passo poi definitivamente alla Chiesa. Nel 1493 Papa Alessandro VI la concede in amministrazione ai governatori pontifici di Spoleto. Le controversie nate fra i Bevanti e la Citt\u00e0 di Spoleto, convinsero nel 1503 papa Giulio II a metterla sotto la giurisdizione dei governatori pontifici di Perugia, i quali cardinali iniziarono a contendersi la supremazia cittadina. Nel 1530 papa Clemente VII decise di porre Bevagna sotto il controllo dinastico dei Baglioni. Tuttavia il malgoverno e la ferocia dei Baglioni fecero ricredere i pontefici, che la riposero sotto i governatori perugini, e poi ancora sotto i Baglioni, fino a quando nel 1567 papa Pio V risolse definitivamente la questione ponendo Bevagna sotto il controllo diretto della Santa Sede, alla quale rimase, salvo la parentesi della conquista napoleonica, fino all'avvento del Regno d'Italia nel 1860.\nStoria moderna.\nUn ruolo importante per la storia della citt\u00e0 e del suo territorio \u00e8 rappresentato, come per gli altri comuni della Valle Umbra, dagli sforzi e dalle lotte per la bonifica delle aree paludose e per la regolamentazione dei numerosi corsi d'acqua. Avviata nel 1456, la bonifica della pianura bevanate raggiunge concreti risultati nella seconda met\u00e0 del \u2018500, portando vantaggi all'economia agricola bevanate, incentrata soprattutto sulla coltivazione e lavorazione della canapa.\n\u00c8 con il \u2018700 e, soprattutto nel corso dell'800, che il sistema idraulico di questa area si avvia ad un assetto definitivo.\nLeone XII nel 1825 le restitu\u00ec il titolo di citt\u00e0.\nStemma.\nVenne donato alla citt\u00e0 da Papa Innocenzo VI nel 1360. \u00c8 uno stemma a scudo sannitico, con croce greca bianca in campo rosso. Dietro la croce osserviamo le due chiavi petrine (una d'oro e l'altra d'argento) decussate. Sulla sezione orizzontale della croce compaiono le tre lettere O S F, iniziali delle parole \"ob servatam fidem\" (per la fede conservata): Bevagna citt\u00e0 guelfa, aveva dimostrato particolare lealt\u00e0 e devozione per lo Stato Pontificio.\nEsso sostituisce lo stemma pi\u00f9 antico, costituito da tre o quattro vasi di miele.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 444 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nMarocco 148 2,87%\nRomania 124 2,40%\nGeografia antropica.\nAltre localit\u00e0 del territorio.\nCapro.\nCapro \u00e8 una localit\u00e0 del comune di Bevagna, posta poco distante della citt\u00e0 (216\u00a0m s.l.m.), lungo la strada che conduce verso Bettona . \nLa zona \u00e8 nota sin dal 1078, essendo citata nelle carte del monastero di Sassovivo.\nCapro \u00e8 nota per la presenza dell'Aiso (o Abisso), un laghetto pressoch\u00e9 circolare del diametro di 25\u00a0m e profondo 13 m, posto a 196\u00a0m s.l.m.; una leggenda, nota sin dal XVII secolo, collega al lago la scomparsa del contadino Chiar\u00f2, che sprofond\u00f2 nel lago con tutta la sua casa, per aver lavorato i campi nel giorno della festa di Sant'Anna. Solo la moglie ed un figlio scamparono, ma le acque li inseguirono e si richiusero su di essi, presso la sorgente detta dell'Aisillo.\nAltrettanto noto \u00e8 il Convento dell'Annunziata, conosciuto anticamente con il nome di Sant'Ansovino, per via del fatto che qui si trovavano alcune reliquie di questo santo (altre si troverebbero nella chiesa di Casenove di Foligno). Si trova a 600\u00a0m da Capro, su un piccolo colle a 231\u00a0m s.l.m.\nEsso venne fondato dai benedettini di Sassovivo e nel 1138 pass\u00f2 alla Santa Sede, sotto Innocenzo II; ora vi dimorano le suore missionarie di Ges\u00f9 Bambino.\nL'architettura \u00e8 piuttosto semplice ma elegante, con un portico in mattoni ed una porta datata 1495. Dentro si trova un Crocifisso policromo del XV secolo attribuito a Giovanni Teutonico, un dipinto del \"Fantino\" ed altre opere dei due secoli successivi.\nSport.\nCalcio.\nLa principale squadra di calcio della citt\u00e0 \u00e8 l\"'A.C.D. Bevagna\" che milita in Prima Categoria e disputa i suoi incontri interni allo Stadio Comunale \u201cPietro Palmieri\u201d.\nIl Mercato delle Gaite.\nIl Mercato delle Gaite \u00e8 una manifestazione di rievocazione storica che ha lo scopo di ricostruire la vita quotidiana dell'uomo medievale. Come riferimento storico, la manifestazione prende in considerazione gli anni che vanno dal 1250 al 1350. La festa cade sempre a cavallo delle ultime due domeniche di giugno. Il Mercato delle Gaite ha ricevuto numerosi riconoscimenti dal mondo accademico per l'accuratezza delle ricostruzioni messe in atto. La festa \u00e8 una competizione di rievocazione tra 4 gaite (quartieri) in cui Bevagna era divisa anticamente."}
{"id": "8969", "revid": "322321", "url": "https://it.wikipedia.org/wiki?curid=8969", "title": "Montefalco", "text": "Montefalco \u00e8 un comune italiano di abitanti della provincia di Perugia in Umbria. Punto di riferimento della regione vinicola in cui si producono il Sagrantino di Montefalco e il Montefalco rosso, fa parte del club dei Borghi pi\u00f9 belli d'Italia.\nGeografia fisica.\nTerritorio.\nMontefalco, circondato da vigneti e uliveti, \u00e8 situato in cima a una collina che domina la pianura dei fiumi Topino e Clitunno. Per questa favorevole posizione panoramica, dal 1568 gli \u00e8 stato attribuito l'appellativo di \"Ringhiera dell'Umbria\". Da qui, nelle giornate pi\u00f9 limpide, da vari punti belvedere \u00e8 possibile ammirare un panorama a 360\u00b0 che spazia per l'intera vallata tra Perugia e Spoleto, dai versanti del Subappennino a quelli dei Monti Martani.\nClima.\nIl clima della citt\u00e0 e delle colline circostanti \u00e8 di tipo continentale.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta sui +3,8\u00a0\u00b0C; quella del mese pi\u00f9 caldo, luglio, \u00e8 di +23,5\u00a0\u00b0C.\nLe precipitazioni medie annue si aggirano sui 700\u00a0mm, distribuite in circa 89 giorni, con un minimo relativo in estate ed un picco in autunno.\nLa neve fa la sua apparizione in citt\u00e0 circa sette volte l'anno, e a volte gli accumuli sono anche abbastanza consistenti. In media ci sono 40 giorni di gelo all'anno.\nSociet\u00e0.\nEtnie e minoranze straniere.\nSecondo i dati ISTAT, al 1\u00ba gennaio 2011 la popolazione straniera residente era di 516 persone, pari al 9,0%. Le nazionalit\u00e0 maggiormente rappresentate erano (in percentuale sul totale degli stranieri):\nStoria.\nIl toponimo Montefalco si deve, secondo la tradizione, a Federico II di Svevia. L'imperatore, visitando i luoghi nel XIII secolo, constatato il gran numero di falchi, decise di cambiare il nome della localit\u00e0 da Coccorone (\"Cors Coronae\") in quello attuale. La presenza dell'animale nel territorio \u00e8 andata via via scemando, fino a raggiungere il minimo storico in et\u00e0 moderna. Il 31 luglio 2007 nei cieli di Montefalco \u00e8 stata liberata una coppia di gheppi, con finalit\u00e0 di ripopolamento. Il progetto ha avuto un grandissimo successo e i gheppi si sono riprodotti.\nIntorno al 1280 la citt\u00e0 viene conquistata da Todi, come testimonia lo stemma cittadino rappresentante un'aquila e posto su un palazzo alla destra della porta di sant'Agostino. Durante il periodo dell'occupazione tuderte inizia la coltivazione delle uve per il grechetto che si vanno ad aggiungere alla trazione pi\u00f9 antica del vino rosso. Nello stesso periodo avviene anche la costruzione del palazzo pubblico (oggi sede del comune) e dei principali edifici religiosi. La citt\u00e0 diventa cos\u00ec la pi\u00f9 importante fortificazione del territorio tuderte contro Foligno e Spoleto e lo rimane fino al 1383, quando passa prima sotto i Trinci di Foligno per poi divenire, come gli altri centri umbri, di dominio papale.\nCultura.\nLeggende.\n\"Coccorone in Montefalco\" (leggenda popolare)\n\"Francesco Melanzio: ritratto della moglie\" (leggenda popolare)\nIn un articolo dedicato a Montefalco dalla rivista mensile del T.C.I. nel 1926, redatto da Carlo Bandini, l'autore ci descrive un affresco che il Melanzio dipinse nel 1517 all'interno della chiesetta di Santa Maria del Popolo o di Piazza in Montefalco raffigurante una Madonna con Bambino in trono e angeli, definendo questa figura come..\"una sorridente e simpatica Madonnina dalla vivacit\u00e0 cromatica e rappresentativa, graziosa e persin birichina. La tradizione vuol che sia il ritratto di sua moglie\".. e poi commentando..\"se \u00e8 cos\u00ec, aveva scelto bene e il modello e la moglie\"\n\"Beato Pellegrino\", leggenda di carattere religioso legata al corpo mummificato di un pellegrino, tuttora esposto in una teca, nella chiesa di Sant'Agostino, come ci viene riportata dal Monticelli nel 1829:\nDice la tradizione che questo pellegrino arriv\u00f2 a Montefalco dalla Spagna per venerare il corpo della beata Chiara e che poi si fosse recato a Sant'Agostino per venerare i corpi delle beate Chiarella e Illuminata. Arrivata la sera chiese ospitalit\u00e0 ai frati e ottenutala, prima di andare a riposare torn\u00f2 in chiesa, dove al mattino lo ritrov\u00f2 il sacrestano. Era seduto appoggiato a un confessionale, nella stessa posizione in cui possiamo ancora vederlo. Sulle prime si pens\u00f2 che dormisse, accortisi poi che era morto, gli tolsero le \"carte\" (documenti) di dosso e subito lo seppellirono. La mattina dopo venne ritrovato fuori dal sepolcro e lo stesso \"portento\" si ripet\u00e9 anche nei giorni che seguirono. Venne deciso allora di collocarlo nel campanile, dove rimase per cento anni senza che il corpo si decomponesse. Il fatto fu ritenuto prodigioso, per questo i Padri decisero di collocarlo in un armadio nella stessa posizione e con gli stessi abiti da pellegrino che aveva al momento della morte.\nManifestazioni ed eventi.\nAgosto Montefalchese.\nL'agosto Montefalchese si conclude la notte del 19 agosto dopo la Fuga del Bove, quando in piazza del Comune viene assegnato il \"Falco d'oro\" sulla base dei punteggi ottenuti dai Quartieri in tutte le prove, segnando coi festeggiamenti dei vincitori la chiusura ufficiale dell'evento.\nEconomia.\nTurismo.\nMontefalco nel 2007 fu indicato dal FAI come \u201ccitt\u00e0 ideale d\u2019Italia\u201d. Il suo borgo fa parte del mosaico composto dal ministero dei Beni culturali e del Turismo per il \u201c2017 Anno dei Borghi\u201d, che coinvolge 18 regioni e 800 borghi d'Italia.\nSport.\nHa sede nel comune la societ\u00e0 di calcio A.S.D. Montefalco, fondata nel 1951. Nella sua storia ha cambiato diversi nominativi e disputato campionati dilettantistici regionali."}
{"id": "8971", "revid": "322321", "url": "https://it.wikipedia.org/wiki?curid=8971", "title": "Castel Ritaldi", "text": "Castel Ritaldi \u00e8 un comune italiano di abitanti della provincia di Perugia in Umbria.\nGeografia fisica.\nCastel Ritaldi fa parte di:\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 422 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nAlbania 147 4,38%\nRomania 89 2,65%\nMarocco 42 1,25%\nAmministrazione.\nGemellaggi.\nCastel Ritaldi \u00e8 gemellato con:"}
{"id": "8973", "revid": "322321", "url": "https://it.wikipedia.org/wiki?curid=8973", "title": "Giano dell'Umbria", "text": "Giano dell'Umbria \u00e8 un comune italiano di abitanti della provincia di Perugia in Umbria.\nGeografia fisica.\nGiano dell'Umbria fa parte di:\nStoria.\nSimboli.\nLo stemma del Comune di Giano dell'Umbria \u00e8 stato concesso con decreto del presidente della Repubblica dell'8 giugno 2007.\nMonumenti e luoghi d'interesse.\nLa pi\u00f9 antica testimonianza storica del territorio di Giano risulta la scoperta di una villa di epoca romana in localit\u00e0 Toccioli, lungo l'antico tracciato della via Flaminia che da Roma conduceva a Rimini. La villa, di cui rimangono numerosi ambienti anche affrescati, \u00e8 in corso di scavo con il contributo di studenti italiani e spagnoli. Di et\u00e0 medievale \u00e8 invece l'abbazia di S. Felice, costruita nel XII secolo secondo i canoni tipici del romanico spoletino e ampliata nel XVI secolo fino all'aspetto attuale. Di poco posteriori (XIV secolo) sono invece la chiesa di San Michele e la chiesa di San Francesco ubicate all'interno del nucleo urbano di Giano, quest'ultima impreziosita da pregevoli affreschi del Trecento.\nTra i personaggi legati alla localit\u00e0, si ricordano Antonio Rutili Gentili, nativo di Giano, ed il cardinale Basilio Pompilj, che frequentemente vi soggiornava.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 710 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:"}
{"id": "8975", "revid": "439868", "url": "https://it.wikipedia.org/wiki?curid=8975", "title": "Provincia di Terni", "text": " \nLa provincia di Terni \u00e8 un ente locale territoriale umbro che conta abitanti, istituita nel 1927 per scorporo dalla provincia dell'Umbria.\nGeografia fisica.\n Confina a nord con la provincia di Perugia, a est, sud e ovest con il Lazio (provincia di Rieti e provincia di Viterbo), a nord-ovest con la Toscana (provincia di Siena). La provincia si sviluppa nella parte sud-ovest della regione Umbria, occupando sia l'ultimo tratto della valle del fiume Nera presso la confluenza con il fiume Velino, sia la parte orientale della valle del Tevere dalla confluenza con la Nera alla confluenza con il Chiani e il Paglia.\nCos\u00ec si alternano nel territorio interessato ampi tratti di fondovalle pianeggianti e coltivati a cime montuose boschive di modesta altezza come il monte Peglia (837), il monte Croce di Serra (994) fra Terni e Orvieto o i ripidi pendii della Valnerina (con i 1672\u00a0m s.l.m. del monte Aspra, fra Ferentillo e Monteleone di Spoleto), dei monti Martani (monte Torre Maggiore, 1121 ms.l.m.) e delle cascate delle Marmore.\nA sud-est al confine con la provincia di Rieti il paesaggio \u00e8 dominato da un altro gruppo di montagne, si sale da monte Argento (436\u00a0m), monte Terminuto (897\u00a0m), dove sorge la frazione di Miranda, fino ad arrivare nello Stroncolino dove monte Cimitelle (1130\u00a0m) e il monte Macchialunga (1162\u00a0m) svettano tra le colline. Da est a sud-est un'altra catena montuosa si distende dalla valle del Tevere, Montecchio, Amelia, Narni fino a Calvi dell'Umbria: monte Croce del Serra (994\u00a0m), monte Arnata (551\u00a0m), monte San Croce (452\u00a0m), monte Trassiuari (614\u00a0m), monte Bandita (668\u00a0m) e il monte San Pancrazio (1027\u00a0m).\nL'estremo nord della provincia \u00e8 rappresentato dal sub comprensorio dell'Alto Orvietano, formato da 5 comuni, Ficulle, Fabro, Parrano, Montegabbione e Monteleone d'Orvieto: quest'ultimo in particolare \u00e8 immerso nella provincia di Perugia, confinando per molta parte del suo territorio con i comuni di Citt\u00e0 della Pieve (PG) e Piegaro (PG) ed essendo molto vicino alla provincia di Siena (Chiusi).\nLaghi.\nI dislivelli che si incontrano lungo il percorso dei fiumi permettono lo sfruttamento idroelettrico dei bacini idrografici tanto da aver portato alla creazione di diversi laghi artificiali:\nUn piccolo tratto del territorio provinciale sconfina nella pianura reatina comprendendo quasi interamente il lago di Piediluco.\nAree protette.\nNella provincia di Terni sono state istituite due importanti riserve naturali legate prevalentemente alla tutela e alla gestione delle acque e degli ecosistemi fluviali. Il Parco fluviale del Tevere nei comuni di Alviano, Baschi, Guardea, Montecchio e Orvieto, e il Parco fluviale del Nera tra Arrone, Ferentillo, Montefranco, Polino e Terni.\nStoria.\nUmbri ed etruschi.\nNel II millennio a.C. il territorio della provincia era occupato da una popolazione poi detta Umbri che fond\u00f2 le citt\u00e0 di Amelia (\"Ameria\"), Narni (\"Narnia Nahars\"), Otricoli (\"Ocriculum\") e Terni (\"Interamna Nahars\"); il loro territorio fu ridotto alle valli del Velino e della Nera (nonch\u00e9 a buona parte della storica \"regio VI)\", con lo svilupparsi della civilt\u00e0 etrusca che in Orvieto ebbe una delle citt\u00e0 pi\u00f9 ricche ed importanti: nell'antica \"Volsinii\", sono presenti numerosi reperti provenienti dalle necropoli (conservati nel Museo Archeologico Nazionale di Orvieto). Nei pressi di Orvieto, in un luogo ancora non identificato chiamato \"Fanum Voltumnae\", si svolgevano annualmente i giochi confederati etruschi. Per secoli Umbri ed Etruschi si combatterono duramente per il dominio della valle del Tevere, fino a quando, nel 299 a.C. le legioni romane iniziarono l'invasione del territorio umbro.\nRoma e l'impero.\nLe fonti classiche non citano quando Terni entr\u00f2 a far parte delle strutture amministrative romane. Poco prima che scoppiasse la terza guerra sannitica Roma intraprese una campagna di guerra contro i Nequinati, gli abitanti dell'odierna Narni, dove, dopo la presa di Nequino, impiantarono una colonia latina, conferendole il nome di \"Narnia\". Nel 290 a.C., o poco dopo, M. Curio Dentato promosse sia la costruzione della Via Curia, collegando Terni a Rieti,\nAlla fine del II secolo a.C. sono databili alcuni lavori di riassetto del ramo orientale della via Flaminia, che collegava, e collega, Narni a Spoleto, per riallacciarsi all'originario tracciato della consolare all'altezza di \"Forum Flaminii\", poco a nord di Foligno. Non si sa quando sia stato costruito questo ramo stradale, ma \u00e8 evidente che con esso si volesse realizzare una pi\u00f9 forte presenza di Roma fra la fedelissima Otricoli e l'altrettanto fedelissima Spoleto, soprattutto in seguito all'esperienza della II punica. Per quanto riguarda \"Interamna\", la Flaminia, che entrava in citt\u00e0 da sud-ovest, costitu\u00ec il \"cardo\", mentre l'ipotetico tracciato della Via Curia, o la strada che con essa si raccordava, all'interno delle mura form\u00f2 il \"decumanus\".\nDopo la guerra sociale \"Interamna\" divenne \"municipium\", non si sa se con le caratteristiche della piena cittadinanza o come \"civitas sine suffragio\". In seguito alla sconfitta di M. Antonio nella guerra di Perugia contro C. G. Cesare Ottaviano, \"Interamna\" fu salvata dalla confisca delle propriet\u00e0 private pur dovendo subire attribuzioni viritane in favore di militari dell'esercito di Ottaviano. Risale all'inizio del III secolo d.C. la testimonianza della \"Tabula Peutingeriana\" che il tracciato di riferimento della Via Flaminia non \u00e8 pi\u00f9 quello occidentale, da \"Narnia\" a \"Mevania\", ma quello orientale, che passa per Terni, contrariamente all\"'Itinerarium Gaditanum\", di due secoli prima, che indica il primo come percorso preferito.\nMedioevo.\nNel 571 i Longobardi, dopo aver conquistato la pianura Padana, discesero l'Appennino e fondarono in Umbria nel 575 il Ducato di Spoleto che rest\u00f2 formalmente indipendente fino al 1250. La parte meridionale dell'Umbria a partire dal Medioevo aveva sempre gravitato intorno a Spoleto e al suo Ducato. Nel luglio del 1527 i Lanzichenecchi, di ritorno dal sacco di Roma, presero il campo a Terni, che si era schierata dalla parte degli imperiali e dei Colonna; da qui diressero le operazioni contro Spoleto e contro Todi, dove si erano attestate le truppe della Lega di Cognac.\nEt\u00e0 moderna e l'istituzione della provincia.\nPrima dello sviluppo industriale di fine Ottocento la citt\u00e0 di Terni era cresciuta per avere poco pi\u00f9 di 24.000 abitanti (1881). Con lo sviluppo delle acciaierie e dell'urbanesimo cittadino la citt\u00e0 raggiunse i 50.000 abitanti nel 1921. In quello stesso anno la Giunta comunale propose la trasformazione della provincia dell'Umbria (estesa allora a Citt\u00e0 di Castello e a Rieti e suddivisa nei circondari di Perugia, Foligno, Spoleto, Orvieto, Terni e Rieti) in due nuove province: la Provincia di Perugia e la Provincia di Terni. Il dibattito fu lungo, acceso e a fasi alterne, fino alla delibera governativa del 6 dicembre 1926 che riordinava la suddivisione in province del territorio Italiano che veniva ora organizzato in 92 province, dalle precedenti 76.\nLa nuova provincia,istituita formalmente col R.D.L. 2 gennaio 1927, n. 1 \"Riordinamento delle circoscrizioni provinciali\", era dunque formata per i territori del circondario ternano e orvietano. Spoleto, in conflitto con Terni per l'istituzione del nuovo tribunale e della provincia, prefer\u00ec rimanere sotto l'amministrazione perugina. Al contrario tutta la Valnerina, con diverse modalit\u00e0, era favorevole a passare nella nuova provincia di Terni. Il consiglio comunale di Norcia arriv\u00f2 a deliberare di chiedere di passare sotto la nuova provincia di Terni. Tuttavia l'Alta Valnerina non fu inclusa nella nuova provincia di Terni per la discontinuit\u00e0 territoriale che si sarebbe venuta a creare senza l'inclusione del territorio del Comune di Spoleto. \nNonostante si creasse una provincia disomogenea, formata da territori di difficile integrazione e dalla grandezza sproporzionata rispetto all'altra \"maggiore\", il reggente della Federazione umbra del Partito Nazionale Fascista Giuseppe Bastianini mostra uno storico campanilismo retorico nel denunciare \"le manovre inqualificabili derivanti dalla rapace incontentabilit\u00e0 dei fautori della grande Terni volte a recare a Perugia il massimo danno morale e materiale\".\nNella nuova Provincia di Terni confluirono i Comuni del circondario di Terni ed i comuni del Circondario di Orvieto (eccettuati quelli di Citt\u00e0 della Pieve, Paciano e Piegaro) nonch\u00e9 il comune di Baschi; col medesimo R.D.L. 2 gennaio 1927, i comuni di Cesi, Collescipoli, Collestatte, Papigno, Piediluco, Stroncone e Torre Orsina furono uniti al comune di Terni.\nTerni come centro amministrativo.\nLa citt\u00e0 di Terni fu importante e popoloso municipio romano gi\u00e0 in epoca repubblicana con giurisdizione su un vasto territorio tra Acquasparta e l'alta Valnerina. Successivamente sull'antico territorio del municipio romano fu eretta l'antichissima diocesi di Terni, gi\u00e0 documentata a partire dal III secolo.\nDopo un periodo di declino nell'alto medioevo il territorio interamnense fu limitato ai territori di Piediluco, Miranda e Papigno.\nA partire dal Trecento un forte sviluppo demografico ed economico determinarono una accresciuta importanza di Terni come centro amministrativo di un territorio progressivamente sempre pi\u00f9 esteso.\nGi\u00e0 all'inizio dell'Ottocento nel territorio sotto la giurisdizione di Terni ricadevano gli attuali territori comunali di Montecastrilli, Acquasparta, Sangemini, Narni, Amelia, Calvi, Otricoli, Stroncone, Avigliano, Guardea, ecc.\nLa fondazione delle acciaierie nel 1885 determinarono una accelerazione dello sviluppo socio economico di Terni che divenne un centro industriale ed amministrativo nevralgico a livello nazionale.\nLa provincia di Terni \u00e8 stata istituita nel dicembre 1926. Tra il 1923 ed 1927 la Provincia dell'Umbria, istituita con decreto emanato il 15 dicembre 1860 composta da Perugia, capoluogo, e dai circondari di Spoleto, Orvieto, Terni, Rieti e Foligno fu suddivisa nelle tre province di Perugia, Terni e Rieti. Rieti era stata staccata dalla Provincia dell'Umbria ed unita a quella di Roma gi\u00e0 dal 1923. L'antica provincia pontificia dell'Umbria aveva come capitale storica la citt\u00e0 di Spoleto.\nIpotesi di riequilibrio territoriale.\nGi\u00e0 dal dopoguerra sorsero dei movimenti per un ridisegno dei confini provinciali, soprattutto dopo l'istituzione delle regioni repubblicane nel 1970. Seppure l'idea di fondo fosse quella dell'abolizione completa di tutte le province italiane, nel corso degli anni, nella regione (in base a un fenomeno analogo in altre parti d'Italia) \u00e8 andata formandosi la proposta dell'istituzione di una terza provincia, formata dai territori di Foligno, Spoleto e Norcia-Cascia.\nParallelamente, in questi ultimi due territori \u00e8 nata la proposta di un riequilibrio tra le due province esistenti, tesa ad accorpare questi territori nella provincia di Terni, per motivi sociali, culturali ed economici. Basti solo pensare che lungo la strada statale 3 Flaminia il confine provinciale che divide Terni dalla provincia di Perugia \u00e8 a 8 chilometri dal centro cittadino, e che da anni esiste, a livello regionale, un \"contratto d'area\" (sorta di accordo che si occupa dello sviluppo industriale) che fa riferimento a Terni, Narni e Spoleto.\nMa \u00e8 soprattutto nel 2006-2007 che la questione sembra riprendere il cammino: approfittando delle riforme amministrative che riguardano la regione, e che prevedono la semplificazione della macchina burocratica, il presidente della provincia Andrea Cavicchioli, il sindaco di Spoleto Massimo Brunini e, in parte, il presidente della provincia di Perugia Giulio Cozzari, hanno chiesto di avviare l'iter che porti all'effettivo riequilibrio delle due province umbre.\nReferendum di aggregazione all'Umbria da parte del comune di Leonessa.\nL'11 settembre 2008 il Consiglio dei ministri espresse parere favorevole al referendum per il distacco del comune di Leonessa dal Lazio e la sua aggregazione all'Umbria. La consultazione ebbe luogo il 30 novembre e 1\u00ba dicembre 2008.\nNonostante la vittoria del S\u00ec, non venne raggiunto il previsto quorum di 1.146 voti favorevoli (maggioranza assoluta degli aventi diritto). Su 1.207 votanti, 926 si pronunciarono per il S\u00ec e 238 per il No; le schede bianche furono 19 e le nulle 24.\nNel corso del 2008 poi, stessa intenzione \u00e8 stata espressa da un'associazione di cittadini del comune di Magliano Sabina.\nEconomia.\n\u00c8 una provincia dove la grande industria fa da padrona con la prima acciaieria d'Italia: l'attuale ThyssenKrupp Acciai Speciali Terni fondata nel 1884; importanti anche l'indotto e la fabbrica d'armi. Durante la seconda guerra mondiale, a causa delle grandi industrie, ha subito numerosi bombardamenti. La citt\u00e0 di Terni e la zona circostante sono state quasi completamente ricostruite nel dopoguerra.\nPer quanto riguarda il settore turistico, Orvieto e il suo circondario sono una met\u00e0 irrinunciabile all'interno del sistema regionale e nazionale, oltre alla Cascata delle Marmore, la Valnerina ternana, i comuni di Narni, Amelia e Lugnano in Teverina.\nInfrastrutture e trasporti.\nFerrovie.\nLe linee delle Ferrovie dello Stato che collegano la Provincia di Terni con il resto d'Italia sono:\nFerrovie che collegano la Provincia con l'Umbria attraverso Ferrovia Centrale Umbra s.r.l.:\nLe stazioni ferroviarie pi\u00f9 importanti della Provincia sono:\nAmministrazione.\nDal 2014, con l'entrata in vigore della legge 56/2014, l'elezione degli organi provinciali \u00e8 a suffragio ristretto (consiglieri e sindaci dei comuni del territorio provinciale) e la durata del mandato \u00e8 di quattro anni.\nIl 9 gennaio 2017 \u00e8 stato eletto presidente della provincia Giampiero Lattanzi (Centrosinistra), attuale sindaco di Guardea.\nComuni.\nAppartengono alla provincia di Terni i seguenti 33 comuni:"}
{"id": "8981", "revid": "1812835", "url": "https://it.wikipedia.org/wiki?curid=8981", "title": "Zero assoluto", "text": "Lo zero assoluto \u00e8 la temperatura minima possibile teorica di un qualsiasi sistema termodinamico. Il suo valore \u00e8 estrapolato dalla equazione di stato dei gas perfetti e nelle unit\u00e0 di misura del Sistema Internazionale corrisponde a , equivalenti a -273,15 \u00b0C.\nSi pu\u00f2 dimostrare in base alle leggi della fisica che \u00e8 una temperatura limite non raggiungibile, anche se \u00e8 possibile ottenere sperimentalmente valori molto vicini. Alla temperatura dello zero assoluto le molecole e gli atomi di un sistema sarebbero allo stato fondamentale, ossia possiederebbero la minor energia cinetica permessa dalle leggi della fisica. Questa energia, pur piccolissima, \u00e8 sempre maggiore di zero e corrisponde all'energia di punto zero prevista dalla meccanica quantistica per tutti i sistemi che abbiano un potenziale confinante. Tale stato corrisponde a quello di minima entropia di un sistema.\nDescrizione.\nLo zero assoluto non pu\u00f2 essere raggiunto in base a tre leggi fisiche:\nInoltre, secondo il decadimento esponenziale, procedendo al dimezzamento costante, non si arriver\u00e0 mai allo zero. Si consideri poi che le differenze tra le temperature quando prossimi allo zero assoluto non possono essere valutate allo stesso modo delle differenze tra temperature \"ambientali\": se tra 100 e 100,1 vi \u00e8 solo un millesimo di differenza, tra 0,1 K e 0,2 K vi \u00e8 la stessa differenza che vi \u00e8 tra 100 e 200, cio\u00e8 il doppio, e non semplicemente 0,1; questo sia in tutti i termini fisici sia nell'energia e lavoro necessari al cambiamento.\nNel caso di atomi liberi a temperature prossime allo zero assoluto, la maggior parte dell'energia \u00e8 in forma di movimento traslazionale e la temperatura pu\u00f2 essere misurata in termini di velocit\u00e0 di tale movimento, con velocit\u00e0 inferiori corrispondenti a temperature inferiori. Allo zero assoluto (puramente teorico) gli elettroni smettono di muoversi (sia come orbita sia come spin) e aderiscono al nucleo; gli atomi aderiscono gli uni agli altri, senza pi\u00f9 alcuna forza magnetica a separarli; lo spazio \u00e8 pressoch\u00e9 annullato. \nA causa degli effetti della meccanica quantistica la velocit\u00e0 allo zero assoluto non \u00e8 esattamente zero, ma dipende, cos\u00ec come l'energia, dalle dimensioni dello spazio nel quale l'atomo \u00e8 confinato.\nA temperature molto basse, prossime allo zero assoluto, la materia esibisce molte propriet\u00e0 inusuali, quali la superconduttivit\u00e0, la superfluidit\u00e0 e la condensazione di Bose-Einstein.\nPer poter studiare tali fenomeni, gli scienziati hanno elaborato metodi per ottenere temperature sempre pi\u00f9 basse. La temperatura pi\u00f9 bassa mai ottenuta in laboratorio \u00e8 stata di , conseguita nel 2021 da un team di ricerca tedesco.\nLa Nebulosa Boomerang, a anni luce dalla Terra nella costellazione del Centauro, \u00e8 il luogo pi\u00f9 freddo scoperto in natura, con una temperatura di \u2212272\u00a0\u00b0C (1,15 K).\nTerzo principio della termodinamica.\nL'impossibilit\u00e0 di raggiungere lo zero assoluto \u00e8 una conseguenza del secondo principio della termodinamica, che normalmente \u00e8 espresso come la propriet\u00e0 dell'entropia di un sistema chiuso di non poter mai diminuire.\nAllo zero assoluto lo stato di disordine molecolare (misurato dall'entropia del sistema) raggiungerebbe il suo valore minimo, definito solo dalla degenerazione dello stato fondamentale.\nQuesto fatto \u00e8 espresso da quello che nella letteratura scientifica \u00e8 noto come terzo principio della termodinamica o \"teorema di Nernst\".\nPer capire cosa sia lo zero assoluto bisogna tener presente che la temperatura \u00e8 in qualche modo una misura dell'energia interna di un corpo, intesa come somma di energia cinetica e potenziale.\nRaggiungere lo zero assoluto significherebbe quindi in qualche modo azzerare l'energia cinetica traslazionale e rotazionale delle molecole che compongono il corpo.\nA questo punto le molecole che lo compongono si fermano completamente e la temperatura \u00e8 la pi\u00f9 bassa possibile: questa temperatura si chiama zero assoluto.\nLo zero assoluto esiste solo come punto limite asintotico, in quanto tale temperatura non \u00e8 raggiungibile, n\u00e9 teoricamente n\u00e9 tanto meno praticamente.\nAllo zero assoluto, per esempio, le particelle sarebbero completamente ferme e sarebbero ben determinate sia la loro posizione sia la loro velocit\u00e0, cosa impossibile per il principio di indeterminazione di Heisenberg della meccanica quantistica.\nStudi degli anni cinquanta hanno anche dato una nuova spiegazione dell'impossibilit\u00e0 di raggiungere lo zero assoluto.\nIl modello classico delle molecole descrive le stesse come un sistema di oscillatori armonici facendole assomigliare a una molla infinitamente piccola che vibra in continuo. Per questa rappresentazione, le molecole vengono descritte con la legge di Hooke\nformula_1 (F forza elastica di richiamo; k costante elastica; x elongazione).\nTale modello viene superato con la proposizione del modello quantistico dove si enuncia che l'energia di vibrazione \u00e8 quantizzata e assume valori determinabili con la formula\nEvibr.= (n + \u00bd) h\u03bd (n numero quantico vibrazionale che assume valori che vanno da 0 a \u221e; h costante di Planck e v frequenza della vibrazione).\nNello stato di vibrazione fondamentale (quello che dovrebbe assumere la molecola allo 0 assoluto) l'E risulta pari a \u00bd si deduce quindi che la molecola \u00e8 sempre e comunque in vibrazione e non stabile.\nApplicazioni e propriet\u00e0 dei corpi a basse temperature.\nGli scienziati mediante l'uso di speciali macchine termiche sono riusciti a portare un corpo a un solo milionesimo di \u00b0C dallo zero assoluto.\nAlle bassissime temperature effetti quantistici diventano macroscopicamente rilevanti.\nPer esempio alcuni conduttori a temperature bassissime subiscono una transizione di fase quantistica a uno stato in cui cessano di avere resistenza elettrica.\nTali materiali sono detti superconduttori e permetterebbero di eliminare le perdite nelle linee elettriche.\nSimilmente alcuni fluidi a temperature di pochi gradi sopra lo zero assoluto perdono completamente la viscosit\u00e0 diventando superfluidi.\nLe propriet\u00e0 vibrazionali di alcuni corpi a cos\u00ec basse temperature vengono ad assumere particolarit\u00e0 curiose, che si discostano dalle normali onde.\n\u00c8 raggiunto infatti un comportamento discreto tipico delle particelle quantistiche ed \u00e8 introdotto quindi il concetto di quanto vibrazionale, detto fonone.\nTemperatura negativa.\nPer temperatura negativa si definiscono valori negativi di temperatura termodinamica che secondo alcuni autori descriverebbero sistemi con particolari caratteristiche, considerando la definizione della temperatura che la lega specificamente all'entropia e all'energia.\nIn tali sistemi il numero di componenti a energia maggiore prevale su quelli a energia minima (inversione di popolazione) realizzando una condizione nella quale l'incremento di energia determina una riduzione dell'entropia e a cui \u00e8 associata una temperatura termodinamica negativa secondo la definizione di temperatura suddetta. Da ci\u00f2 deriva che una temperatura negativa nella scala Kelvin esprimerebbe, paradossalmente, un calore pi\u00f9 elevato rispetto a una temperatura positiva. Nel 2013 un gruppo di ricercatori dell'Universit\u00e0 Ludwig Maximilian di Monaco e dell'Istituto Max Planck di fisica del plasma di Garching bei M\u00fcnchen ha portato una nuvola di atomi di potassio (circa ) a una temperatura di qualche nanokelvin inferiore allo zero assoluto, partendo da uno stato di condensato di Bose-Einstein. "}
{"id": "8982", "revid": "1431409", "url": "https://it.wikipedia.org/wiki?curid=8982", "title": "A proposito di Schmidt", "text": "A proposito di Schmidt (\"About Schmidt\") \u00e8 un film commedia drammatica del 2002 diretto da Alexander Payne presentato in concorso al 55\u00ba Festival di Cannes.\nTrama.\nAttuario di un'impresa assicurativa nel Nebraska, Warren Schmidt \u00e8 appena andato in pensione quando resta improvvisamente vedovo dopo 42 anni di matrimonio. Si ritrova cos\u00ec a fare i conti con un deludente passato e un futuro che lo angoscia ancora di pi\u00f9. Cos\u00ec, per trovare nuove motivazioni alla propria esistenza, si reca in camper a Denver per riavvicinarsi alla figlia, Jeannie, e convincerla a non sposare il fidanzato. I risultati per\u00f2, saranno purtroppo piuttosto amari."}
{"id": "8984", "revid": "212348", "url": "https://it.wikipedia.org/wiki?curid=8984", "title": "Binario", "text": ""}
{"id": "8987", "revid": "135224", "url": "https://it.wikipedia.org/wiki?curid=8987", "title": "Pascal (unit\u00e0 di misura)", "text": "Il pascal (simbolo: Pa) \u00e8 un'unit\u00e0 di misura derivata del sistema internazionale (S.I.), utilizzata per misurare lo sforzo e la pressione. \u00c8 equivalente a un newton su metro quadrato.\nL'unit\u00e0 di misura prende il nome da Blaise Pascal, matematico, fisico e filosofo francese.\nIn acustica si impiega il Pa o suoi sottomultipli, in meteorologia \u00e8 pi\u00f9 largamente impiegato l'ettopascal (hPa), insieme al kilopascal (kPa). Il megapascal (MPa) e il gigapascal (GPa) sono usati rispettivamente per misurare la resistenza dei materiali e il loro modulo di elasticit\u00e0."}
{"id": "8989", "revid": "124980184", "url": "https://it.wikipedia.org/wiki?curid=8989", "title": "Golden Globe", "text": "Il Golden Globe (\"Golden Globe Award\"), \u00e8 un premio statunitense riconosciuto annualmente ai migliori film e programmi televisivi della stagione. Subito dopo il premio Oscar (per il cinema) e il premio Emmy (per la televisione), \u00e8 il maggiore riconoscimento nel settore cinematografico e televisivo.\nLa consegna dei Golden Globe avviene solitamente con poco meno di due mesi di anticipo rispetto a quella degli Oscar, dei quali ha cos\u00ec, in un certo senso, una funzione anticipatrice. Istituiti nel 1944 per il cinema ed estesisi dal 1956 alla televisione, i Golden Globe sono assegnati da una giuria di circa novanta giornalisti della stampa estera iscritti all'HFPA (Hollywood Foreign Press Association)."}
{"id": "8990", "revid": "125640538", "url": "https://it.wikipedia.org/wiki?curid=8990", "title": "Joule", "text": "Il joule (simbolo J; pronuncia inglese in : ; pronuncia italiana o ) \u00e8 un'unit\u00e0 di misura del Sistema internazionale (SI). Il joule \u00e8 l'unit\u00e0 di misura dell'energia, del lavoro e del calore (per quest'ultimo \u00e8 spesso usata anche la caloria), e dimensionalmente \u00e8 kg\u00b7m\u00b2/s\u00b2 = 1 N\u00b7m = 1 W\u00b7s. Prende il nome da James Prescott Joule.\nDescrizione.\nUn joule \u00e8 il lavoro svolto esercitando la forza di un newton per una distanza di un metro, perci\u00f2 la stessa quantit\u00e0 pu\u00f2 essere riferita come newton metro. Comunque, per evitare confusione, il newton metro \u00e8 tipicamente usato come la misura del momento meccanico e non dell'energia. Ci si pu\u00f2 fare un'idea di quanto sia un joule considerando che \u00e8 circa pari al lavoro richiesto per sollevare una massa di 102\u00a0g (una piccola mela) per un metro, opponendosi alla forza di gravit\u00e0 terrestre.\nUn joule \u00e8 anche il lavoro svolto per erogare la potenza di un watt per un secondo.\n1 joule equivale a:\nL'ultima relazione, in cui compare la costante di Boltzmann, serve solo per ricordare il fatto che le due grandezze sono omogenee. Non \u00e8 impiegata nella pratica tecnica neanche per convertire temperature molto alte, dell'ordine dei milioni di gradi, che si manifestano ad esempio nelle stelle o in fisica delle particelle. Si vede infatti che una temperatura di un miliardesimo di joule corrisponde infatti gi\u00e0 a pi\u00f9 di 72.000 miliardi di gradi. Risulta quindi pi\u00f9 comodo in questi casi estremi utilizzare l'elettronvolt.\nL'unit\u00e0 di misura \"joule\" \u00e8 correlabile anche, in secondo luogo, alle unit\u00e0 derivate del Sistema Internazionale:\nFra i multipli del joule (si vedano anche i prefissi del Sistema internazionale di unit\u00e0 di misura) troviamo:"}
{"id": "8991", "revid": "1442080", "url": "https://it.wikipedia.org/wiki?curid=8991", "title": "Cecil B. DeMille", "text": "Fratello minore del regista e sceneggiatore William C. deMille, nel 1927 fu uno dei 36 membri fondatori dell'Academy of Motion Picture Arts and Sciences (AMPAS), organizzazione per il miglioramento e la promozione mondiale del cinema; fu l'accademia, nel 1929, a creare il Premio Oscar.\nBiografia.\nConsiderato tra i \"padri fondatori\" della \"settima arte\", Cecil B. DeMille era figlio del commediografo di origine olandese Henry Churchill DeMille e della sceneggiatrice Beatrice DeMille; suo padre mor\u00ec di tifo quando Cecil aveva 12 anni. Frequent\u00f2 l'ambiente dello spettacolo fin da giovane grazie all'attivit\u00e0 del padre che - insegnante alla Columbia University e predicatore di sermoni - si dilettava con la moglie a scrivere testi per il teatro.\nNel 1900, dopo aver frequentato l'Accademia americana di arti drammatiche di New York, inizi\u00f2 a scrivere per il teatro e a recitare assieme al fratello maggiore William. Attratto dal cinema, fond\u00f2 una propria casa di produzione cinematografica, la \"DeMille Play Company\". Dopo aver assistito entusiasta alla proiezione del film \"The Great Train Robbery\" (1903), fond\u00f2 nel 1913 assieme a Samuel Goldwyn e a Jesse L. Lasky la \"Jesse Lasky Feature Play Company\", la futura Paramount Pictures.\nIl suo primo film, di cui cur\u00f2 regia, sceneggiatura e produzione e in cui apparve anche (non accreditato) come attore, fu la prima versione di \"The Squaw Man\" (1914), storia tratta da un lavoro teatrale di Edwin Milton Royle. Nel 1918, DeMille ne girer\u00e0 il remake e poi, per la terza volta nel 1931, rifar\u00e0 il film interpretato da Lupe V\u00e9lez che, in Italia, avr\u00e0 il titolo \"Naturich la moglie indiana\".\nA partire dagli anni venti, DeMille si fece un nome come regista di film biblici. Uno su tutti, \"I dieci comandamenti\" (1923), di cui realizzer\u00e0 un altrettanto riuscito remake nel 1956. DeMille lanci\u00f2 diverse \"star\" cinematografiche, tra cui Gloria Swanson, che fu una delle sue attrici preferite. Non a caso, quando nel 1950 Billy Wilder girer\u00e0 \"Viale del tramonto\" - storia di una diva del muto che, ricordando i fasti di un mondo perduto, vive nel passato - affiancher\u00e0 alla protagonista Gloria Swanson - quando lei si reca a incontrare il suo vecchio regista - proprio DeMille, nel ruolo di s\u00e9 stesso.\nVita privata.\nIl 16 agosto 1902, DeMille spos\u00f2 l'attrice Constance Adams (1874-1960) dalla quale ebbe una figlia di nome Cecilia (1908-1984). La coppia adott\u00f2 in seguito altri tre figli: Katherine (1911-1995), che avrebbe intrapreso la carriera di attrice; John (1913-1982) e Richard (1922-2009), giornalista e scrittore. Quest'ultimo era il figlio naturale di William che l'aveva avuto da una relazione con la sceneggiatrice Lorna Moon; Cecil lo adott\u00f2 dopo la morte del fratello. \nSostenitore del maccartismo, DeMille pretese il giuramento anticomunista da parte dei registi di Hollywood, scontrandosi con John Ford e Joseph L. Mankiewicz. Fu iniziato in Massoneria nella Loggia \"Prince of Orange Lodge\" N. 16 di New York. Ci\u00f2 nonostante, fu sempre un fervente cattolico.\nEra zio di Agnes de Mille, figlia di William, che divent\u00f2 una nota ballerina e coreografa, tra i fondatori dell'American Ballet Theatre.\nCecil B. DeMille mor\u00ec nel 1959, a 77 anni, per una malattia al cuore; \u00e8 sepolto nel cimitero dell'Hollywood Forever Memorial Park, a Hollywood, California.\nPremi e riconoscimenti.\nGolden Globe.\nUn riconoscimento intitolato al suo nome viene inoltre consegnato nell'ambito dei premi cinematografici Golden Globe."}
{"id": "8997", "revid": "1444886", "url": "https://it.wikipedia.org/wiki?curid=8997", "title": "Lavoro (fisica)", "text": "In fisica, il lavoro \u00e8 l'energia scambiata tra due sistemi quando avviene uno spostamento attraverso l'azione di una forza, o una risultante di forze, che ha una componente non nulla nella direzione dello spostamento. Pertanto, ha le dimensioni di una forza applicata lungo una determinata distanza.\nDunque, il lavoro complessivo esercitato su un corpo \u00e8 pari alla variazione della sua energia cinetica. In presenza, invece, di un campo di forza conservativo, cio\u00e8 in assenza di effetti dissipativi, il lavoro svolto si pu\u00f2 esprimere anche come la variazione di energia potenziale tra gli estremi del percorso. Il lavoro compiuto da una forza \u00e8 nullo se lo spostamento \u00e8 nullo o se questa non ha componenti lungo la direzione dello spostamento.\nIl termine \"lavoro\" \u00e8 stato introdotto nel 1826 dal matematico francese Gaspard Gustave de Coriolis. Il simbolo pi\u00f9 utilizzato per indicare il lavoro \u00e8 la lettera formula_1, dall'inglese \"work\", anche se, spesso, nella letteratura italofona lo si indica con la lettera formula_2.\nNel Sistema Internazionale l'unit\u00e0 di misura del lavoro \u00e8 il joule.\nDefinizione generale.\nIl lavoro lineare elementare di un campo vettoriale, come una forza formula_3, associato allo spostamento elementare formula_4 \u00e8 definito come:\nche in termini di coordinate cartesiane, si pu\u00f2 esprimere come:\nDi conseguenza, il lavoro totale lungo una curva formula_7 \u00e8 definito come l'integrale di linea di seconda specie dell'1-forma differenziale formula_8:\novvero l'integrale di linea del campo vettoriale formula_3 lungo la curva formula_7.\nNel caso di un corpo che ruota, il lavoro elementare pu\u00f2 essere espresso in funzione del momento meccanico, calcolato attorno a un polo formula_12, con formula_13 come braccio:\nPertanto, il lavoro totale del momento corrispondente ai due spostamenti angolari formula_15 e formula_16 \u00e8 formalmente uguale all'integrale:\nConseguenze della definizione.\nDalla definizione di integrale curvilineo, si hanno le seguenti conseguenze immediate:\nPer la propriet\u00e0 di linearit\u00e0 dell'operatore integrale si ha che:\nPer il teorema dell'energia cinetica, il lavoro compiuto dalla risultante delle forze agenti su un corpo \u00e8 uguale alla variazione della sua energia cinetica: formula_27.\nIn generale, a causa della generalit\u00e0 del campo formula_28, che varia da punto a punto, il lavoro dipende dalla traiettoria per andare da formula_29 a formula_30. Vi sono per\u00f2 casi di notevole rilevanza fisica nei quali \u00e8 possibile limitarsi a forze per le quali il lavoro non dipende dalla traiettoria seguita ma solo dalle posizioni iniziale e finale della traiettoria.\nForze conservative.\nNel caso di un campo di forza conservativo, il lavoro \u00e8 la variazione di energia potenziale tra gli estremi del percorso. In questo caso, il lavoro non dipende dal particolare cammino seguito, ma solo dalla posizione iniziale formula_31 e dalla posizione finale formula_32.\nA partire dal lavoro, \u00e8 possibile definire la conservativit\u00e0 di un campo di forze: il campo \u00e8 conservativo \"se e solo se\" il lavoro della forza lungo una traiettoria chiusa qualsiasi \u00e8 zero. Infatti:\nNel caso in cui la forza sia costante e il percorso rettilineo, il lavoro diventa pari al prodotto scalare del vettore forza per il vettore spostamento formula_45:\ndove formula_47 l'angolo tra la direzione della forza e la direzione dello spostamento.\nIl lavoro pu\u00f2 essere sia positivo sia negativo, il segno dipende dall'angolo \"formula_47\" compreso tra il vettore forza formula_49 ed il vettore spostamento formula_45.\nIl lavoro svolto dalla forza \u00e8 positivo se formula_51 ovvero se formula_52. Un lavoro positivo \u00e8 causato da una forza detta \"motrice\", uno negativo (formula_53), invece, da una forza \"resistente\".\nIl termine utilizzato in fisica differisce dalla definizione usuale di lavoro, che \u00e8 decisamente legata all'esperienza quotidiana e si pu\u00f2 ricondurre, ad esempio, alla fatica muscolare. Infatti si compie un lavoro se si ha uno spostamento: se per esempio si spinge contro un muro naturalmente esso rimarr\u00e0 fermo e non si avr\u00e0 lavoro.\nQuando la forza ha la stessa direzione e lo stesso verso dello spostamento, il prodotto scalare equivale al prodotto aritmetico dei moduli dei due vettori:\nAnche nel caso di forza parallela ma opposta allo spostamento, l'espressione del lavoro si riduce al prodotto aritmetico dei moduli, ma con segno opposto:\nQuando forza e spostamento sono perpendicolari, il lavoro \u00e8 nullo:\nPer i campi conservativi, \u00e8 possibile definire una funzione scalare, detta energia potenziale, la cui variazione tra i punti formula_31 e formula_32 rappresenta il lavoro compiuto dalle forze per andare da formula_29 a formula_30, per quanto detto prima lungo un qualunque percorso.\nsi indica formula_62 perch\u00e9, per convenzione, si considera solitamente la variazione di qualcosa dal punto finale a quello iniziale, cio\u00e8 formula_63.\nIl concetto continua a valere se formula_64 non dipende dalla \"posizione\" ma da uno \"stato\", ovvero da una posizione nello spazio delle fasi del sistema: ovviamente sostituendo formula_65 con l'equivalente nel caso in questione. Un esempio \u00e8 il diagramma pressione/volume usato per le macchine termiche.\nConsiderando campi conservativi, dal teorema dell'energia cinetica (formula_66), si ha che la variazione di energia potenziale \u00e8 contraria alla variazione di energia cinetica:\ne quindi la somma dell'energia cinetica e dell'energia potenziale, detta energia meccanica, \u00e8 costante in virt\u00f9 del teorema dell'energia meccanica.\novvero\nCampi non conservativi.\nL'esempio classico di campi non conservativi si ha considerando le forze d'attrito: l'attrito si oppone sempre al moto, quindi lungo qualsiasi traiettoria avremo l'integrale di una funzione costantemente negativa. E il risultato sar\u00e0 un lavoro costantemente negativo anche lungo traiettorie chiuse.\nAvremmo un lavoro pari a zero, e quindi un campo conservativo solo se l'attrito fosse zero lungo tutto il percorso, solo se, cio\u00e8, non avessimo attriti.\nScomponendo, nel teorema dell'energia cinetica, il lavoro in due addendi, secondo l'equazione formula_70 , l'uno derivante da forze conservative, pari alla variazione di energia potenziale, l'uno derivante da forze non conservative, abbiamo:\ne quindi:\ncio\u00e8 la variazione dell'energia meccanica, cio\u00e8 la somma di energia cinetica e potenziale, \u00e8 uguale al lavoro compiuto dalla forze non conservative.\nUnit\u00e0 di misura.\nNel Sistema Internazionale l'unit\u00e0 di misura per il lavoro \u00e8 il joule che corrisponde allo spostamento di un metro di una forza di un newton:\nTra le altre unit\u00e0 di misura del lavoro ricordiamo:\nEsempi.\nLavoro in termodinamica.\nIn termodinamica, il \"lavoro\" viene scomposto per comodit\u00e0 in due contributi: un contributo relativo alla variazione di volume, detto lavoro di volume, e un contributo indipendente dalla variazione di volume, che prende il nome di lavoro isocoro.\nLavoro di volume.\nIn termodinamica un gas esercita una pressione formula_78 interna sulle pareti del recipiente in cui \u00e8 contenuto. Se una di queste pareti di superficie formula_79 \u00e8 mobile e si sposta di una quantit\u00e0 infinitesima formula_80 sotto l'azione di questa pressione, allora il lavoro infinitesimo compiuto dal gas \u00e8 dato da:\ndove formula_82 \u00e8 la variazione del volume corrispondente. Questo \u00e8 vero se la trasformazione \u00e8 reversibile, infatti solo se il sistema \u00e8 in equilibrio termodinamico \u00e8 possibile conoscere il valore della pressione formula_78 interna al contenitore. La notazione formula_84 \u00e8 usata per indicare che il lavoro in fisica non \u00e8 una funzione di stato, ed invece dipende dalla particolare trasformazione eseguita sul sistema: in termini matematici si dice che il lavoro non \u00e8, in generale, esprimibile come un differenziale esatto.\nInfine, se il sistema termodinamico subisce una trasformazione generica, quindi per lo pi\u00f9 irreversibile, allora possiamo ancora quantificare il lavoro fatto dal gas o dal sistema cos\u00ec:\nlavoro fatto contro la pressione esterna formula_86.\nLavoro isocoro.\nSotto il termine di lavoro isocoro si annoverano tutti i tipi di lavoro che non si riflettono in una variazione di volume, ad esempio: il lavoro elettrico, il lavoro di un campo magnetico, oppure il lavoro svolto da una girante.\nLavoro elettrico.\nIn un circuito elettrico il lavoro infinitesimo compiuto dalla batteria che genera la differenza di potenziale formula_87 per far circolare una corrente elettrica formula_88 per un tempo infinitesimo formula_89 \u00e8 data da formula_90, il segno di tale lavoro sar\u00e0 positivo o negativo a seconda che rispettivamente la pila eroghi o assorba corrente.\nIl valore del lavoro elettrico scambiato tra il tempo formula_91 e il tempo formula_92 si pu\u00f2 ottenere integrando l'equazione precedente, dalla quale si ottiene:\nnel caso in cui la differenza di potenziale \"formula_87\" rimanga costante durante l'intervallo di tempo considerato, si pu\u00f2 scrivere:\nessendo:\nLavoro magnetico.\nLa forza che agisce su una particella carica in movimento, immersa in un campo magnetico, \u00e8 detta forza di Lorentz, che in assenza di campi elettrici esterni \u00e8 data da:\ndove formula_100 \u00e8 la carica della particella, formula_103 \u00e8 la sua velocit\u00e0, formula_104 \u00e8 il vettore di campo magnetico, legati dal prodotto vettoriale.\nSe il moto della carica avviene in senso parallelo alle linee di forza del campo magnetico, significa che la forza \u00e8 ortogonale allo spostamento, dunque il lavoro magnetico \u00e8 nullo."}
{"id": "8998", "revid": "406085", "url": "https://it.wikipedia.org/wiki?curid=8998", "title": "Lavoro (economia)", "text": ""}
{"id": "9000", "revid": "228587", "url": "https://it.wikipedia.org/wiki?curid=9000", "title": "Ua", "text": ""}
{"id": "9001", "revid": "2", "url": "https://it.wikipedia.org/wiki?curid=9001", "title": "Pianetino", "text": ""}
{"id": "9002", "revid": "287204", "url": "https://it.wikipedia.org/wiki?curid=9002", "title": "Interpretazione di Copenaghen", "text": "L'interpretazione di Copenaghen \u00e8 la prima in ordine di tempo e pi\u00f9 diffusa interpretazione della meccanica quantistica. Si ispira ai lavori svolti nella capitale danese principalmente da Niels Bohr e da Werner Heisenberg attorno al 1927 e riguarda la teoria della misurazione quantistica, il principio di complementarit\u00e0 e la dualit\u00e0 onda-corpuscolo.\nIn particolare i due studiosi estesero l'interpretazione probabilistica della funzione d'onda proposta da Max Born, considerando prive di significato domande sui valori delle grandezze di un sistema fisico prima che esso venga misurato, in quanto il processo di misura estrae casualmente uno tra i valori permessi dalla funzione d'onda che descrive lo stato quantico del sistema. Tale interpretazione ha ricevuto una formulazione meglio definita a partire dagli anni '50 del Novecento, soprattutto grazie a Wolfgang Pauli.\nL\u2019espressione \u201cInterpretazione di Copenaghen\u201d venne introdotta da Heisenberg nel 1955.\nFondamenti.\nNel classico esperimento in cui la luce attraversa una doppia fenditura praticata in uno schermo opaco, si ottengono su una lastra posta al di l\u00e0 dello schermo bande alterne di colore chiaro e scuro, che sono interpretate come le zone in cui le onde luminose interferiscono costruttivamente oppure distruttivamente. La luce tuttavia, in altre situazioni, presenta comportamenti spiegabili solo assumendo che abbia natura corpuscolare. D'altra parte corpuscoli come gli elettroni (e anche di massa relativamente molto pi\u00f9 elevata, come protoni e macromolecole) manifestano propriet\u00e0 ondulatorie, producendo a loro volta figure di interferenza nell'esperimento della doppia fenditura. In questa variante, possibile grazie all'utilizzo di moderne lastre ultrasensibili, l'esperimento viene condotto riducendo l'intensit\u00e0 del fascio in modo tale da emettere le particelle (fotoni compresi) una sola alla volta: esse colpiranno a una a una la lastra venendo rilevate come singoli punti luminosi, e quindi come corpuscoli, ma, ripetendo per un certo numero di volte l'invio, si riotterr\u00e0 nel complesso la figura d'interferenza tipica delle onde gi\u00e0 vista in precedenza.\nLe questioni poste da questo esperimento sono:\nL'interpretazione di Copenaghen si pone di fronte a tali questioni nel modo seguente:\nDell'interpretazione di Copenaghen esistono numerose varianti (per esempio quella delle cosiddette storie consistenti), che differiscono tra loro anche in base al grado di 'realt\u00e0' assegnato alla funzione d'onda.\nCritiche.\nMolti fisici e filosofi hanno mosso obiezioni all'interpretazione di Copenaghen e le celebri frasi di Albert Einstein: \u00ab\"Dio non gioca a dadi\"\u00bb e \u00ab\"Credi davvero che la luna non sia l\u00ec se non la guardi?\"\u00bb ne sono una esemplificazione.\nIn particolare la completezza della meccanica quantistica fu attaccata dall'esperimento mentale noto come paradosso di Einstein-Podolsky-Rosen (paradosso EPR), inteso a mostrare che devono esistere variabili nascoste se si vogliono evitare \"paradossali\" effetti a distanza istantanei che contraddicono il principio di localit\u00e0, ritenuto inviolabile al pari di quello di realt\u00e0. Successivamente il teorema di Bell ha dimostrato, nell'ambito di una teoria con variabili nascoste che riproduca le previsioni della meccanica quantistica, l'incompatibilit\u00e0 tra i due principi cardine della fisica classica. Una serie di esperimenti, atti a determinare quale degli scenari teorici ipotizzati dal teorema di Bell si verifichi concretamente, ha indicato come la descrizione quantistica della realt\u00e0 sia quella corretta, confutando il postulato di realismo locale alla base del paradosso EPR.\nGli aspetti che ancora suscitano maggiori perplessit\u00e0 sono:\nInterpretazioni alternative.\nIn seguito alla formulazione dell'interpretazione di Copenaghen, molti fisici hanno proposto altre interpretazioni della meccanica quantistica per risolvere il cosiddetto problema della misura. Alcuni di questi hanno sottoscritto l'\u00abinterpretazione di ordine zero\u00bb della meccanica quantistica, riassunta nel famoso detto: \u00abZitto e calcola!\u00bb, solitamente (ma forse incorrettamente) attribuito a Feynman."}
{"id": "9003", "revid": "106732", "url": "https://it.wikipedia.org/wiki?curid=9003", "title": "Werner Karl Heisenberg", "text": "Fu uno dei principali artefici della meccanica quantistica, su cui pubblic\u00f2 un primo lavoro rivoluzionario nel 1925, a cui fece seguito nello stesso anno una serie di articoli, scritti con Max Born e Pascual Jordan, che diede vita alla formulazione della teoria quantistica nota come meccanica delle matrici. \u00c8 noto inoltre per aver esposto nel 1927 il principio di indeterminazione. Ricevette il Premio Nobel per la fisica nel 1932 \"per la creazione della meccanica quantistica\".\nDette anche importanti contributi alle teorie dell'idrodinamica dei flussi turbolenti, del nucleo atomico, del ferromagnetismo, dei raggi cosmici e delle particelle subatomiche, e fu determinante nella pianificazione del primo reattore nucleare della Germania occidentale a Karlsruhe. Durante la seconda guerra mondiale fu uno dei principali scienziati del programma tedesco sulle armi nucleari.\nBiografia.\nInfanzia e adolescenza.\nNel tardo pomeriggio del 5 Dicembre 1901 Anna Wecklein Heisenberg d\u00e0 alla luce il suo secondogenito, Werner Karl. Per l\u2019esattezza, alle sedici e quarantacinque del precisissimo registro anagrafico di W\u00fcrzburg, dove la famiglia vive al numero 10 di Heidingfeldstrasse.\nI primi anni di Werner trascorrono in un ambiente sereno tra solenni regole dell\u2019accademia e faccende di casa. Nelle poche immagini rimaste Werner Heisenberg appare un bambino timido e schivo, di corporatura esile ai limiti della gracilit\u00e0, con un caschetto di capelli biondissimi e le guance tempestate di lentiggini.\nInsieme al fratello pi\u00f9 grande vive all\u2019insegna di una continua, incessante rivalit\u00e0, motivata probabilmente dal desiderio di assicurarsi le scarse attenzioni del padre, che per parte sua contribuisce ad alimentare fin dall\u2019inizio il confronto. In un modo o nell\u2019altro, la precoce rivalit\u00e0 fomentata dal padre nei due figli deve aver influenzato tutta la vita di Werner Heisenberg, che negli anni a venire non avrebbe mai fatto nulla per nascondere il suo istinto a primeggiare sempre e comunque, dal lavoro alle attivit\u00e0 ricreative, manifestando una determinazione non comune, che seppe alimentare con una grande capacit\u00e0 di sottoporsi a mole di lavori impressionanti e un talento tutt\u2019altro che comune.\nGli insegnanti ne riconoscono le doti eccezionali fin dagli anni di W\u00fcrzburg, dove frequenta le prime classi del Gymnasium, prima che il padre fosse trasferito improvvisamente a Monaco alla fine del 1909, in seguito alla morte di Karl Krumbacher, il suo maestro.\nL\u2019ambiente culturalmente stimolante di Monaco rappresenta per Werner un\u2019opportunit\u00e0 ideale per il proseguimento degli studi. Quando Werner si iscrive nell\u2019autunno 1911, al Maximilians-Gymnasium, la scuola ha gi\u00e0 una solida reputazione di istituto d\u2019elite, e il giovane Heisenberg si merita d\u2019ufficio l\u2019iscrizione nella sezione A del ginnasio, quella destinata agli studenti pi\u00f9 promettenti.\nNei primi tre anni del ginnasio, Werner si dedica prevalentemente allo studio del latino e della matematica raggiungendo risultati eccellenti. Alla fine del secondo anno un insegnante scrive: \u00abHa conseguito con facilit\u00e0 risultati eccellenti, quasi per gioco\u00bb.\nSostiene gli esami nell\u2019estate del 1920, il 7 Luglio 1920 e la brillante prova orale di Werner gli assicura l\u2019ultimo posto utile per conquistare una borsa di studio alla prestigiosa Maximilianeum-Stiftung, la fondazione istituita nel 1849 dal re di Baviera Massimiliano I.\nL'Universit\u00e0.\nDopo lunghe ed estenuanti discussioni in famiglia, August Heisenberg procura al figlio un appuntamento con Arnold Sommerfeld, preside della facolt\u00e0 di fisica teorica all\u2019Universit\u00e0 di Monaco. Il professore dopo un breve colloquio accett\u00f2 il giovane Heisenberg e di l\u00ec a poco si iscrisse al corso di Sommerfeld, che era articolato in sei semestri, la durata minima del corso, che dipendeva dalla Facolt\u00e0 di Filosofia, prima di poter affrontare l\u2019esame di laurea.\nWerner segue un programma impegnativo: cinque corsi principali che spaziano su tutta la fisica teorica. Tra il 1920 e il 1921 tiene lezioni serali sull\u2019opera lirica tedesca a beneficio dei lavoratori e organizza anche un corso di astronomia. La sera si reca in campagna seguito da intere famiglie per andare a guardare le stelle, o fa da cicerone all\u2019osservatorio statale.\nLa vita universitaria a Monaco lo assorbe completamente e il suo precoce talento comincia a mettersi in luce sotto la guida di Arnold Sommerfeld. Durante un convegno a Jena Heisenberg presenta il suo \u201cmodello della regione centrale dell\u2019atomo\u201d, che spiega molti dei fenomeni inspiegabili fino ad allora e il 17 dicembre 1921 la \u00abZeitschrift f\u00fcr Physik\u00bb, una delle pi\u00f9 importanti riviste di fisica, accetta il manoscritto proposto da Heisenberg per la pubblicazione.\n\u00c8 a Gottinga, nel giugno 1922, che Heisenberg ha modo di incontrare durante una conferenza per la prima volta Bohr, le sue domande argute suscitarono l\u2019interesse di Bohr, tanto da far iniziare una fruttuosa collaborazione durata quasi vent'anni. Curiosamente Heisenberg ebbe problemi all\u2019universit\u00e0 nel passare gli esami, tanto da ottenere un punteggio minimo al dottorato..\nNei primi mesi del 1923, Max Born, direttore dell\u2019istituto di fisica teorica a Gottinga, propone al giovane Heisenberg un semestre come assistente per sostituire Wolfgang Pauli, il giovane Werner accetta anche se non ha molto tempo per dedicarsi alla stesura del suo lavoro di laurea.\nIl 10 Luglio 1923 sottopone una breve tesi di sole 59 pagine alla commissione della Facolt\u00e0 di filosofia e il 23 luglio 1923 si presenta davanti alla commissione per sostenere l\u2019esame di laurea, risponde molto facilmente alle domande di fisica teorica e matematica ma ha molte difficolt\u00e0 a rispondere alle domande di fisica sperimentale, alla fine supera l\u2019esame con una media appena sopra la sufficienza.\nIl principio di indeterminazione e l'interpretazione di Copenaghen.\nWerner arriva per la prima volta a Copenaghen il 15 marzo 1924, dove trova un ambiente accogliente. I primissimi giorni li trascorre in lunghe discussioni con Bohr sulla filosofia della fisica dei quanti e sulla nuova teoria di Bohr-Kramers-Slater (BKS) sulla dualit\u00e0 tra onda e particella nella teoria quantistica della radiazione, uno dei pi\u00f9 profondi enigmi della fisica dell\u2019epoca.\nA luglio Bohr gli comunica l\u2019attribuzione di una generosa borsa di studio per trascorrere un anno a Copenaghen e il 28 Luglio 1924 il corpo docente di Gottinga approva la sua abilitazione all\u2019insegnamento nelle universit\u00e0 tedesche, grazie ad una dissertazione sulla teoria dell\u2019effetto Zeeman.\nA met\u00e0 settembre 1924 Werner fa il suo timido ingresso nel tempio della fisica atomica di Copenaghen, dove la vita \u00e8 molto dura a causa della forte concorrenza dei giovani fisici pi\u00f9 promettenti provenienti da tutto il mondo. Ma questo ambiente lo stimola molto, infatti da l\u00ec a pochi mesi Werner si incammina sulla strada che lo porter\u00e0 a formulare la \u201cmeccanica matriciale\u201d. Nella meccanica matriciale Werner sostituisce le orbite classiche con una serie ordinata di enti matematici di una matrice e in seconda battuta applica il principio di conservazione dell\u2019energia.\nQuesta condizione gli permette di derivare le energie degli stati stazionari applicando la sua regola di moltiplicazione per gli elementi di matrice alle corrispondenti espressioni classiche. Heisenberg pubblicher\u00e0 la sua nuova scoperta alla fine di luglio 1925 sulla \u00abZeitscrift f\u00fcr Physik\u00bb e questa susciter\u00e0 il grande interesse di Born e Dirac, i quali interpreteranno la regola di Heisenberg come la relazione quanto-meccanica per la moltiplicazione delle matrici momento e posizione di un qualsiasi sistema meccanico. L\u2019intuizione sopraggiunse a Heisenberg la notte del 7 giugno mentre era in vacanza sull\u2019isola di Helgoland. Riflettendo sulla questione, verso le tre di notte ebbe l\u2019idea, poi euforico and\u00f2 in uno dei punti a sud dell\u2019isola per osservare l\u2019Alba. Dopo aver mostrato agli altri scienziati la sua intuizione e interpretati i dati che richiamavano al calcolo delle matrici disse con costernazione: \u00ab\"Non so neppure cosa sia una matrice!\"\u00bb.\nLa nuova teoria deve subito affrontare una durissima sfida, infatti nelle stesso periodo Erwin Schr\u00f6dinger elabora la sua meccanica ondulatoria, ottenendo attraverso un\u2019opportuna \u00abequazione d\u2019onda\u00bb i risultati cercati con minore complessit\u00e0 di calcolo rispetto alla meccanica matriciale. Poco dopo \u00ea lo stesso Schr\u00f6dinger a dimostrare l\u2019equivalenza formale dei due approcci. Lo scontro fra le due teorie \u00e8 solo all\u2019inizio e la teoria delle matrici, pur esatta, appare meno in grado di \"visualizzare\" la traiettoria di un elettrone; si creano delle tensioni tra i due scienziati, tanto che Heisenberg commenta aspramente:\nQuesti toni evidenziano il clima di scontro di quel periodo tra le due formulazioni della meccanica quantistica, l\u2019una che considerava i fenomeni atomici come graduali, l\u2019altra caratterizzata da salti quantici. Al riguardo Schr\u00f6dinger afferma: \u00ab\"Non posso immaginare che un elettrone salti qua e l\u00e0 come una pulce.\"\u00bb Chi alla fine fa da paciere tra i due fisici \u00eb Niels Bohr, invitando Schr\u00f6dinger a Copenaghen per discutere della loro versione della fisica dei quanti.\nHeisenberg trae ispirazione dalle parole di Einstein, incontrato durante una conferenza a Berlino. \n\u00abUna sera \u2013 ricorda in \"Fisica e oltre\" \u2013 mi tornarono in mente le parole di Einstein:\u201d \u00c8 la teoria a decidere che cosa possiamo osservare\u201d. \u2013Il problema \u2013 continua Heisenberg \u2013 andava affrontato in altro modo: la meccanica quantistica \u00e8 in grado di rappresentare il fatto che un elettrone si trova approssimativamente in un punto dato e che si sposta approssimativamente a una velocit\u00e0 data? E poi siamo in grado di calcolare posizione e velocit\u00e0 in modo sufficientemente approssimato da non andare incontro a difficolt\u00e0 sperimentali?\u00bb\nHeisenberg trova le risposte a queste domande formulando il principio di indeterminazione, ovvero non \u00e8 possibile conoscere esattamente nello stesso istante il valore della posizione e della velocit\u00e0. Niels Bohr, suo insegnante a Copenaghen, comprende immediatamente che il principio di indeterminazione \u00e8 un pilastro della nuova meccanica quantistica. Il 22 marzo invi\u00f2 alla rivista \"Zeitschrift f\u00fcr Physik\" il suo articolo intitolato \"Sul contenuto intuitivo della cinematica e della meccanica quantum-teoriche\".\nDurante il congresso di Como, tenutosi nell\u2019autunno del 1927 per la commemorazione della morte di Alessandro Volta, a Niels Bohr viene affidata la comunicazione del \"Gruppo di Copenaghen\", quella che ancora oggi \u00e8 nota come interpretazione di Copenaghen: \u201cIn ogni esperimento compaiono simultaneamente aspetti ondulatori e aspetti corpuscolari, e il fatto che si presentano sia gli uni che gli altri d\u00e0 origine al disturbo che genera le relazioni di indeterminazione.\u201d Complementarit\u00e0 e indeterminazione saranno, d\u2019ora in poi, il quadro di riferimento entro il quale interpretare tutti i fenomeni quantistici.\nLa cattedra di Lipsia.\nA Lipsia va in pensione Theodor Des Coudres e il Peter Debye \u00e8 orientato a chiedere la disponibilit\u00e0 di Heisenberg, non senza informare prima Sommerfeld il quale suo malgrado acconsente alla candidatura dell\u2019allievo. L\u2019ambita chiamata arriva alla fine di luglio 1927, Werner accetta la cattedra di fisica teorica al Theoretisch-Physikalisches Institut di Lipsia e lascia Copenaghen per diventare, a soli ventisei anni, il pi\u00f9 giovane professore ordinario di tutta la Germania.\nPer quanto giovane, Heisenberg diventa immediatamente un polo di attrazione della fisica di Lipsia, e unisce al talento di fisico teorico doti didattiche non comuni e una determinazione ostinata nel preparare le sue lezioni, alle quali partecipano sempre pi\u00f9 studenti.\nNel febbraio del 1929 viene inviato dalla autorit\u00e0 della Sassonia a un ciclo di conferenze prima in giro per il mondo. Nel febbraio 1929 il professore Heisenberg salpa per gli Stati Uniti, la prima tappa \u00e8 New York, dopo una serie di conferenze al MIT, la seconda a Chicago dove conosce il fisico Barton Hoag, poi a Washington, dove partecipa al congresso dell\u2019American Physical Society, successivamente al parco di Yellowstone dove ha un appuntamento con Dirac, con il quale a met\u00e0 agosto affronter\u00e0 la traversata del pacifico, per proseguire il suo giro del mondo, per tenere conferenze in Giappone, Cina e per finire in India dove vede coronato il suo sogno di scalatore con le vette dell\u2019Himalaya. Di qui riprende la strada dell\u2019Europa, che lo porter\u00e0 a Lipsia nel novembre 1929.\nIl suo ritorno a Lipsia coincide con un grande fioritura per la citt\u00e0, che \u00e8 diventata nodo degli scambi commerciali con l\u2019est europeo e centro di grandi stimoli culturali. Intorno alla figura di Heisenberg si coagula una scuola che conta alcuni dei pi\u00f9 brillanti studenti e assistenti di tutta la Germania, come Felix Bloch, Lev Landau, Rudolf Peierls, Friedrich Hund, Edward Teller e Carl Friedrich von Weizs\u00e4cker destinato a diventare uno degli amici pi\u00f9 stretti di Heisenberg. In compagnia del nutrito gruppo di allievi, Werner affronta le due questioni aperte, la relazione fra gli elettroni e i quanti di luce e il problema fondamentale, trovare una relazione che leghi tra loro i due grandi progressi della fisica di inizio secolo, la meccanica quantistica e la teoria della relativit\u00e0 di Einstein.\nNel marzo del 1932 James Chadwick del Cavendish Laboratory di Cambridge, scopre che oltre al protone il nucleo ospita i neutroni e il 20 giugno 1932 Heisenberg spedisce un articolo alla \u00abZeitschrift f\u00fcr Physik\u00bb con il titolo \u201cSulla struttura dei nuclei atomici\u201d.\nIl neutrone di Chadwick vi ha un ruolo da protagonista come componente dei nuclei atomici e come indefinito composto di un protone e un elettrone. Entro la fina dell\u2019anno Heisenberg produce altri due articoli spiegando la stabilit\u00e0 degli isotopi. In capo a un paio d\u2019anni, Eugene Wigner ed Ettore Maiorana completeranno il suo lavoro, Pauli proporr\u00e0 il neutrino, elemento fondamentale per garantire la conservazione dell'energia e della quantit\u00e0 di moto, Fermi e Yukawa forniranno la teoria che ancora oggi descrive il decadimento beta.\nIl premio Nobel.\nAll'inizio del 1933 viene promulgato il decreto sul \u00abservizio pubblico professionale\u00bb, che sancisce che tutti i dipendenti pubblici che non hanno una comprovata ascendenza ariana devono essere messi a riposo. I Premi Nobel Fritz Haber e James Franck rassegnano immediatamente le dimissioni. Max Born si ritira nella sua casa di montagna italiana a Selva di Val Gardena. Albert Einstein, ospite negli Stati Uniti per un ciclo di conferenze, decide di non rientrare pi\u00f9 in Germania e d\u00e0 le dimissioni dall\u2019Accademia di scienze prussiana. Anche l\u2019Universit\u00e0 di Lipsia conta le sue vittime: Heisenberg, sotto la spinta del giovane assistente Friedrich Hund, medita le dimissioni come gesto estremo di protesta, ma alla fine di una lunga riflessione decide di chiedere consiglio al grande vecchio della fisica Max Planck. Dopo il colloquio, il Heisenberg decide di rimanere e cercare di contrastare il regime dal suo interno. Nell\u2019autunno del 1933 la Deutsche Physikalische Gesellschaft decide di assegnargli la prestigiosa Medaglia Max Planck, la massima onorificenza della fisica tedesca, che verr\u00e0 consegnata il 3 Novembre 1933. Ma siamo solo all\u2019inizio: una settimana pi\u00f9 tardi, sar\u00e0 l\u2019Accademia reale delle scienze di Svezia a dover comunicare una notizia all\u2019insigne fisico di Lipsia. Il premio Nobel per la fisica che non era stato assegnato nel 1932 sar\u00e0 conferito a Werner Heisenberg,\"per la creazione della meccanica quantistica, la cui applicazione, tra le altre cose, ha portato alla scoperta delle forme allotrope dell'idrogeno\", nel corso della cerimonia di consegna del premio per il 1933, attribuito a Schr\u00f6dinger e Dirac. Nel maggio 1935 le leggi antisemite si fanno pi\u00f9 severe, e l\u2019Universit\u00e0 di Lipsia si vede privata di altri docenti. Werner torna a chiedere il consiglio di Planck, ma la situazione \u00e8 disperata, la parola d\u2019ordine del decano della fisica tedesca \u00e8: resistere.\nIl matrimonio.\nIl 30 gennaio 1937 Heisenberg si reca a casa dei B\u00fccking, premiati editori di Lipsia, per un concerto e l\u00ec incrocia gli occhi chiari di una giovane donna, alta e di bell\u2019aspetto, dall\u2019aria serena e sorridente. Finito il concerto, i due si intrattengono in una conversazione che fa breccia nelle ansie del fisico.\nElizabeth Schumacher ha appena compiuto 25 anni e proviene da una famiglia di economisti di Bonn in cui la disciplina regna sovrana. Le nozze vengono fissate a tempo di record e il 29 aprile 1937 Elizabeth e Werner si uniscono in matrimonio nella piccola chiesa di St. Annenkirche.\nDi l\u00ec a nove mesi nasceranno i primi due di sette figli, Wolfgang e Maria, che coroneranno l\u2019unione dei due coniugi.\nIl rapporto col nazismo.\nSin dagli inizi del regime nazista, Heisenberg svilupp\u00f2 una forte insofferenza nei confronti del nuovo regime politico. Nel suo libro \"Fisica e oltre. Incontri con i protagonisti\", Heisenberg riporta molti episodi significativi, come una discussione avuta nel 1933 con uno studente nazionalsocialista. Heisenberg obiett\u00f2, in risposta all'acceso militarismo dello studente:\nHeisenberg riporta anche un colloquio con Planck, avvenuto anch'esso del 1933. Heisenberg disse a Planck che molti professori a Lipsia stavano pensando di dare le dimissioni, lui compreso. Planck sconsigli\u00f2 tale scelta affermando:\nA met\u00e0 luglio 1937 sul settimanale delle SS, \u00abDas Schwarze Korps\u00bb, esce un articolo di Johannes Stark dal titolo \u00abWeisse Juden in der Wissenschaft\u00bb (\"Ebrei bianchi nella scienza\"). L\u2019obiettivo \u00e8 Werner Heisenberg: \u00abNon \u00e8 l\u2019ebreo come razza a costituire di per s\u00e9 una minaccia, ma piuttosto lo spirito che lo diffonde. E se il portatore di questo spirito non \u00e8 un ebreo ma un tedesco, lo si deve combattere con impegno ancora maggiore rispetto all\u2019ebreo razziale\u2026\u00bb.\nEsordisce cos\u00ec il pezzo di Stark, un pezzo farcito di errori di sintassi e di lavori idealistici da manicomio. Dopo essersi preoccupato di definire gli \u00abebrei bianchi\u00bb, volge decisamente le sue attenzioni a Heisenberg, mettendo insieme un dettagliato elenco dei misfatti che questi avrebbe commesso in plateale violazione delle regole del buon tedesco.\nNell'articolo si citano i lavori di Heisenberg in difesa dell\u2019insegnamento della relativit\u00e0, lo si accusa di mantenere dei rapporti con Einstein e la scienza ebraica, il rifiuto di rendere onore a Hitler e il licenziamento di un assistente tedesco per far posto a due fisici ebrei. Stark paragona Werner Heisenberg a Carl von Ossietzky, oppositore del regime e premio Nobel per la pace nel 1935, che si trova rinchiuso nel campo di concentramento di Dachau. Le reazioni indignate del corpo accademico tedesco non si fanno aspettare. Heisenberg, che aspirava da tempo ad avere la cattedra di Sommerfeld a Monaco, dovette difendersi persino da un articolo uscito il 15 luglio 1937 sulla rivista delle SS \"Das Schwarze Korps\" in cui veniva definito un \u201cebreo bianco\u201d. Per evitare d\u2019essere messo in un angolo, l\u2019anno successivo si rivolse direttamente a Heinrich Himmler, capo delle SS e amico di famiglia. Himmler, che in primo momento lo ignora, successivamente decide di avviare un\u2019inchiesta che affida a tre giovani fisici di sua fiducia. L\u2019inchiesta si protrae per mesi, nei quali le SS sottopongono Heisenberg ad estenuanti interrogatori. Sono mesi di atroce sofferenza, durante i quali Heisenberg ribatte colpo su colpo senza mai perdere la calma, anche se ad un certo punto \u00e8 vicino alla fuga e avvia trattative segrete con un emissario della Columbia University, pronto a emigrare negli Stati Uniti se le cose dovessero prendere una brutta piega.\nI rettori di mezza Germania e il Reichministerium vengono travolti dalle lettere di protesta dei colleghi di Heisenberg, che insorgono in difesa del collega. Lo stesso Werner si rivolge al ministro Bernhard Rust chiedendo di fare piena luce sulla vicenda; se il punto di vista di Stark sar\u00e0 considerato corretto, minaccia, \u00e8 pronto a rassegnare le dimissioni. \nAlla fine i tre giovani fisici della commissione d\u2019inchiesta, affascinati dalla levatura dell\u2019indagato e sinceramente convinti della sua buona fede, lo prosciolgono da ogni accusa, diventando suoi decisi sostenitori. Il 21 luglio 1938, a un anno di distanza, Himmler invia al professor Heisenberg una lettera in cui disapprova l\u2019attacco del \u00abDas Schwarze Korps\u00bb e lo informa di aver proibito ogni ulteriore manovra contro di lui. Anche se Himmler gli sugger\u00ec di separare nettamente i risultati della ricerca scientifica dalle caratteristiche politiche e personali del ricercatore. Per questo motivo egli non menzion\u00f2 pi\u00f9 in pubblico il nome di Einstein.\nIl lavoro durante la guerra.\nLa fissione nucleare venne scoperta in Germania nel 1939. Heisenberg rimase in Germania durante la seconda guerra mondiale, lavorando in favore del regime nazista e guidando il programma nucleare militare tedesco.\nRivel\u00f2 l'esistenza del programma a Bohr durante un colloquio a Copenaghen nel settembre 1941. Dopo l'incontro la loro lunga amicizia termin\u00f2 bruscamente. Bohr si un\u00ec in seguito al progetto Manhattan. Si \u00e8 speculato sul fatto che Heisenberg avesse degli scrupoli morali e che avesse cercato di rallentare il progetto. Heisenberg stesso tent\u00f2 di sostenere questa tesi. Il libro \"Heisenberg's War\" di Thomas Power adotta questa interpretazione.\nNel febbraio 2002 apparve una lettera (mai spedita) di Bohr del 1957: vi si legge che nella loro conversazione del 1941 Heisenberg non espresse alcun problema morale riguardo al progetto di costruzione della bomba; si deduce inoltre che Heisenberg aveva speso i precedenti due anni lavorandovi quasi esclusivamente, convinto che la bomba avrebbe deciso l'esito della guerra in favore della Germania nazista.\nMolti storici della scienza considerano questo scritto come prova della sua adesione al progetto nazista, pur preoccupandosi della sorte dei suoi colleghi ed amici che potessero essere messi in pericolo dall'occupazione della Danimarca; altri obiettano che Bohr comprese male le intenzioni di Heisenberg.\nLa versione di Heisenberg stesso a proposito del suo lavoro al programma nucleare tedesco fu che, obbligato contro la sua volont\u00e0 a partecipare a tale programma, cerc\u00f2 di dirigerlo nella direzione degli impieghi civili del nucleare, per la produzione di energia tramite reattori a fissione, piuttosto che verso la produzione di armi atomiche.\nIl periodo postbellico.\nDopo il conflitto fu nominato direttore del Kaiser-Wilhelm-Institut f\u00fcr Physik (subito dopo ribattezzato Max-Planck-Institute f\u00fcr Physik), che diresse fino al 1958, quando l'istituto fu trasferito a Monaco.\nAutobiografia e morte.\nIl figlio di Heisenberg, Martin Heisenberg, divenne un neurobiologo presso l'Universit\u00e0 di W\u00fcrzburg, mentre il figlio Jochen Heisenberg divent\u00f2 un professore di fisica alla University of New Hampshire. Quando Heisenberg accett\u00f2 il Premio Romano Guardini nel 1974, tenne un discorso, che in seguito sarebbe stato pubblicato con il titolo \"Verit\u00e0 scientifica e religiosa\". Egli disse:\nNel 1969 fu pubblicata in Germania la sua autobiografia, \"Der Teil und das Ganze\", poi tradotta anche in altre lingue. Heisenberg aveva iniziato la stesura del libro nel 1966, quando le sue lezioni pubbliche avevano cominciato a rivolgersi sempre pi\u00f9 a temi filosofici e religiosi.\nIl libro riscosse un buon successo di pubblico, ma fu considerato problematico dagli storici della scienza. Nella prefazione Heisenberg scrisse di aver riassunto gli eventi storici, per renderli pi\u00f9 concisi. All'epoca della pubblicazione il libro venne recensito da Paul Forman sulla rivista \"Science\" con il commento: \"Ora ecco un libro di memorie sotto forma di dialogo razionalmente ricostruito. E il dialogo, come ben sapeva Galileo, \u00e8 esso stesso un dispositivo letterario molto insidioso: vivace, divertente e particolarmente adatto a opinioni insinuanti, pur sfuggendo alla loro responsabilit\u00e0.\"\nHeisenberg mor\u00ec di cancro ai reni il 1\u00ba febbraio 1976. La sera seguente, alcuni suoi colleghi e amici fecero una processione in sua memoria dall'Istituto di Fisica fino a casa sua, dove posero una candela accesa davanti alla porta della sua abitazione.\nNel 1980 la vedova, Elisabeth Heisenberg, pubblic\u00f2 il libro \"Das politische Leben eines Unpolitischen\" (\"La vita politica di una persona apolitica\") dove descrisse il defunto marito con queste parole: \"prima di tutto, una persona spontanea, in seguito uno scienziato brillante, poi un artista di grande talento, e solo al quarto posto, per senso del dovere, homo politicus.\"\nOnorificenze.\nPremio Nobel per la fisica ricevuto nel 1932"}
{"id": "9004", "revid": "287204", "url": "https://it.wikipedia.org/wiki?curid=9004", "title": "1669", "text": ""}
{"id": "9005", "revid": "287204", "url": "https://it.wikipedia.org/wiki?curid=9005", "title": "1668", "text": ""}
{"id": "9006", "revid": "838137", "url": "https://it.wikipedia.org/wiki?curid=9006", "title": "1665", "text": ""}
{"id": "9007", "revid": "287204", "url": "https://it.wikipedia.org/wiki?curid=9007", "title": "1664", "text": ""}
{"id": "9008", "revid": "544909", "url": "https://it.wikipedia.org/wiki?curid=9008", "title": "1663", "text": ""}
{"id": "9009", "revid": "117535977", "url": "https://it.wikipedia.org/wiki?curid=9009", "title": "1662", "text": ""}
{"id": "9010", "revid": "124821044", "url": "https://it.wikipedia.org/wiki?curid=9010", "title": "1661", "text": ""}
{"id": "9011", "revid": "287204", "url": "https://it.wikipedia.org/wiki?curid=9011", "title": "1660", "text": ""}
{"id": "9012", "revid": "838137", "url": "https://it.wikipedia.org/wiki?curid=9012", "title": "1659", "text": ""}
{"id": "9013", "revid": "287204", "url": "https://it.wikipedia.org/wiki?curid=9013", "title": "1658", "text": ""}
{"id": "9015", "revid": "1214718", "url": "https://it.wikipedia.org/wiki?curid=9015", "title": "Body art", "text": "Con il termine body art (\"arte del corpo\" dall'inglese), si intendono tutte quelle forme artistiche che utilizzano il corpo come mezzo d'espressione e/o come linguaggio. Le forme pi\u00f9 comuni di body art sono il tatuaggio o il body piercing. Altre pratiche tipiche della body art comprendono la scarificazione, il Branding, gli impianti sottopelle, il \"body painting\" ed altre forme di modificazione corporea.\nStoria.\nIl termine \"body art\" \u00e8 stato inizialmente adottato da una corrente artistica diffusasi negli Stati Uniti e in Europa negli anni sessanta del Novecento e successivamente inscritto nel pi\u00f9 ampio ambito della performance art, ossia della prassi artistica teorizzata da Allan Kaprow nel 1959, che fece dell'azione dell'artista l'opera stessa, spesso coinvolgendo il pubblico.\nAlcune forme estreme di body Art possono spingere il corpo fino al limite, ad esempio nell'Azionismo viennese ci si spinge in pratiche dissacranti e profanatorie del corpo umano, talvolta con connotati religiosi.\nMarina Abramovi\u0107 esplora i suoi limiti fisici e la sua resistenza psichica, grazie anche ad una lunga preparazione mentale. In una delle prime performance rest\u00f2 in piedi al centro di una stella infuocata, e quando il fuoco consum\u00f2 l'ossigeno svenne; venne salvata da un medico presente tra il pubblico. Nella performance \"The artist is present\", svoltasi al M.O.M.A di New York, rest\u00f2 seduta immobile su una sedia ogni giorno per tre mesi, a incontrare con lo sguardo chiunque si fosse seduto innanzi a lei.\nAltri artisti eseguono performance irriverenti e molto forti; Vito Acconci si masturba sotto al pavimento della sua esposizione, rendendo partecipi i visitatori delle sue fantasie erotiche; Hermann Nitsch propone dei riti tra il pagano e la simbologia cristiana dove sventra animali morti e cosparge i corpi dei suoi aiutanti con sangue e interiora; Gina Pane, considerata la madre della performance artistica (1939 / 1990) si ferisce con spine di rosa, lame, o rotolando su dei vetri per denunciare la concezione maschilista della figura femminile.\nNell'ambito della liberazione della donna furono molte le body artiste a combattere col proprio corpo contro le concezioni antiquate ancora in voga. Valie Export entr\u00f2 in un cinema sperimentale vestita in modo provocante, con uno spacco nei pantaloni all'altezza dei genitali, per sfidare la concezione tradizionale cinematografica che voleva le donne come oggetti passivi incapaci di agire. ORLAN si sottopose a varie operazioni di chirurgia plastica, filmandole e rendendole pubbliche, nelle quali arriv\u00f2 a ricercare una deformazione del proprio volto, in contrasto con l'idea di bellezza conformistica imposta alle donne.\nIn seguito, il corpo \u00e8 diventato territorio di sperimentazioni: impianti, protesi, simbiosi fra corpo e nuove tecnologie, realt\u00e0 virtuale. Anche in questo campo la body art ha sperimentato molto.\nL'impiego del corpo nelle \"performance\" artistiche.\nIl principale mezzo espressivo usato per questo genere artistico \u00e8 il corpo umano. Il corpo \u00e8 usato per allestire eventi estemporanei con movimenti corporei accompagnati da musica, elementi scenografici, danze, sequenze di azioni e gesti. La body art rende il corpo protagonista assoluto considerandolo soggetto e oggetto dell'espressione artistica ed esibendolo come opera. Vi \u00e8 la volont\u00e0 di provocare, di scuotere le convinzioni in fatto di arte.\nAll'uso del corpo come linguaggio, ricorrono sempre pi\u00f9 artisti contemporanei di differenti tecniche e tematiche. Lea Vergine parla di alcuni caratteri che fanno da comune denominatore a questa maniera di fare arte: \u00abla perdita di identit\u00e0; il rifiuto del prevalere del senso della realt\u00e0 sulla sfera emozionale; la romantica ribellione alla dipendenza da qualcuno o da qualcosa; la tenerezza come meta mancata e quindi frustrante; l'assenza (e l'angoscia che ne deriva) di una forma adulta, altruistica, d'amore\u00bb.\nIn queste azioni spesso gli autori sono ossessionati dalla necessit\u00e0 di agire in funzione dell'altro. Vi \u00e8 la necessit\u00e0 di mostrarsi per poter essere. Il \"performer\" non sceneggia la storia di un personaggio, ma \u00e8 egli stesso storia e personaggio. Si volge cos\u00ec verso la ricerca di un'umanit\u00e0 non schiacciata dal funzionalismo della societ\u00e0, che sfugge al concetto di profitto: \u00abl'importante non \u00e8 sapere, ma sapere che si sa. \u00c8 uno stato in cui la cultura non serve pi\u00f9 a niente\u00bb (Lea Vergine, \"dall'informale alla body Art\").\nE continua: \u00abSbloccate le forze produttive dell'inconscio, si scatenano - in un continuo drammatizzare isterico - conflitti tra desiderio e difesa, tra licenza e divieto, tra contenuto latente e contenuto manifesto, tra pulsioni di vita e pulsioni di morte, tra voyerismo ed esibizionismo, tra tendenze sadiche e piacere masochistico, tra fantasie distruttive e catartiche\u00bb. Nelle azioni della body Art la riproduzione meccanica (video, fotografia, film) assolve ad una duplice funzione: documentativa e di indagine penetrante.\nLe influenze nella \"BodyArt\".\nSurrealismo e Dadaismo.\nLa body art ha alle spalle esperienze e riferimenti importanti, quali il Futurismo, Surrealismo e il Dadaismo.\nUn capostipite del genere \u00e8 l'opera (in fotografia) \"Tonsure\" di Marcel Duchamp: si ras\u00f2 i capelli con una stella sulla parte alta della nuca e una striscia che la congiungeva alla fronte.\nAnche il teatro (contemporaneo, d'avanguardia e sperimentale) ha molto influenzato -si pensi ad es. a Antonin Artaud- con il suo \"Teatro della crudelt\u00e0\", le forme di scrittura del corpo: come il Body-Painting e, secondo alcuni esegeti, anche il tatuaggio o il piercing in forme non meramente decorative.\nPop Art, Land Art, Modern Dance, Video Art, Cinema d'Artista.\nDi queste performance resta solo documentazione fotografica e video, come di molte esperienze che la Pop Art espresse in specie nella Factory newyorkese di Andy Warhol.\nParlando di body art, pi\u00f9 che riferirsi ad un movimento omogeneo \u00e8 infatti corretto intendere la convergenza - sia sul piano teorico che espressivo - di artisti operanti in settori diversi e provenienti da differenti esperienze artistiche, come la Pop Art, la Land Art, la Modern Dance, la Video Arte, e il Cinema d'Artista o Indipendente degli anni 1970 (teorizzato da Raffaele Perrotta). \nLe origini del nudo \"\"in movimento\".\nUno fra i primi a presentare modelli nudi, raffigurati in \"movimento\" su teli colorati fu, appunto negli anni Sessanta, l'artista francese Yves Klein mentre Salvador Dal\u00ed utilizzava le tracce cromatiche lasciate su grandi teli\\tele dai corpi -nudi e colorati- lasciati agire in movimenti stimolati dalla musica. Da allora la body art ha subito naturali evoluzioni, incluse rappresentazioni a sfondo sadomasochista oltre ai riti di autolesionismo eseguiti a fini di un'arte performativa che prende spunto da tradizioni simili -di impronta religiosa- con l'intento di simboleggiare l'annullamento del ruolo dell'autore a favore di un 'fare arte' che lo sublima nell'opera \"in progress\".\nGli inglesi Gilbert &amp; George espongono se stessi, oppure compongono i loro ritratti viventi con riferimenti alla cultura statuaria classica ma con 'invenzioni' che insieme la onorano e la reinventano ogni volta.\nLa body art in Italia.\nIn Italia, autori di body art sono stati, e in parte tuttora sono, artisti come Piero Manzoni, Jannis Kounellis, Gino De Dominicis e Vettor Pisani.\nPiero Manzoni, e propone anche un 'prodotto' escreto dal proprio corpo e confezionato in scatola firmata (\"Merda d'artista\"\"), mentre Gina Pane sembra in preda alla sofferenza per le automutilazioni che si produce ad ogni happening d'arte estrema. Ketty La Rocca negli anni settanta si distingue per l'uso delle mani e di radiografie di crani nei suoi lavori.\nLa body art oggi.\nIn tempi pi\u00f9 recenti, il termine \"body art\" \u00e8 stato esteso (secondo alcuni in maniera non del tutto appropriata) alle moderne tecniche di tatuaggio, di scarificazione molto diffusa da secoli in trib\u00f9 centroafricane ed amazzoniche e di piercing presente dagli albori dell'umanit\u00e0 come simbolo di potere, di ruolo ma anche di semplice decorazione (in massima parte) del viso e del torace che varia al variare di ritualit\u00e0 stagionali o dello stato di 'guerra' verso trib\u00f9 ostili. In combinazione a tecniche di danza, con movimenti acrobatici, un'espressione di Body Art moderna \u00e8 la Pole dance.\nSecondo Montani, dal punti di vista filosofico ed esistenziale il \"piercing\", la scarnificazione e la \"body art\" \u00abletteralizzano una lacerazione e un\u2019offesa originaria, una separazione costitutiva dell\u2019esistente dall\u2019essere che pu\u00f2 essere rappresentata solo come buco, fenditura, lacerazione; essi hanno a che fare con una sofferenza che riguarda da vicino il non \u201candare da s\u00e9\u201d della sessualit\u00e0 umana, il profondo commercio che essa intrattiene con il negativo e la morte\u00bb."}
{"id": "9016", "revid": "1632387", "url": "https://it.wikipedia.org/wiki?curid=9016", "title": "Matematico", "text": "Un matematico \u00e8 una persona che effettua studi, ricerche e sperimentazioni riguardanti problemi della matematica. Alcuni scienziati di altri campi di ricerca possono essere considerati matematici se la loro ricerca offre nuove idee matematiche; un esempio notevole \u00e8 Edward Witten. Al contrario, alcuni matematici possono studiare problemi matematici relativi ad altri settori della ricerca scientifica e tecnologica (es. fisica matematica), queste persone sono conosciute come matematici applicati.\nStoria.\nUno dei primi matematici conosciuti \u00e8 stato Talete di Mileto (624 ca. - 546 a.C.); \u00e8 stato salutato come il primo vero matematico e il primo individuo conosciuto a cui \u00e8 stata attribuita una scoperta matematica. A lui si attribuisce il primo uso del ragionamento deduttivo applicato alla geometria, derivando quattro corollari al Teorema di Talete. \nSignificato del termine.\nIl termine deriva dal greco \u03bc\u03b1\u03b8\u03b7\u03bc\u03b1\u03c4\u03b9\u03ba\u03cc\u03c2 (\"mathematik\u00f3s\") che significa \"studioso, desideroso di apprendere\", a sua volta derivante da \u03bc\u03ac\u03b8\u03b7\u03bc\u03b1 (\"m\u00e1thema\"), traducibile con i termini \"scienza\", \"conoscenza\" o \"apprendimento\". Originariamente, in epoca classica ed ellenistica, il termine identificava il metodo di lavoro e non un ben definito ambito di studi, come dimostra la sua derivazione da un aggettivo, e poteva applicarsi a campi come l'astronomia, l'ottica o l'idrostatica che oggi vengono fatte rientrare in discipline diverse. In epoca moderna e contemporanea si pu\u00f2 dire che essenzialmente esistano due diversi usi della parola: il matematico pu\u00f2 essere una persona attivamente impegnata nella ricerca matematica, dando origine per lo pi\u00f9 a pubblicazioni in riviste specialistiche; oppure il matematico pu\u00f2 essere definito una persona abile in matematica, o che abbia lavorato in un settore affine.\nPremi per la matematica.\nNon esistono premi Nobel per la matematica, ma a volte \u00e8 successo che dei matematici abbiano vinto il premio Nobel in altri campi, come ad esempio in economia. Tra i pi\u00f9 prestigiosi premi per la matematica vi sono: "}
{"id": "9017", "revid": "1652635", "url": "https://it.wikipedia.org/wiki?curid=9017", "title": "Francese", "text": ""}
{"id": "9022", "revid": "670021", "url": "https://it.wikipedia.org/wiki?curid=9022", "title": "San Benedetto Val di Sambro", "text": "San Benedetto Val di Sambro (\"San Band\u00e0tt\" in dialetto bolognese montano medio) \u00e8 un comune italiano di abitanti della citt\u00e0 metropolitana di Bologna in Emilia-Romagna. \u00c8 uno dei comuni membri dell'Unione dei comuni dell'Appennino Bolognese.\nGeografica fisica.\nTerritorio.\nIl comune di San Benedetto Val di Sambro appartiene al comprensorio di montagna della citt\u00e0 metropolitana di Bologna. Il suo territorio () raffigura grosso modo un quadrilatero irregolare con orientamento nord/sud. Il lato meridionale corre lungo il crinale dell'Appennino tosco-romagnolo e funge da confine con la citt\u00e0 metropolitana di Firenze. A ovest il fiume Setta lo divide dal comune di Castiglione dei Pepoli, a est il Savena da quello di Monghidoro. A settentrione, confina con i comuni di Monzuno e Grizzana.\nIl monte pi\u00f9 elevato \u00e8 monte Bastione (1190\u00a0), seguito dal monte dei Cucchi (1140\u00a0). Le valli del Savena e del Setta lo attraversano ai lati da sud a nord. Nel mezzo si trovano le valli del Sambruzzo e del Sambro, che d\u00e0 il nome al Comune. Tra gli altri corsi d'acqua ricordiamo il Rio Voglio che d\u00e0 il nome alla frazione di Pian del voglio. Degno di nota anche il lago di Castel dell'Alpi.\nLa flora locale si caratterizza per l'elevata presenza di querce, mesofile e xerofile, boschi di castagno, di faggio e abete.\nLa fauna \u00e8 caratterizzata dalla presenza di molti animali selvatici, sia di piccola taglia, come le lepri e i fagiani, sia di taglie maggiori, come cinghiali e cervi. Di grande rilevanza la presenza di alcuni rapaci rari.\nClima.\nIl comune di San Benedetto Val di Sambro presenta un clima appenninico, con inverni rigidi, e estati gradevoli. \u00c8 facile che in inverno avvengano precipitazioni nevose anche abbondanti, specialmente nelle zone pi\u00f9 alte del comune. Durante la stagione estiva, difficilmente la temperatura e l'umidit\u00e0 raggiungono il livello della pianura padana. La temperatura difficilmente supera i 30\u00b0.\nStoria.\nAbbiamo poche fonti sul territorio risalenti al periodo antecedente il basso medioevo. Tuttavia resta degna di menzione la scoperta dei tratti di una antica strada romana, la cosiddetta Flaminia Minore o \"militare\", nei pressi dell'abitato di Pian di Balestra.\nSappiamo che il territorio era sotto il dominio degli Alberti di Prato, almeno fino al 1381 quando pass\u00f2 sotto il controllo del comune di Bologna. Successivamente fu dato in feudo alla famiglia dei Bianchi, che mantennero il possesso della Contea di Piano per tutta l'et\u00e0 pontificia, fino all'unit\u00e0 d'Italia.\nIl centro demico pi\u00f9 rilevante fino al XIX secolo infatti \u00e8 stato Piano, a cui \u00e8 stata aggiunta la dicitura \"del Voglio\" dal nome di un torrente vicino, al fine di non confonderlo con altri centri abitati. Sappiamo che nel 1828 era sede di Podesteria all'interno della Legazione di Bologna, e lo status comunale fu confermato al passaggio sotto il nuovo stato italiano.\nNel 1871 tuttavia la sede comunale fu spostata a San Benedetto con il pretesto di una insurrezione a carattere locale; solo nel 1924 per\u00f2 ricevette la denominazione attuale.\nEt\u00e0 contemporanea.\nLo spostamento della sede municipale e il conseguente rafforzamento dell'abitato di San Benedetto fu favorito anche dalla costruzione della Ferrovia Direttissima che collega Bologna con Firenze.\nLa stazione che serve il comune sulla linea ferroviaria \u00e8 rimasta tristemente famosa per via di due attentati terroristici susseguiti nel giro di una decina di anni: il 4 agosto 1974 una bomba esplose sul treno \"Italicus\" Roma-Monaco di Baviera uccidendo 12 persone e ferendone 44; L'attentato fu rivendicato da una organizzazione terroristica neofascista.\nPoco pi\u00f9 di dieci anni pi\u00f9 tardi, il 23 dicembre 1984, nei pressi della stazione esplose una bomba sul treno rapido 904 Napoli-Milano, pieno di passeggeri in gran parte in viaggio per le vacanze natalizie, causando 17 morti e 267 feriti.\nSimboli.\nLo stemma del comune \u00e8 uno scudo la cui descrizione araldica recita: \"Partito nel primo d'argento, al leone di rosso; nel secondo d'azzurro, alla ruota d'oro posta su campagna di verde; capo d'Angi\u00f2\".\nMonumenti e luoghi d'interesse.\nArchitetture religiose.\nSantuario della Madonna dei Fornelli.\nConosciuto anche come Chiesa della Madonna della Neve a causa della leggenda che vorrebbe una miracolosa nevicata agostana la scelta di edificare in quel punto un luogo di culto da consacrare a Maria.\nLe prime testimonianze parlano del 1630 come anno di edificazione di un nuovo santuario, forse in sostituzione di un precedente oratorio, in un contesto che vedeva il culto mariano come ringraziamento e protezione dalla peste.\nSuccessivamente allo sviluppo del centro abitato a partire dal XX secolo, nel dopoguerra \u00e8 stato eretto a parrocchia, venendo rimaneggiato pi\u00f9 volte nel corso del tempo ma rimanendo sostanzialmente nelle forme seicentesche.\nAltri edifici.\nAltri luoghi di culto cattolici sono presenti un po' in tutte le localit\u00e0 del comune:\nSiti archeologici.\nResti della \"Flaminia Minor\".\nNel 1979 due archeologi dilettanti, originari della zona, decisero sulla base di ricerche personali di effettuare degli scavi presso le pendici del Monte Bastione, rinvenendo alcuni tratti di basolato: venne cos\u00ec scoperta una strada romana che loro definirono \"Flaminia militare\", suscitando un vivo dibattito all'interno della comunit\u00e0 archeologica.\nOggi un percorso naturale che si snoda tra i comuni di Monzuno e San Benedetto e che arriva fino in Toscana permette di visitare liberamente i resti rimasti dell'antica strada romana.\nCultura.\nIstruzione.\nLe scuole del territorio comunale sono amministrate da un unico istituto comprensivo che fa riferimento anche ai comuni di Castiglione e Camugnano. Sono presenti quattro scuole dell'infanzia nelle frazioni di Madonna dei Fornelli, Monteacuto, Montefredente e Pian del Voglio; Un plesso che unisce scuola primaria e scuola secondaria nel capoluogo ed un altro a Pian del Voglio comprendente sempre una scuola primaria ed una secondaria.\nNel comune \u00e8 presente anche una biblioteca comunale appartenente al distretto culturale della montagna della Citt\u00e0 metropolitana di Bologna.\nEconomia.\nTurismo.\nIl comune presenta una forte vocazione turistica, soprattutto di stampo naturalistico. Oltre alla normale villeggiatura estiva infatti il territorio presenta numerosi percorsi per camminate, il pi\u00f9 famoso dei quali \u00e8 certamente la Via degli Dei, che transita da Madonna dei Fornelli e Pian di Balestra.\nUn'altra meta di rilievo \u00e8 il lago di Castel dell'Alpi, formatosi a causa di una frana negli anni '50 del Novecento.\nInfrastrutture e trasporti.\nStrade.\nIl territorio comunale \u00e8 attraversato dall'Autostrada del sole, da cui \u00e8 servita tramite il casello di Pian del Voglio. Il comune \u00e8 altres\u00ec raggiungibile dalla Variante di valico tramite il casello della Badia, al confine con il comune di Castiglione dei Pepoli.\nFerrovie.\nIl comune \u00e8 servito dalla linea ferroviaria Bologna-Firenze tramite la Stazione di San Benedetto val di Sambro. Dopo la stazione inizia la Grande galleria dell'Appennino per poi tornare in superficie presso Vernio, in provincia di Prato.\nDalla stazione transitano principalmente treni regionali per Prato e Bologna, serviti anche dal servizio ferroviario metropolitano di Bologna (Linea S1B).\nMobilit\u00e0 urbana.\nIl servizio di trasporto pubblico \u00e8 organizzato da TPER che organizza corse regolari per Castiglione dei Pepoli, Loiano, Bologna e la stazione ferroviaria, attraversando il capoluogo e le principali frazioni.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nNel territorio comunale sono presenti due societ\u00e0 calcistiche: la A.S.D. United Montefredente militante in Seconda Categoria e avente sede nella frazione omonima, e la A.S.D. San Benedetto val di Sambro, la cui prima squadra \u00e8 attualmente in Prima Categoria, che opera nel capoluogo e che gestisce anche il settore giovanile col nome di A.S.D. Valsambro.\nAltre realt\u00e0 sono la Polisportiva Tre Valli a Ripoli e l'U.S.C.A. ovvero Unione Sportiva Castel dell'Alpi."}
{"id": "9024", "revid": "1331715", "url": "https://it.wikipedia.org/wiki?curid=9024", "title": "Monzuno", "text": "Monzuno (\"Mun\u017c\u00f3n\" in dialetto bolognese montano medio) \u00e8 un comune italiano di abitanti della citt\u00e0 metropolitana di Bologna in Emilia-Romagna.\n\u00c8 uno dei comuni membri dell'Unione dell'Appennino Bolognese.\nGeografia fisica.\nTerritorio.\nStazione di villeggiatura a ridosso del versante settentrionale di Monte Venere sullo spartiacque del Setta, Sambro e Savena in una successione di groppe montagnose e di pendici ricche di fratte e di boschi cedui.\nInteressanti escursioni a Monte Venere (966\u00a0m), a Monte Adone (654\u00a0m) e nel vicino Parco Storico Monte Sole dove \u00e8 avvenuto l'Eccidio di Monte Sole.\nStoria.\nIn questa localit\u00e0 sono molte le reminiscenze pagane: in tutta la zona infatti, i nomi ricordano divinit\u00e0 greche e lo stesso nome del paese potrebbe essere la trasformazione di Mons Junonis, Monte di Giunone. Pi\u00f9 probabilmente il nome deriva dal latino \"mons\" [monte] da cui i vari Monzone, Montione, ecc. che troviamo numerosi nell'intero territorio nazionale.\nIn localit\u00e0 Monte Castello esisteva un tempo un antico castello, distrutto nell'autunno del 1376 dai bolognesi durante la cosiddetta \"guerra di Monzuno\".\nSuccessivamente la terra di Monzuno fu centro di un importante dominio feudale, sede di un'alta magistratura, di un rinomato ospedale e giurisdizione di un autorevole vicariato, successivamente trasformato in podesteria. Per Monzuno passava una delle pi\u00f9 battute vie di collegamento fra Bologna e Firenze.\nLa strada, secondo le consuetudini degli antichi tracciati, seguiva il percorso di cresta anzich\u00e9 il corso delle valli e passava per Monterumici, Monzuno, Trasasso, Le Croci, Cedrecchia, per volgere poi verso la Toscana.\nDopo l'apertura della strada della Futa l'antica strada veniva abbandonata con conseguente danno del dominio feudale di Monzuno. Recenti studi e saggi a opera di due appassionati di storia locale e di archeologia, Cesare Agostini e Franco Santi, hanno riportato alla luce numerose tracce della strada di epoca romana, oggi nota come \"Flaminia militare\", che conduceva da Bologna ad Arezzo passando per Fiesole.\nDal 1914 al 1934 il comune fu interessato dalla costruzione della Direttissima, la nuova linea ferroviaria Bologna-Firenze. L'attraversamento del Setta diede luogo alla costruzione del ponte pi\u00f9 lungo della linea, 320\u00a0m su 14 archi.\nUna frazione del comune di Monzuno, Vado, situata sulla riva destra del torrente Setta, fu in gran parte distrutta durante i bombardamenti aerei del maggio 1944 a causa della presenza nel paese del viadotto ferroviario della Direttissima. Il capoluogo, situato sulla montagna che domina il Setta, non sub\u00ec gravi danni e conserva tuttora in parte il carattere originale che ha perduto Vado. Quest'ultimo infatti fu rapidamente ricostruito sulle rovine, seguendo lo schema del paese precedente, ma ad un livello superiore di qualche metro.\nMonzuno oggi \u00e8 punto di passaggio sulla \"Via degli dei\", un trekking che congiunge Bologna con Firenze ripercorrendo buona parte del tracciato della \"Flaminia militare\", frequentato ogni anno da migliaia di viaggiatori.\nInfrastrutture e trasporti.\nIl comune \u00e8 servito dal casello \"Rioveggio\" dell'autostrada A1, che si trova nella localit\u00e0 omonima ed \u00e8 collegato a Monzuno tramite la strada provinciale 38. Per Vado e Rioveggio passa la provinciale 325, gi\u00e0 strada statale 325 di Val di Setta e Val di Bisenzio.\nLa stazione, in localit\u00e0 Vado, \u00e8 raggiungibile dal capoluogo comunale con la strada provinciale 59.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "9028", "revid": "70647", "url": "https://it.wikipedia.org/wiki?curid=9028", "title": "Casalecchio di Reno", "text": "Casalecchio di Reno (\"Ca\u1e61al\u00e0cc' \" in dialetto bolognese) \u00e8 un comune italiano di 36 685 abitanti della citt\u00e0 metropolitana di Bologna in Emilia-Romagna.\n\u00c8 il terzo comune pi\u00f9 popoloso della citt\u00e0 metropolitana di Bologna, dopo il capoluogo e Imola, e sede amministrativa dell'Unione dei comuni Valli del Reno, Lavino e Samoggia.\nGeografia fisica.\nCasalecchio di Reno si trova a poco pi\u00f9 di 60 e si estende su una superficie di 17,33\u00a0km\u00b2. Dista 6\u00a0km da Bologna, 34\u00a0km da Modena, 47\u00a0km da Ferrara. Confina con tre comuni, e precisamente con quello di Sasso Marconi a sud, a est e a nord con il comune di Bologna e a ovest con quello di Zola Predosa.\nTerritorio.\nIl territorio \u00e8 in parte pianeggiante, in parte \u00e8 formato da colline che raggiungono i 350 metri. Diviso in due dal fiume Reno, si estende ai piedi del Colle della Guardia (o di San Luca) ed \u00e8 fiancheggiato parzialmente dalle colline dell'Eremo di Tizzano (Monte Capra) che costituiscono le pendici dei primi colli dell'Appennino Emiliano.\nOltre al Reno, che l'attraversa per una lunghezza di 3\u00a0km, nel territorio comunale scorrono modesti corsi d'acqua: il rio Bolsenda, che scende da Nugareto; il rio Gamberi, che scende dalle colline dell'Eremo; il rio Ceretolo, che scende da Tizzano e infine il rio della Pizzacchera, che scende dal colle della Guardia.\nClima.\nCasalecchio presenta un clima di tipo continentale. L'inverno \u00e8 caratterizzato da temperature rigide, precipitazioni frequenti anche a carattere nevoso, gelate notturne e nebbia diffusa. L'estate \u00e8 caratterizzata da caldo afoso e precipitazioni poco diffuse, talvolta abbondanti a carattere temporalesco. La classificazione climatica \u00e8 \"zona E, 2269 GR/G\".\nNel febbraio 2012 il territorio comunale \u00e8 stato interessato da un'eccezionale nevicata con accumuli prossimi a 1,5 metri; tale nevicata ha superato per quantit\u00e0 e durata anche quella del 1985, pur avendo fatto registrare temperature non altrettanto rigide.\nStoria.\nIl nome del luogo, Casalecchio, \u00e8 di origine romana: \"Casaliculum\", che in latino medievale significa \"piccolo agglomerato di case\".\nLa presenza umana nel territorio si fa risalire al Paleolitico, considerati i \"raschiatoi\" e altri ritrovamenti di materiali ceramici e litici relativi a quel periodo. Nella citt\u00e0 si hanno inoltre testimonianze della presenza della civilt\u00e0 Villanoviana, Etrusca, Celtica e di quella Romana (l'acquedotto romano e la centuriazione). Durante le invasioni barbariche, le citt\u00e0 poste sulle vie consolari si spopolarono e gli abitanti si addensarono nelle montagne.\nIntorno all'anno Mille, Casalecchio, con la costruzione della Chiusa, del canale di Reno, del rifacimento del ponte sul Reno, inizi\u00f2 ad avere storie documentate di un certo rilievo: sorsero infatti castelli, fortezze e roccheforti. Per oltre tre secoli la citt\u00e0 fu sconvolta dalle guerre di fazioni legate a Bologna, divenendo spesso campo di battaglia e quindi di razzia degli eserciti. In particolare, Casalecchio fu teatro dell'omonima battaglia, combattuta il 26 giugno 1402 fra l'esercito bolognese - agli ordini di Giovanni I Bentivoglio - e con quello di Gian Galeazzo Visconti, duca di Milano, e dei suoi alleati.\nDalla seconda met\u00e0 del Cinquecento ci fu una ripresa produttiva e costruttiva: nacquero ville, oratori, chiese e si intensificarono le coltivazioni dei poderi. Casalecchio divenne uno dei territori pi\u00f9 ricercati e ammirati di Bologna, proprio grazie alle ville circondate da suggestivi parchi e ricchi giardini.\nVerso il XIX secolo, la rivoluzione industriale determin\u00f2 la trasformazione e l'incremento di fabbriche, opifici, vie di comunicazione e mezzi di trasporto. La prima guerra mondiale lasci\u00f2 segni di lutto e dolore nella citt\u00e0 ma fu con la seconda guerra mondiale che ci fu una vera e propria distruzione: Casalecchio fu infatti una delle citt\u00e0 pi\u00f9 colpite dalle incursioni aeree e dai bombardamenti. Il periodo della ricostruzione \u00e8 stato particolarmente intenso ed ha richiesto il coinvolgimento di tutti i settori dell'economia ed in particolare il settore dell'edilizia, vero traino della ripresa economica. Casalecchio ha registrato nel secondo dopoguerra un tasso di incremento di popolazione di gran lunga superiore a tutti i comuni della provincia, compreso il capoluogo.\nIl 6 dicembre 1990, un aviogetto militare in avaria, abbandonato dal pilota, precipit\u00f2 su una succursale dell'Istituto Tecnico Commerciale \"Gaetano Salvemini\", provocando la morte di 12 studenti e il ferimento di 88 studenti e personale scolastico. L'edificio colpito fu in seguito ristrutturato e convertito nella \"Casa della Solidariet\u00e0 \"A. Dubcek\"\", sede della Protezione Civile e di varie associazioni locali di volontariato.\nSuddivisioni amministrative.\nLe antiche frazioni sono state tutte inglobate nell'odierno territorio urbano, costituito da sette zone: Marullina-Calzavecchio (la vecchia frazione del \"Calz\u00earv\u00e8c\"'), Centro-Ronzani (al centro del paese nelle vicinanze del \"L\u00ecdo\" sul fiume Reno), Garibaldi-Piave (zona semicentrale comunemente definita \"La M\u00f9tua\"), Ceretolo (\"Zr\u00e0dal\"), Croce (\"La Cr\u00e5us\"), San Biagio (\"San Bi\u00e8s\") e il quartiere Meridiana, sorto negli anni '90 del Novecento. Anche parte della localit\u00e0 di Riale fa parte del Comune di Casalecchio.\nCultura.\nIstruzione.\nA Casalecchio di Reno \u00e8 presente il Liceo scientifico statale Leonardo da Vinci.\nInfrastrutture e trasporti.\nStrade.\nLa citt\u00e0 \u00e8 servita dall'Autostrada A14 che attraverso lo svincolo di Bologna Casalecchio confluisce nell'Autostrada A1,tale collegamento permette ai viaggiatori provenienti dall'A13 (Padova) e dall'A14 (Ancona) di dirigersi verso Firenze (in direzione sud) e verso Milano (in direzione nord). Lo svincolo Bologna Casalecchio \u00e8 inoltre raggiungibile percorrendo la tangenziale di Bologna che fiancheggia l'Autostrada A14.\nLa Strada statale 64 Porrettana, che attraversa il centro con il nome di via Guglielmo Marconi, \u00e8 tra le principali strade che collegano Casalecchio di Reno con varie citt\u00e0 dell'Appennino bolognese, come Sasso Marconi, Marzabotto, Vergato e Porretta Terme.\nFerrovie.\nCasalecchio \u00e8 servito da una stazione ferroviaria omonima situata nel centro della citt\u00e0 lungo la Ferrovia Porrettana. Vi confluiscono le linee del Servizio ferroviario metropolitano di Bologna S1A (diretto a Porretta Terme) e S2A (diretto a Vignola).Nel territorio comunale sono presenti altre stazioni ferroviarie: Casalecchio Garibaldi, dove il percorso ferroviario si divide nella linea ferroviaria Casalecchio-Vignola (Linea S2A) con fermate a Ceretolo, Casalecchio Palasport (linea gestita da TPER); e nella linea Porrettana (Linea S1A) (linea gestita da Trenitalia).\nMobilit\u00e0 urbana.\nTrasporti pubblici.\nIl servizio di trasporto pubblico \u00e8 assicurato dalle autolinee urbane, suburbane e interurbane 20, 21 (Croce), 63, 79, 80, 83, 85, 86, 89, 92, 94, 671, 672, 684, 686, 706, 826, 850, 851 e 856, svolte dalla societ\u00e0 TPER. Il comune \u00e8 inoltre servito dalle stazioni urbane di Casalecchio di Reno, Casalecchio Garibaldi, Casalecchio Palasport e Ceretolo, e da quella suburbana di Riale, tutte parte della rete del servizio ferroviario metropolitano di Bologna.\nFino al 1938 il comune fu inoltre servito dalla tranvia a vapore Bologna-Vignola, attivata nel 1883, che lo attraversava in corrispondenza della via Porrettana (attuale strada provinciale 569).\nCar sharing.\nIl territorio di Casalecchio \u00e8 servito dal \"car sharing\" elettrico \"Corrente\", gestito da TPER.\nAmministrazione.\nDal 16 giugno 2014 \u00e8 sede amministrativa dell'Unione dei comuni Valli del Reno, Lavino e Samoggia.\nSport.\nCalcio.\nLa principale squadra di calcio della citt\u00e0 \u00e8 \"Casalecchio 1921\" che milita nel girone B, campionato di Emilia Romagna di Prima Categoria assieme alla pi\u00f9 recente \"Real Casalecchio\". L'impianto da gioco principale \u00e8 lo Stadio Veronesi.\nAltro.\nA Casalecchio \u00e8 presente l'Unipol Arena, tra i pi\u00f9 grandi e moderni complessi al coperto per eventi in Italia. Progettata dal Gruppo Sabatini sul modello dei pi\u00f9 grandi e prestigiosi centri culturali e sportivi europei (O2 di Londra), \u00e8 strutturata con spazi modulari in grado di ospitare fino a 20.000 persone. Oltre a concerti ed eventi di vario genere \u00e8 la sede del Museo della Virtus Pallacanestro Bologna nonch\u00e9 ex campo di casa della squadra di basket bolognese.\nLa realt\u00e0 sportiva pi\u00f9 importante \u00e8 la \"Polisportiva G. Masi\", attiva in molti sport e che eccelle a livello nazionale nell'orienteering.\nIl 12 maggio 2019 la 2\u00aa tappa dal Giro d'Italia \u00e8 partita da Casalecchio di Reno."}
{"id": "9031", "revid": "2223462", "url": "https://it.wikipedia.org/wiki?curid=9031", "title": "Cerveno", "text": "Cerveno (\"Herv\u00e9\" in dialetto camuno) \u00e8 un comune italiano di abitanti, della Val Camonica, provincia di Brescia in Lombardia.\nGeografia fisica.\nTerritorio.\nIl paese di Cerveno giace ai piedi della Concarena, sul versante occidentale della Valle Camonica, di fronte alla frazione \"Badetto\" del comune di Ceto.\nPresso Cerveno si estraeva il marmo occhialino.\nStoria.\nIl 14 ottobre 1336 il vescovo di Brescia Jacopo de Atti investe iure feudi dei diritti di decima nei territori di Cerveno, Ono e Cricolo, Esine e Paisco Oprandino Codaferri da Cemmo.\nL'11 gennaio 1350 il vescovo di Brescia Bernardo Tricardo investe iure feudi dei diritti di decima nei territori di Berzo Inferiore, Ono e Cricolo e Cerveno Rainaldo del fu Zanino Federici di Gorzone.\nAlla pace di Breno del 31 dicembre 1397 il rappresentante della comunit\u00e0 di Cerveno, Manfredo Barosino (anche notaio), si schier\u00f2 sulla sponda ghibellina. Suo figlio, il notabile notaio Franceschino Barosini, figura nell'elenco dei cittadini ascritti al patriziato bresciano firmatari del patto di unione tra Brescia e Venezia giurato nelle mani del Carmagnola il 6 di ottobre 1426.\nNel 1610 Giovanni da Lezze afferma che i vini prodotti a Cerveno sono \"pocco buoni\".\nDal 1927 al 1947 Cerveno fu unita a Ceto nel comune di Ceto-Cerveno.\nLa Vicinia.\nLe propriet\u00e0 della vicinia si estendevano ben oltre le terre coltivate e vicine al fondovalle principale. Comprendevano ben 21 kmq, molti dei quali rappresentati da pascoli e roccia ed vi era un forno fusorio. \u00a0\nI consigli dei vicini, ovvero le riunioni pubbliche degli antichi originari della comunit\u00e0 seguivano i cicli naturali legati soprattutto alle attivit\u00e0 agricole essenziali. Tuttavia potevano avere convocazioni straordinarie proprie dei villaggi minerari per la manutenzione e avviamento dei forni fusori. \nUno dei pi\u00f9 antichi documenti in valle che testimonia l\u2019imprenditorialit\u00e0 delle vicinie e la presenza di forni fusori gestiti collegialmente, \u00e8 proprio l\u2019atto Costitutivo del forno della vicinia di Cerveno del 1429.\u202f \nFeudatari locali.\nFamiglie che hanno ottenuto l'infeudazione vescovile dell'abitato:\nMonumenti e luoghi d'interesse.\nArchitetture religiose.\nLe chiese di Cerveno sono:\nSociet\u00e0.\nTradizioni e folclore.\nGli sc\u00fct\u00fcm sono nei dialetti camuni dei soprannomi o nomiglioli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di Cerveno \u00e8 \"Gi\u00fcd\u00e9\" (Giudei?), \"Cap\u00e8le\", \"Brusa crus\" (brucia croci).\nDi grande importanza nel contesto culturale della Valle Camonica \u00e8 la tradizione decennale della Santa Crus.\nCultura.\nMusei.\nLa Casa Museo di Cerveno, edificio rurale di fine \u2018500 recentemente ristrutturato,costituisce una concreta testimonianza dei metodi costruttivi edili, visibili nell\u2019organizzazione degli spazi e nell\u2019uso dei materiali locali: pietra calcarea, legno e ferro. I reperti raccolti e gli arredi recuperati denotano stili di vita particolari; gli attrezzi impiegati nel lavoro dei campi, specificatamente per la viticoltura e la vinificazione, e quelli per l\u2019allevamento, le attivit\u00e0 silvo-pastorali e l\u2019artigianato esprimono il livello di abilit\u00e0 manuale-creativa dell\u2019homo faber, che sa costruire, adattare, riadattare quando gli serve per vivere e per sopravvivere. \nSignificativa, nel museo, anche la presenza del materiale prodotto per la realizzazione della Santa Crus, rappresentazione vivente, a cadenza decennale, della Passione di Cristo. Gli abiti utilizzati dai figuranti, le armi, le corazze, i segni della Passione, le immagini riproducenti le fasi preparatorie della manifestazione esprimono efficacemente la complessit\u00e0 del lavoro che si compie, la coralit\u00e0 che lo caratterizza, la partecipazione collegiale dell\u2019intera comunit\u00e0, a testimonianza dell\u2019atavica fede, delle tradizioni consolidate e dell\u2019identit\u00e0 locale.\nEvocare i tratti distintivi dell\u2019identit\u00e0 del paese e della sua gente \u00e8 lo scopo di questa Casa Museo. Una casa rurale che ha fatto parte per almeno cinque secoli della storia della comunit\u00e0 e che oggi raccoglie oggetti e immagini utili per trasmettere saperi e memorie.\nLa Casa Museo \u00e8 luogo di incontri e mostre temporanee, occasioni di confronto e di formazione per gli adulti, attivit\u00e0 didattiche e ludiche per i bambini e i ragazzi, lavori di preparazione per la manifestazione decennale della Santa Crus.\nLa Casa Museo rimanda al paese e al territorio che la circonda offrendo indicazioni utili per accostarsi al patrimonio storico e artistico di Cerveno e per seguire percorsi di conoscenza del paesaggio, dell\u2019ambiente e degli altri abitati ai piedi della Concarena.\nInfrastrutture e trasporti.\nStrade.\nDal versante meridionale di Cerveno diparte una strada agro-silvo-pastorale che sale in quota sulla Concarena fino a 1300\u00a0m s.l.m., in localit\u00e0 Monte Arsio. Da qui discende fino alla frazione di Sommaprada nel comune di Lozio, in Val di Lozio. Percorribile a piedi o in bicicletta in 2.30 ore."}
{"id": "9032", "revid": "767487", "url": "https://it.wikipedia.org/wiki?curid=9032", "title": "1492 - La conquista del paradiso", "text": "1492 - La conquista del paradiso (\"1492: Conquest of Paradise\") \u00e8 un film del 1992 diretto e prodotto da Ridley Scott.\nIl film propone una versione cinematografica dei viaggi di Cristoforo Colombo verso il nuovo mondo e delle conseguenze che queste ebbero sulla gente nativa americana.\nTrama.\nCristoforo Colombo \u00e8 un ambizioso marinaio italiano in Spagna che, conscio che la Terra \u00e8 tonda, ha il progetto di raggiungere le ricche Indie descritte da Marco Polo viaggiando verso occidente. Il suo progetto \u00e8 tuttavia osteggiato dai teologi e accademici dell'Universit\u00e0 di Salamanca, i quali sostengono che le teorie del navigatorie entrino in contrasto con la visione del mondo ormai accettata di Aristotele e Tolomeo. Colombo, senza una nave ed una ciurma, \u00e8 perci\u00f2 impossibilitato di inseguire il suo sogno. Ben presto viene avvicinato da Mart\u00edn Pinz\u00f3n, il quale \u00e8 proprietario di alcune navi a Palos e che lo mette in contatto con il banchiere Luis de Sant\u00e1ngel, con cui la Regina Isabella di Castiglia ha un debito da pagare.\nViene perci\u00f2 arrangiato un incontro tra Colombo e la Regina Isabella in cui il navigatore riesce a fare approvare a quest'ultima il suo progetto. Colombo inganna gli armatori e molti membri dell'equipaggio dicendo loro che il viaggio durer\u00e0 solo sette settimane. Cos\u00ec, il 3 agosto 1492, le tre caravelle salpano da Palos alla volta delle Indie. Il viaggio, in realt\u00e0, si rivela molto pi\u00f9 lungo del previsto e le caravelle trascorrono nove settimane in mare senza alcun segno di terra. L'equipaggio diventa sempre pi\u00f9 irrequieto e Colombo teme un ammutinamento da un giorno all'altro.\nFortunatamente, il 12 ottobre, viene avvistata terra e gli spagnoli sbarcano sull'Isola di Guanahani, dove stringono amicizia con i nativi locali, riuscendo anche ad insegnare lo spagnolo ad uno di loro, in modo che funga da interprete. Insoddisfatto per non aver trovato l'oro che sperava, Colombo lascia Guanahani e prosegue il suo viaggio verso ovest, sbarcando sull'isola di Haiti, dove gli abitanti gli consegnano in dono alcuni preziosi oggetti d'oro. Colombo salpa per fare ritorno in Spagna lasciando sull'isola un gruppo di trentanove uomini.\nTornato in Spagna, Colombo viene accolto con grandi onori e celebrazioni, venendo invitato ad un banchetto reale in presenza della Regina Isabella e la sua corte. Qui la regina e i suoi consiglieri manifestano una certa delusione per la scarsit\u00e0 di oro trovato da Colombo. Poco tempo dopo riparte per un'ulteriore spedizione, questa volta con un seguito di 17 navi e pi\u00f9 di 1000 uomini tra soldati, artigiani e clericali. Tuttavia, una volta sbarcato ad Haiti, Colombo scopre che gli uomini da lui lasciati nel primo viaggio sono stati uccisi. I nativi gli dicono che gli spagnoli sono stati massacrati da un'altra trib\u00f9 e mentre Colombo decide di credergli, il comandante delle forze armate Adri\u00e1n de Moxica non \u00e8 convinto, consigliando a Colombo di punire i nativi sterminandoli, trovando per\u00f2 la netta opposizione del navigatore. Gli spagnoli costruiscono l'insediamento di La Isabela, in cui convivono in maniera pacifica con i nativi, insegnando loro la civilt\u00e0 e iniziando a convertirli.\nQuattro anni dopo, i nativi vengono impiegati dagli spagnoli per raccogliere l'oro. Moxica si rivela sempre pi\u00f9 un comandante spietato e privo di scrupoli nel trattare con violenza i nativi, tagliando in un'occasione la mano ad uno di essi che non aveva trovato nessun pezzo d'oro. La voce di questo atto di violenza si diffonde tra le trib\u00f9 indigene e tutte scompaiono nella foresta. Colombo inizia a preoccuparsi di una potenziale guerra con i nativi, i quali sono molto pi\u00f9 numerosi di loro. Colombo trova la sua casa incendiata da Moxica e dai suoi seguaci, confermando la sua impopolarit\u00e0 tra una certa fazione dei coloni. Presto le trib\u00f9 arrivano per combattere gli spagnoli e l'isola viene devastata dalla guerra. Per non essere catturato da Colombo, Moxica si suicida buttandosi da un burrone e i sostenitori della sua rivolta vengono giustiziati. Nonostante ci\u00f2, le notizie del fallimento di Colombo come governatore del Nuovo Mondo arrivano in Spagna, motivo per cui viene inviato Francisco de Bobadilla a destituire Colombo dal titolo di governatore e a ordinargli di tornare in Spagna. Seppur affranto, Colombo \u00e8 comunque speranzoso di potersi ora dedicare al progetto di trovare il continente, suo piano originale. Ma anche qui riceve un'altra delusione, in quanto de Bobadilla gli dice che il continente \u00e8 gi\u00e0 stato trovato da poche settimane da un altro italiano, Amerigo Vespucci.\nColombo torna in Spagna non pi\u00f9 considerato un eroe e viene recluso in carcere. Dopo qualche tempo riesce, grazie ai suoi figli, ad avere un appuntamento con la Regina, la quale consente a Colombo di ripartire, avvertendolo per\u00f2 di stare lontano dalle colonie.\nTempo dopo, in Spagna, Colombo \u00e8 ormai dimenticato da tutti e la scoperta del Nuovo Mondo \u00e8 attribuita unicamente a Vespucci. Il figlio di Colombo, Ferdinando, chiede al padre di raccontargli la sua storia in modo che possa trascriverla.\nProduzione, distribuzione e incassi.\nRealizzato su commissione, \u00e8 stato rilasciato da Paramount Pictures in onore al cinquecentesimo anniversario del primo viaggio di Colombo e della scoperta dell'America. La premiere debutta quasi contemporaneamente a quella del film Cristoforo Colombo - La scoperta diretto da John Glen, creando spesso confusione tra i due film.\nIl film \u00e8 stato realizzato tra la Spagna, Costa Rica, Repubblica Dominicana, Isole Vergini e gli studi Pinewood di Londra tra il 2 dicembre 1991 e il 10 marzo 1992. \u00c8 uscito l'8 ottobre 1992 in Spagna e il 9 ottobre negli Usa. In Italia \u00e8 uscito il 16 ottobre. Il budget \u00e8 stato di 47 milioni di dollari e gli incassi totali sono stati di circa 60 milioni nel mondo.\nColonna sonora.\nLa musica \u00e8 stata curata da Vangelis."}
{"id": "9039", "revid": "7", "url": "https://it.wikipedia.org/wiki?curid=9039", "title": "Doroteo Arango Ar\u00e0mbula", "text": ""}
{"id": "9040", "revid": "15756", "url": "https://it.wikipedia.org/wiki?curid=9040", "title": "Cometa", "text": "Una cometa \u00e8 un corpo celeste relativamente piccolo, simile a un asteroide composto da gas ghiacciati (acqua, metano, ammoniaca, anidride carbonica), frammenti di rocce e metalli. Nel sistema solare, le orbite delle comete si estendono oltre quella di Plutone. Le comete che entrano nel sistema interno, e si rendono quindi visibili dalla Terra sono frequentemente caratterizzate da orbite ellittiche. Sono composte per la maggior parte di sostanze volatili ghiacciate, come biossido di carbonio, metano e acqua, mescolate con aggregati di polvere e vari minerali. La sublimazione delle sostanze volatili quando la cometa \u00e8 in prossimit\u00e0 del Sole causa la formazione della chioma e della coda.\nSi pensa che le comete siano dei residui rimasti dalla condensazione della nebulosa da cui si form\u00f2 il Sistema Solare: le zone periferiche di tale nebulosa sarebbero state abbastanza fredde da permettere all'acqua di trovarsi in forma solida (invece che come gas). \u00c8 sbagliato descrivere le comete come asteroidi circondati da ghiaccio: i bordi esterni del disco di accrescimento della nebulosa erano cos\u00ec freddi che i corpi in via di formazione non subirono la differenziazione sperimentata da corpi in orbite pi\u00f9 vicine al Sole.\nOrigine del nome.\nIl termine \"cometa\" viene dal greco \u03ba\u03bf\u03bc\u03ae\u03c4\u03b7\u03c2 (kom\u00e9tes), che significa \"chiomato\", \"dotato di chioma\", a sua volta derivato da \u03ba\u03cc\u03bc\u03b7 (k\u00f2me), cio\u00e8 \"chioma\", \"capelli\", in quanto gli antichi paragonavano la coda di questi corpi celesti a una lunga capigliatura.\nCaratteristiche fisiche.\nNucleo.\nI nuclei cometari possono variare in dimensione dalle centinaia di metri fino a cinquanta e pi\u00f9 chilometri e sono composti da roccia, polvere e ghiacci d'acqua e di altre sostanze, comunemente presenti sulla Terra allo stato gassoso, quali monossido di carbonio, anidride carbonica, metano e ammoniaca. Sono spesso chiamate \"palle di neve sporca\", soprannome dato da Fred Whipple, creatore della teoria cometaria oggi pi\u00f9 in voga, sebbene osservazioni recenti hanno rivelato forme irregolari e superfici secche di polveri o rocce, rendendo necessario ipotizzare i ghiacci sotto la crosta. Le comete sono composte inoltre da una variet\u00e0 di composti organici: oltre ai gas gi\u00e0 menzionati, sono presenti metanolo, acido cianidrico, formaldeide, etanolo ed etano e anche, forse, composti chimici dalle molecole pi\u00f9 complesse come lunghe catene di idrocarburi e amminoacidi.\nContrariamente a quanto si possa pensare, i nuclei cometari sono tra gli oggetti del Sistema solare pi\u00f9 scuri conosciuti: alcuni sono pi\u00f9 neri del carbone. La sonda Giotto scopr\u00ec che il nucleo della Cometa di Halley riflette circa il 4% della luce con cui viene illuminato, e la sonda Deep Space 1 scopr\u00ec che la superficie della cometa Borrelly riflette una percentuale tra il 2,4% e il 3%. Per confronto, il normale asfalto stradale riflette il 7% della luce incidente.\nNel Sistema solare esterno le comete rimangono in uno stato congelato ed \u00e8 estremamente difficile o impossibile rilevarle dalla Terra a causa delle loro ridotte dimensioni. Sono state riportate rilevazioni statistiche da parte del Telescopio spaziale Hubble di nuclei cometari non attivi nella fascia di Kuiper, sebbene le identificazioni siano state messe in discussione, e non abbiano ancora ricevuto delle conferme.\nChioma e coda.\nQuando una cometa si avvicina al Sistema solare interno, il calore del Sole fa sublimare i suoi strati di ghiaccio pi\u00f9 esterni. Le correnti di polvere e gas prodotte formano una grande, ma rarefatta atmosfera attorno al nucleo, chiamata \"chioma\", mentre la forza esercitata sulla chioma dalla pressione di radiazione del Sole, e soprattutto dal vento solare, conducono alla formazione di un'enorme \"coda\" che punta in direzione opposta al Sole.\nChioma e coda risplendono sia per riflessione diretta della luce incidente, sia in conseguenza della ionizzazione dei gas per effetto del vento solare. Sebbene la maggior parte delle comete sia troppo debole per essere osservata senza l'ausilio di un binocolo o di un telescopio, ogni decennio alcune diventano ben visibili a occhio nudo. Occasionalmente una cometa pu\u00f2 sperimentare un'enorme e improvvisa esplosione di gas e polveri, indicata comunemente con il termine inglese \"outburst\". Nella fase espansiva seguente la chioma pu\u00f2 raggiungere dimensioni ragguardevoli. Nel novembre del 2007 per la chioma della Cometa Holmes \u00e8 stato stimato un diametro di 1,4 milioni di chilometri, pari a quello del Sole. Per un brevissimo periodo, la cometa ha posseduto l'atmosfera pi\u00f9 estesa del Sistema solare.\nSpesso polveri e gas formano due code distinte, che puntano in direzioni leggermente differenti: la polvere, pi\u00f9 pesante, rimane indietro rispetto al nucleo e forma spesso una coda incurvata, che si mantiene sull'orbita della cometa; il gas, pi\u00f9 sensibile al vento solare, forma una coda diritta, in direzione opposta al Sole, seguendo le linee del campo magnetico locale piuttosto che traiettorie orbitali. Viste prospettiche dalla Terra possono determinare configurazioni in cui le due code si sviluppano in direzioni opposte rispetto al nucleo; oppure in cui la coda di polveri, pi\u00f9 estesa, appare a entrambi i lati di esso. In questo caso, si dice che la cometa possiede una coda e un'anti-coda. Un esempio recente ne \u00e8 stata la Cometa Lulin.\nMentre il nucleo \u00e8 generalmente inferiore ai 50\u00a0km di diametro, la chioma pu\u00f2 superare le dimensioni del Sole e sono state osservate code ioniche di estensione superiore a 1 UA (150 milioni di chilometri). \u00c8 stato proprio grazie all'osservazione della coda di una cometa, disposta in direzione opposta al Sole, che Ludwig Biermann ha contribuito significativamente alla scoperta del vento solare. Sono comunque estremamente tenui, tanto che \u00e8 possibile vedere le stelle attraverso di esse.\nLa coda ionica si forma per effetto fotoelettrico, come risultato dell'azione della radiazione solare ultravioletta incidente sulla chioma. La radiazione incidente \u00e8 sufficientemente energetica da superare l'energia di ionizzazione richiesta dalle particelle degli strati superiori della chioma, che vengono trasformate cos\u00ec in ioni. Il processo conduce alla formazione di una nuvola di particelle cariche positivamente intorno alla cometa che determina la formazione di una \"magnetosfera indotta\", che costituisce un ostacolo per il moto del vento solare. Poich\u00e9 inoltre la velocit\u00e0 relativa tra il vento solare e la cometa \u00e8 supersonica, a monte della cometa e nella direzione di flusso del vento solare si forma un \"bow shock\", nel quale si raggruppa un'elevata concentrazione degli ioni cometari (chiamati \"pick up ions\"). Il vento solare ne risulta arricchito di plasma in modo che le linee di campo \"drappeggiano\" attorno alla cometa formando la coda ionica.\nSe l'intensit\u00e0 del vento solare aumenta a un livello sufficiente, le linee del campo magnetico a esso associato si stringono attorno alla cometa e a una certa distanza lungo la coda, oltrepassata la chioma, si verifica la riconnessione magnetica. Ci\u00f2 conduce a un \"evento di disconnessione della coda\": la coda perde la propria continuit\u00e0 (si \"spezza\") e la porzione oltre la disconnessione si disperde nello spazio. Sono state osservate diverse occorrenze di tali eventi. Degna di nota \u00e8 la disconnessione della coda della Cometa Encke avvenuta il 20 aprile del 2007, quando la cometa \u00e8 stata investita da un'espulsione di massa coronale. L'osservatorio orbitante solare STEREO-A registr\u00f2 alcune immagini dell'evento, che, montate a costituire una sequenza, sono visibili qui a lato.\nL'osservazione della Cometa Hyakutake nel 1996 ha condotto alla scoperta che le comete emettono raggi X. La scoperta dest\u00f2 sorpresa tra gli astronomi, che non avevano previsto che le comete potessero emetterne. Si ritiene che i raggi X siano prodotti dall'interazione tra le comete e il vento solare: quando ioni con carica elevata attraversano un'atmosfera cometaria, collidono con gli atomi e le molecole che la compongono. Nella collisione, gli ioni catturano uno o pi\u00f9 elettroni emettendo nello stesso tempo raggi X e fotoni nel lontano ultravioletto.\nCaratteristiche orbitali.\nLa maggior parte delle comete segue orbite ellittiche molto allungate che le portano ad avvicinarsi al Sole per brevi periodi e a permanere nelle zone pi\u00f9 lontane del Sistema solare per la restante parte.\nLe comete sono usualmente classificate in base alla lunghezza del loro periodo orbitale.\nDa considerazioni sulle caratteristiche orbitali, si ritiene che le comete di corto periodo (decine o centinaia di anni) provengano dalla fascia di Kuiper o dal disco diffuso - un disco di oggetti nella regione transnettuniana - mentre si ritiene che il serbatoio delle comete a lungo periodo sia la ben pi\u00f9 distante nube di Oort (una distribuzione sferica di oggetti che costituisce il confine del Sistema solare, la cui esistenza \u00e8 stata ipotizzata dall'astronomo olandese Jan Oort). \u00c8 stato ipotizzato che in tali regioni distanti, un gran numero di comete orbiti intorno al Sole su orbite quasi circolari. Occasionalmente l'influenza gravitazionale dei pianeti esterni (nel caso degli oggetti presenti nella fascia di Kuiper) o delle stelle vicine (nel caso di quelli presenti nella nube di Oort) sposta uno di questi oggetti su un'orbita altamente ellittica che lo porta a tuffarsi verso le regioni interne del Sistema solare, dove appare come una vistosa cometa. Altre teorie ipotizzate nel passato prevedevano l'esistenza di una compagna sconosciuta del Sole chiamata Nemesi, o un ipotetico Pianeta X. A differenza del ritorno delle comete periodiche le cui orbite sono state determinate durante i transiti precedenti, non \u00e8 predicibile la comparsa di una nuova cometa tramite questo meccanismo.\nPoich\u00e9 le orbite percorse portano le comete in prossimit\u00e0 dei giganti gassosi, esse sono soggette a ulteriori perturbazioni gravitazionali. Le comete di corto periodo mostrano la tendenza di regolarizzare il proprio afelio e portarlo a coincidere con il raggio orbitale di uno dei pianeti giganti; un chiaro esempio di questo fenomeno \u00e8 l'esistenza della famiglia cometaria di Giove. \u00c8 chiaro inoltre che anche le orbite delle comete provenienti dalla nube di Oort possono essere fortemente alterate dall'incontro con un gigante gassoso. Giove \u00e8 la principale fonte di perturbazioni, possedendo una massa quasi doppia rispetto a tutti gli altri pianeti messi assieme, oltre al fatto che \u00e8 anche il pianeta gigante che completa la propria orbita pi\u00f9 rapidamente. Queste perturbazioni possono trasferire a volte comete di lungo periodo su orbite con periodi orbitali pi\u00f9 brevi (la Cometa di Halley ne \u00e8 un esempio).\n\u00c8 interessante osservare che l'orbita che viene determinata per una cometa \u00e8 un'orbita osculatrice, che non tiene conto delle perturbazioni gravitazionali e non a cui pu\u00f2 essere soggetta la cometa. Un esempio ne \u00e8 il fatto che le orbite delle comete di corto periodo rivelano piccole variazioni dei parametri orbitali a ogni transito. Ancora pi\u00f9 significativo \u00e8 quanto accade per le comete di lungo periodo. Per molte di esse viene calcolata un'orbita parabolica o iperbolica considerando la massa del Sole concentrata nel suo centro; se per\u00f2 l'orbita viene calcolata quando la cometa \u00e8 oltre l'orbita di Nettuno e assegnando all'attrattore principale la massa presente nelle regioni pi\u00f9 interne del Sistema solare concentrata nel centro di massa del Sistema solare (prevalentemente del sistema composto dal Sole e da Giove), allora la stessa orbita risulta ellittica. La maggior parte della comete paraboliche e iperboliche appartiene quindi al Sistema solare. Una cometa proveniente dallo spazio interstellare dovrebbe invece essere identificabile da un valore dell'energia orbitale specifica nettamente positivo, corrispondente a una velocit\u00e0 di attraversamento del Sistema solare interno di poche decine di km/s. Una stima approssimativa del numero di tali comete potrebbe essere di quattro per secolo.\nAlcune comete periodiche scoperte nel secolo scorso sono \"perdute\". Per alcune di esse, le osservazioni non permisero di determinare un'orbita con la precisione necessaria a predirne il ritorno. Di altre, invece, \u00e8 stata osservata la frantumazione del nucleo. Quello che pu\u00f2 essere stato il loro destino sar\u00e0 descritto in una sezione successiva. Tuttavia, occasionalmente una \"nuova\" cometa scoperta presenta parametri orbitali compatibili con una cometa perduta. Esempi ne sono le comete 11P/Tempel-Swift-LINEAR, scoperta nel 1869, perduta dopo il 1908 in seguito a un incontro ravvicinato con Giove e riscoperta nel 2001 nell'ambito del programma automatizzato per la ricerca di asteroidi LINEAR del Lincoln Laboratory, e la 206P/Barnard-Boattini, scoperta nel 1892 grazie all'utilizzo della fotografia, perduta per pi\u00f9 di un secolo e riscoperta nel 2008 dall'astronomo italiano Andrea Boattini.\nMorte delle comete.\nLe comete hanno vita relativamente breve. I ripetuti passaggi vicino al Sole le spogliano progressivamente degli elementi volatili, fino a che la coda non si pu\u00f2 pi\u00f9 formare, e rimane solo il materiale roccioso. Se questo non \u00e8 abbastanza legato, la cometa pu\u00f2 semplicemente svanire in una nuvola di polveri. Se invece il nucleo roccioso \u00e8 consistente, la cometa \u00e8 adesso diventata un asteroide inerte, che non subir\u00e0 pi\u00f9 cambiamenti.\nLa frammentazione delle comete pu\u00f2 essere attribuita essenzialmente a tre effetti: all'urto con un meteorite, a effetti mareali di un corpo maggiore, quale conseguenza dello shock termico derivante da un repentino riscaldamento del nucleo cometario. Spesso episodi di frantumazione seguono fasi di intensa attivit\u00e0 della cometa, indicate col termine inglese \"outburst\". La frammentazione pu\u00f2 comportare un aumento della superficie esposta al Sole e pu\u00f2 risolversi in un rapido processo di disgregazione della cometa. L'osservazione della frammentazione del nucleo della cometa periodica Schwassmann-Wachmann 3 ha permesso di raccogliere nuovi dati su questo fenomeno.\nAlcune comete possono subire una fine pi\u00f9 violenta: cadere nel Sole oppure entrare in collisione con un pianeta, durante le loro innumerevoli orbite che percorrono il Sistema solare in lungo e in largo. Le collisioni tra pianeti e comete sono piuttosto frequenti su scala astronomica: la Terra incontr\u00f2 una piccola cometa nel 1908, che esplose nella taiga siberiana causando l'evento di Tunguska, che rase al suolo migliaia di chilometri quadrati di foresta. Nel 1910 la Terra pass\u00f2 attraverso la coda della Cometa di Halley, ma le code sono talmente immateriali che il nostro pianeta non sub\u00ec il minimo effetto.\nTra la seconda met\u00e0 degli anni sessanta e i primi anni settanta la cometa Shoemaker-Levy 9 pass\u00f2 troppo vicino a Giove e rimase catturata dalla gravit\u00e0 del pianeta. Le forze di marea causate dalla gravit\u00e0 spezzarono il nucleo in una decina di pezzi, i quali poi bombardarono il pianeta nel 1994 offrendo viste spettacolari ai telescopi di mezzo mondo, da tempo in allerta per seguire l'evento. Divenne immediatamente chiaro il significato di strane formazioni che si trovano sulla Luna e su altri corpi rocciosi del Sistema solare: catene di piccoli crateri, posti in linea retta uno dopo l'altro. \u00c8 evidente che una cometa pass\u00f2 troppo vicino al nostro pianeta, ne rimase spezzata, e and\u00f2 a finire contro la Luna causando la catena di crateri.\nLa collisione di una grossa cometa con la Terra sarebbe un disastro immane se avvenisse vicino a una grande citt\u00e0, perch\u00e9 causerebbe sicuramente migliaia, se non milioni di morti. Fortunatamente, seppur frequenti su scala astronomica, tali eventi sono molto rari su scala umana, e i luoghi densamente abitati della Terra sono ancora molto pochi rispetto alle vaste aree disabitate o coperte dai mari.\nOrigine degli sciami meteorici.\nIl nucleo di ogni cometa perde continuamente materia, che va a formare la coda. La parte pi\u00f9 pesante di questo materiale non \u00e8 spinta via dal vento solare, ma resta su un'orbita simile a quella originaria. Col tempo, l'orbita descritta dalla cometa si riempie di sciami di particelle piccolissime, ma molto numerose, e raggruppate in nubi che hanno origine in corrispondenza di un periodo di attivit\u00e0 del nucleo. Quando la Terra incrocia l'orbita di una cometa in corrispondenza di una nube, il risultato \u00e8 uno sciame di stelle cadenti, come le famose \"lacrime di San Lorenzo\" (10 agosto), o numerosi sciami pi\u00f9 piccoli e meno conosciuti.\nA volte le nubi sono densissime: la Terra incrocia, ogni 33 anni, la parte pi\u00f9 densa della nube delle Leonidi, derivanti dalla cometa 55P/Tempel-Tuttle. Nel 1833 e nel 1966 le Leonidi diedero luogo a \"piogge\", con conteggi superiori alle dieci meteore al secondo, gli sciami del 1899 e del 1933 non sono stati altrettanto prolifici.\nDenominazione.\nNegli ultimi due secoli, sono state adottate diverse convenzioni tra loro differenti per la nomenclatura delle comete. Prima che fosse adottata la prima di esse, le comete venivano identificate con una grande variet\u00e0 di nominativi. Precedentemente ai primi anni del XX secolo, ci si riferiva alla maggior parte delle comete con l'anno in cui erano apparse, a volte con aggettivi addizionali per le comete particolarmente brillanti; ad esempio, la \"Grande Cometa del 1680\" (o Cometa di Kirch), la \"Grande Cometa del settembre del 1882\", e la \"Cometa Daylight del 1910\" (\"Grande Cometa Diurna del 1910\") - a indicare che la cometa era stata visibile anche di giorno. Dopo che Edmund Halley ebbe dimostrato che le comete del 1531, 1607 e 1682 erano lo stesso oggetto celeste e ne predisse correttamente il ritorno nel 1759, quella cometa divenne nota come la Cometa di Halley. Similmente, la seconda e la terza cometa periodica conosciuta, la Cometa Encke e la Cometa Biela, furono nominate dal cognome degli astronomi che ne calcolarono l'orbita, piuttosto che da quello dei loro scopritori. Successivamente, le comete periodiche saranno nominate abitualmente dal nome degli scopritori, ma si continuer\u00e0 a riferirsi soltanto con l'anno alle comete che appaiono solo una volta.\nIn particolare, divenne usanza comune nominare le comete dagli scopritori nei primi anni del XX secolo e questa convenzione \u00e8 adottata anche oggi. Una cometa pu\u00f2 essere nominata dal nome di non pi\u00f9 di tre scopritori. In anni recenti, molte comete sono state scoperte da strumenti manovrati da un consistente numero di astronomi e in questi casi le comete possono essere nominate dalla denominazione dello strumento. Per esempio, la Cometa IRAS-Araki-Alcock fu scoperta indipendentemente dal satellite IRAS e dagli astronomi amatoriali Genichi Araki e George Alcock. Nel passato, quando pi\u00f9 comete venivano scoperte dallo stesso individuo, o gruppo di individui o squadra di ricerca, le comete venivano distinte aggiungendo un numero al nome dello scopritore (ma solo per le comete periodiche), ad esempio le Comete Shoemaker-Levy 1-9. Oggi che la maggior parte delle comete viene scoperta da alcuni strumenti (nel dicembre del 2010, il telescopio orbitante solare SOHO ha scoperto la sua duemillesima cometa) questo sistema \u00e8 divenuto poco pratico e non \u00e8 fatto alcun tentativo per assicurare a ogni cometa un nome univoco, composto dalla denominazione dello strumento e dal numero. Invece, \u00e8 stata adottata una designazione sistematica delle comete per evitare confusione.\nFino al 1994 alle comete era assegnata una designazione provvisoria composta dall'anno della scoperta seguito da una lettera minuscola a indicare l'ordine di scoperta nell'anno (per esempio, la Cometa 1969i (Bennett) \u00e8 stata la 9\u00aa cometa scoperta nel 1969). Una volta che era stato osservato il passaggio al perielio della cometa e ne era stata calcolata l'orbita con una buona approssimazione, alla cometa veniva assegnata una designazione permanente composta dall'anno del passaggio al perielio e da un numero romano indicante l'ordine di passaggio al perielio nell'anno. Cos\u00ec la Cometa 1969i \u00e8 diventata la Cometa 1970 II (la seconda cometa a esser passata al perielio nel 1970).\nAumentando il numero delle comete scoperte, questa procedura divenne scomoda e nel 1994 l'Unione Astronomica Internazionale ha adottato una nuova nomenclatura. Adesso, al momento della loro scoperta le comete ricevono una sigla composta da \"C/\", dall'anno della scoperta, da una lettera maiuscola dell'alfabeto e un numero; la lettera indica in quale mese e parte del mese (prima o seconda met\u00e0) \u00e8 stata scoperta, il numero indica l'ordine progressivo di annuncio della scoperta, durante ogni periodo di mezzo mese; a questa sigla segue il nome dello scopritore. Possono essere attribuiti fino a tre nomi o, se il caso, il nome del programma o del satellite che ha effettuato la scoperta. Negli ultimi anni si \u00e8 assistito alla scoperta della natura cometaria di numerosi oggetti ritenuti inizialmente di natura asteroidale. Se tale scoperta avviene entro breve tempo dall'individuazione dell'oggetto, viene aggiunta alla sigla asteroidale la parte iniziale della sigla attribuita alle comete periodiche (P/); se invece si tratta di asteroidi scoperti e osservati da anni, all'oggetto viene assegnata una seconda denominazione cometaria e mantiene anche quella asteroidale.\nNella nomenclatura astronomica per le comete, la lettera che precede l'anno indica la natura della cometa e pu\u00f2 essere:\nQuando viene osservato un secondo passaggio al perielio di una cometa identificata come periodica, a essa viene assegnata una nuova denominazione composta da una P/, seguita da un numero progressivo dell'annuncio e dal nome degli scopritori secondo le regole precedentemente indicate. Cos\u00ec la Cometa di Halley, la prima cometa a essere stata individuata come periodica, presenta anche la designazione 1P/1682 Q1. Una cometa non periodica come la Cometa Hale-Bopp ha ricevuto la denominazione C/1995 O1. Le comete mantengono la denominazione asteroidale se l'hanno ricevuta prima che fosse identificata la loro natura cometaria, un esempio ne \u00e8 la cometa (LINEAR).\nCi sono solo cinque oggetti catalogati sia come asteroidi sia come comete ed essi sono: 2060 Chiron (95P/Chiron), 4015 Wilson-Harrington (107P/Wilson-Harrington), 7968 Elst-Pizarro (133P/Elst-Pizarro), 60558 Echeclus (174P/Echeclus) e 118401 LINEAR (176P/LINEAR (LINEAR 52)).\nStoria dello studio delle comete.\nLa questione di cosa fossero le comete, se fenomeni atmosferici od oggetti interplanetari, rimase a lungo irrisolta. Gli astronomi si limitavano a registrare la loro apparizione, ma i tentativi di spiegazione erano pure speculazioni. La svolta cominci\u00f2 nel XVI secolo. In quegli anni, Tycho Brahe prov\u00f2 che dovevano trovarsi oltre l'orbita della Luna, e quindi ben al di fuori dell'atmosfera terrestre.\nL'apparizione di tre comete nel 1618 port\u00f2 a una disputa fra Orazio Grassi e Galileo Galilei; per Grassi le comete erano oggetti orbitanti tra la Luna e il Sole, mentre per Galilei le comete erano addensamenti di vapori terrestri.\nNel XVII secolo, Edmond Halley us\u00f2 la teoria della gravitazione, da poco formulata da Isaac Newton, per calcolare l'orbita di alcune comete. Trov\u00f2 che una di queste tornava periodicamente vicino al Sole ogni 76 o 77 anni. Quando questa predizione fu confermata (Halley era gi\u00e0 morto), divenne famosa come la Cometa di Halley, e si trov\u00f2 che era stata osservata ogni 76 anni fin dal 66.\nLa seconda cometa riconosciuta come periodica fu la Cometa di Encke, nel 1821. Come la Halley, fu chiamata col nome di chi ne calcol\u00f2 l'orbita, il matematico e fisico tedesco Johann Franz Encke (oggi le comete vengono in genere chiamate col nome dello scopritore).\nLa cometa di Encke ha il periodo pi\u00f9 breve conosciuto, poco pi\u00f9 di 3 anni, e grazie a questo \u00e8 anche la cometa della quale si registrano pi\u00f9 apparizioni. \u00c8 anche la prima cometa per la quale si not\u00f2 che l'orbita era influenzata da forze non gravitazionali (vedi pi\u00f9 sotto). Anche se adesso \u00e8 troppo debole per essere osservata a occhio nudo, dev'essere stata molto luminosa qualche migliaio di anni fa, quando la sua superficie non era ancora evaporata. La sua prima apparizione registrata risale tuttavia al 1786.\nLa vera natura delle comete rimase incerta per altri secoli. All'inizio del XIX secolo un altro matematico tedesco, Friedrich Wilhelm Bessel, era sulla strada giusta. Cre\u00f2 una teoria secondo la quale la luminosit\u00e0 di una cometa proveniva dall'evaporazione di un oggetto solido, e che le forze non gravitazionali agenti sulla cometa di Encke fossero il risultato della spinta causata dai jet di materia in evaporazione. Le sue idee furono dimenticate per pi\u00f9 di 100 anni fino a quando Fred Lawrence Whipple, all'oscuro del lavoro di Bessel, propose la stessa teoria nel 1950.\nDivenne presto il modello accettato di cometa e fu in seguito confermato dalla flotta di sonde (incluse la sonda Giotto dell'ESA e le sonde Vega 1 e Vega 2 dell'Unione Sovietica) che and\u00f2 incontro alla Cometa di Halley nel 1986, per fotografarne il nucleo e osservare i jet di materiale in evaporazione.\nLa sonda americana Deep Space 1 pass\u00f2 accanto alla Cometa 19P/Borrelly nel 2001 e conferm\u00f2 che le caratteristiche della Cometa di Halley erano simili a quelle di altre comete.\nLa missione Stardust \u00e8 stata lanciata nel gennaio 1999, e ha incontrato la cometa Wild 2 nel gennaio 2004. Ha raccolto del materiale che \u00e8 rientrato sulla Terra nel 2006.\nLa missione Deep Impact \u00e8 stata lanciata nel febbraio 2005, e ha colpito con un proiettile la cometa Tempel 1 il 4 luglio 2005 (alle 5:52 UTC).\nIl 12 novembre 2014 alle ore 17.02 il \"lander\" Philae ha completato con successo l'atterraggio sulla superficie della cometa 67P/Churyumov-Gerasimenko nell'ambito della missione Rosetta, progetto sviluppato dall'Agenzia Spaziale Europea nel 2004 per osservare i fenomeni che avvengono su una cometa nella fase di avvicinamento al perielio.\nPortatrici di vita.\nSette articoli pubblicati sulla rivista Science (Volume 314, Issue 5806, 2006) da un team di scienziati internazionali, tra i quali sette italiani, annunciano la scoperta nei grani di polvere della cometa Wild 2 di lunghe molecole organiche, di ammine precursori di quelle organiche, come il Dna. La sonda Stardust, dopo aver percorso 4,6 miliardi di chilometri in circa sette anni ha catturato un centinaio di grani ognuno piccolo meno di un millimetro.\nI grani sono stati catturati il 2 gennaio 2004 dalla coda della cometa Wild 2 con una speciale filtro in aerogel, una sostanza porosa dall'aspetto lattiginoso. Gli scienziati autori della scoperta, tra cui Alessandra Rotundi dell'Universit\u00e0 \"Parthenope\" di Napoli, ritengono che questa scoperta sia la conferma della panspermia, la teoria secondo la quale molecole portate dalle comete siano alla base dell'origine della vita sulla Terra. \u00c8 una teoria che nacque nei primi anni del Novecento e compatibile con le osservazioni fatte dalla sonda europea Giotto nel 1986 quando si avvicin\u00f2 alla cometa di Halley.\nA sostegno di questa ipotesi vengono citati anche i tempi rapidi con la quale sarebbe comparsa la vita sulla Terra. Secondo i cultori di questa teoria la situazione sulla Terra sarebbe mutata radicalmente in poche decine di milioni di anni e tempi cos\u00ec rapidi secondo loro si possono spiegare solo con l'ipotesi che a portare gli ingredienti fondamentali alla vita siano state le comete. Rimane il fatto che nella sezione dedicata alla cometa Wild 2 \u00e8 riportato che non sono stati osservati carbonati e ci\u00f2 suggerisce che la polvere della cometa Wild 2 non ha subito alterazione per mezzo di acqua liquida. Ci\u00f2 rende inspiegabile la presenza di ammina.\nNella storia dell'uomo.\nOltre ad alcune eccezioni la gran parte delle comete erano interpretate dai diversi popoli dell'antichit\u00e0, appartenenti alle pi\u00f9 disparate culture, come portatrici di sventura.\nLa concezione che le comete fossero presagi nefasti continu\u00f2 a essere fortemente presente nel medioevo; una testimonianza diretta di ci\u00f2 la si pu\u00f2 trovare nelle centurie di Nostradamus:\nL'esempio pi\u00f9 rilevante avvenuto in epoca medievale fu il panico di massa del 1456 generato dalla transizione della cometa di Halley; evento che fu considerato dai popoli dell'epoca come apocalittico.\nL'idea che le comete (in particolare quella di Halley) accompagnassero eventi malevoli continu\u00f2 ad essere presente nella cultura di massa anche agli inizi del XX secolo."}
{"id": "9042", "revid": "599013", "url": "https://it.wikipedia.org/wiki?curid=9042", "title": "Esa", "text": "Scienze.\nEsa: in greco moderno e antico per indicare il numero sei"}
{"id": "9043", "revid": "466539", "url": "https://it.wikipedia.org/wiki?curid=9043", "title": "Agenzia spaziale europea", "text": "L'Agenzia spaziale europea, nota internazionalmente con l'acronimo ESA dalla denominazione inglese European Space Agency, \u00e8 un'agenzia internazionale fondata nel 1975 incaricata di coordinare i progetti spaziali di 22 Paesi europei. Il suo quartier generale si trova a Parigi in Francia, con uffici a Mosca, Bruxelles, Washington e Houston. Il personale dell'ESA del 2016 ammontava a persone (esclusi sub-appaltatori e le agenzie nazionali) e il budget era di 5,25 miliardi di euro. Attualmente il direttore generale dell'agenzia \u00e8 l'austriaco Josef Aschbacher, il quale ha sostituito il tedesco Johann-Dietrich W\u00f6rner il primo marzo 2021.\nLo spazioporto dell'ESA \u00e8 il Centre Spatial Guyanais a Kourou, nella Guyana francese, un sito scelto, come tutte le basi di lancio, per via della sua vicinanza con l'equatore. Durante gli ultimi anni il lanciatore Ariane 5 ha consentito all'ESA di raggiungere una posizione di primo piano nei lanci commerciali e l'ESA \u00e8 il principale concorrente della NASA nell'esplorazione spaziale.\nLe missioni scientifiche dell'ESA hanno le loro basi al Centro europeo per la ricerca e la tecnologia spaziale (ESTEC) di Noordwijk, nei Paesi Bassi. Il Centro europeo per le operazioni spaziali (ESOC), di Darmstadt in Germania, \u00e8 responsabile del controllo dei satelliti ESA in orbita. Le responsabilit\u00e0 del Centro europeo per l'osservazione della Terra (ESRIN) di Frascati, in Italia, includono la raccolta, l'archiviazione e la distribuzione di dati satellitari ai partner dell'ESA; oltre a ci\u00f2, la struttura agisce come centro di informazione tecnologica per l'intera agenzia. \nIl Centro europeo per gli astronauti (EAC) \u00e8 situato a Colonia, in Germania, ed \u00e8 un centro per la selezione, l'addestramento, il supporto medico degli astronauti, oltre al supporto per le preparazioni al lancio e durante le missioni. Il Centro europeo per l'astronomia spaziale (ESAC), situato a Villanueva de la Ca\u00f1ada, in Spagna, \u00e8 il centro ESA per la ricerca astronomica. Infine il Centro europeo per le applicazioni spaziali e le telecomunicazioni (ECSAT) nell'Oxfordshire, Regno Unito, si occupa di tecnologia spaziale e telecomunicazioni. \nStoria.\nDopo la seconda guerra mondiale molti scienziati Europei avevano abbandonato l'Europa per lavorare negli Stati Uniti d'America o nell'Unione Sovietica. Sebbene il rapido sviluppo degli anni cinquanta avesse permesso a molti scienziati di ritornare in Europa, questi si erano resi conto che i singoli progetti nazionali non potevano competere con i progetti sviluppati dalle due superpotenze, specialmente in campo spaziale. Nel 1958, un mese dopo la crisi dello Sputnik, Edoardo Amaldi e Pierre Victor Auger, due preminenti scienziati europei di quel tempo, iniziarono a discutere sulla fondazione di un'agenzia spaziale europea.\nL'idea della creazione in Europa di un potere indipendente nel campo spaziale risale all'inizio degli anni sessanta. Nel 1962, fermamente convinti che \u00abl'unione fa la forza\u00bb, sei paesi europei (Belgio, Francia, Germania, Regno Unito, Italia e Paesi Bassi), con la partecipazione dell'Australia, crearono l'European Launcher Development Organisation (ELDO) con lo scopo di progettare e costruire un lanciatore indipendente dalle due potenze spaziali dell'epoca.\nSempre nel 1962 (e precisamente il 14 giugno), gli stessi paesi, pi\u00f9 la Danimarca, la Spagna, la Svezia e la Svizzera firmarono un accordo per la fondazione dell'ESRO (\"European Space Research Organization\"), che venne poi creata ufficialmente il 20 marzo 1964 allo scopo di avviare progetti in campo satellitare. Tra il 1968 e il 1972 l'ESRO pot\u00e9 festeggiare i primi successi: 7 satelliti di ricerca vennero posti in orbita grazie all'utilizzo di lanciatori Statunitensi.\nDieci anni pi\u00f9 tardi, i membri di queste due organizzazioni decisero di riunire le loro diverse attivit\u00e0 in un unico ente. Nel luglio del 1973 durante una conferenza interministeriale dei 10 paesi europei svoltasi a Bruxelles, si delinearono i principi costitutivi dell'Agenzia Spaziale Europea. Il documento di istituzione fu redatto in francese, italiano, inglese, olandese, spagnolo, svedese e tedesco, in un unico esemplare originale depositato presso il Governo francese. L'inglese, il francese e il tedesco furono indicate come lingue ufficiali dell'Agenzia, con l'inglese e il francese che avrebbero dovuto essere preferiti al tedesco nei rapporti con gli stati membri e nelle comunicazioni verso l'esterno. L'ESA avrebbe altres\u00ec accettato documenti redatti nella lingua parlata in ciascuno stato membro e, in particolare, l'italiano sarebbe stato accettato nelle comunicazioni relative allo Spacelab.\nNel 1975 venne lanciata la prima missione da parte dell'Agenzia che sarebbe poi diventata l'ESA; si trattava della sonda Cos-B che aveva lo scopo di analizzare le emissioni di raggi gamma dell'universo. Nello stesso anno, l'Irlanda divenne membro dell'ESA e il 30 ottobre 1980 la ratifica dell'accordo sanc\u00ec l'esistenza legale dell'ESA.\nIn seguito, Austria, Norvegia e pi\u00f9 tardi la Finlandia si unirono agli stati membri fondatori dell'ESA. La ratifica di alcuni accordi di cooperazione ha dato inoltre la possibilit\u00e0 al Canada di partecipare ad un certo numero di programmi dell'Agenzia e di far parte del Consiglio ESA.\nNel 2000 si un\u00ec agli stati membri il Portogallo, seguito nel 2005 dalla Grecia e dal Lussemburgo. La Repubblica Ceca \u00e8 entrata nell'agenzia nel 2008, portando a 18 il numero dei paesi membri. Il 22 dicembre 2011 la Romania ha aderito come diciannovesimo membro dell'ESA. La Polonia \u00e8 stato il ventesimo membro grazie agli accordi d'adesione del 13 settembre 2012. L'Estonia si \u00e8 unita il 4 febbraio 2015.. Infine l'ultimo paese membro aderente \u00e8 stato l'Ungheria il 24 febbraio 2015.\nDagli inizi fino all'istituzione attuale.\nAll'inizio degli anni settanta la corsa allo spazio avviata dalle due superpotenze aveva subito una notevole contrazione. L'ESA si afferm\u00f2 come precursore nell'esplorazione spaziale.\nL'ESA riun\u00ec la NASA e il Regno Unito sotto il progetto dell'IUE, il primo telescopio orbitale, che venne lanciato nel 1978 e oper\u00f2 correttamente per 18 anni. Dopo i numerosi successi nell'orbita terrestre, nel 1986 l'ESA lanci\u00f2 la Missione Giotto, la prima missione nello spazio profondo per studiare la cometa di Halley e la Grigg-Skjellerup. Hipparcos, una missione per la mappatura delle stelle, venne lanciata nel 1989, mentre negli anni novanta furono lanciati SOHO, Ulysses e il Telescopio spaziale Hubble in collaborazione con la NASA. Recenti missioni scientifiche in collaborazione con la NASA comprendono la sonda Cassini-Huygens dove il contributo ESA consistette nella realizzazione della sonda Huygens che atterr\u00f2 su Titano.\nCome successore dell'ELDO, l'ESA ha costruito dei lanciatori per carichi scientifici e commerciali. Ariane 1 venne lanciato per la prima volta nel 1979 e divenne il principale lanciatore commerciale dal 1984 in poi. I due razzi successivi erano principalmente degli avanzamenti tecnologici per arrivare all'Ariane 4, le cui operazioni tra il 1984 e il 2003 hanno reso l'ESA il soggetto principale nel campo dei lanciatori commerciali. Tuttavia il suo successore, l'Ariane 5, ha avuto alcuni problemi. Il primo lancio della prima versione dell'Ariane 5 fall\u00ec, come avvenne, anche, per il primo lancio dell'Ariane 5 ECA (2002), una versione migliorata dell'Ariane 5. Nonostante questi fallimenti, l'Ariane 5 ha dimostrato di essere un competitore valido per i lanci commerciali fin dal suo primo lancio avvenuto nel 1997, e si calcola che dovrebbe raggiungere i 25 lanci avvenuti con successo entro il 2006.\nAll'inizio del nuovo millennio l'ESA si pone come il principale competitore della NASA nell'esplorazione spaziale. Sebbene nei decenni precedenti l'ESA avesse contato molto sulla cooperazione della NASA, negli ultimi anni (dal 1990 in poi) l'ESA decise di assumere un comportamento pi\u00f9 autonomo. Questo cambiamento di atteggiamento avvenne anche per via delle restrizioni legali che i militari americani decisero di imporre allo scambio di informazioni.Attualmente l'ESA punta molto sulla cooperazione con la Russia, che nel campo dei lanciatori ha un'esperienza pari se non superiore a quella degli Stati Uniti. Una recente dichiarazione stampa recita: \nEsempi della nuova indipendenza dell'ESA sono la riuscita missione SMART-1, una sonda di test dotata di una nuova propulsione, la missione Mars Express e lo sviluppo del lanciatore Ariane 5.\nStati membri e organizzazione.\nStati membri e collaborazioni strategiche.\nL'ESA \u00e8 formata dalle agenzie spaziali e da altre entit\u00e0 di ventidue stati:\nNei prossimi anni probabilmente si uniranno all'ESA altri paesi, specialmente quelli che hanno fatto parte dell'allargamento dell'Unione Europea del 2004. In aggiunta, l'ESA ha diversi accordi con paesi non membri.\nAttualmente l'ESA non fa parte dell'Unione europea (UE). Infatti non tutti i Paesi dell'Unione Europea fanno parte dell'ESA, mentre l'organizzazione contiene anche membri non appartenenti all'Unione Europea (Svizzera, Norvegia, Regno Unito). Le due organizzazioni hanno per\u00f2 molti contatti e spesso lavorano insieme per definire lo status giuridico dell'ESA nell'UE. L'ESA e UE hanno molti obiettivi in comune e l'ESA ha un ufficio di collegamento a Bruxelles. L'UE, in particolare, \u00e8 interessata a mantenere un saldo controllo dello spazio in modo da poter consentire agli stati membri un accesso sicuro allo spazio, una risorsa vitale per le politiche economiche dell'UE e per il ruolo che UE vuole svolgere nel mondo. Inoltre l'UE finanzia l'ESA per il 20% del budget totale.\nObiettivi.\nAl momento della fondazione dell'ESA, gli stati membri attribuivano alla neonata agenzia spaziale il seguente compito:\nA questo proposito l'Agenzia ha dovuto definire e mettere in atto una politica a lungo termine che permettesse all'Europa di diventare e rimanere competitiva nel settore della tecnologia spaziale. L'ESA porta avanti una politica di cooperazione con vari partner nei campi in cui l'unione delle risorse e la ripartizione del lavoro permettono di raggiungere migliori risultati nell'attuazione dei programmi.\nL'ESA stabilisce il programma spaziale europeo che riguarda i campi della scienza, dell'osservazione della Terra, delle telecomunicazioni, delle tecnologie del segmento spaziale (comprese stazioni e piattaforme orbitanti, infrastrutture a terra e sistemi di trasporto spaziale), oltre che delle ricerche sulla microgravit\u00e0. Il suo ruolo consiste anche nel coordinare il proprio lavoro con i programmi nazionali dei suoi stessi membri, nella prospettiva di un'integrazione progressiva dei programmi nazionali con quelli europei.\nIn ultimo l'ESA, che \u00e8 sostanzialmente un ente di ricerca e sviluppo, ha anche un compito a livello industriale che consiste nel delineare e attuare una politica che permetta ai suoi programmi di raggiungere un giusto rapporto costo/efficienza, promuovendo la concorrenza e assicurando a ciascun stato membro, in base ai suoi investimenti, un equo ritorno finanziario e tecnologico.\nPoich\u00e9 la guerra fredda \u00e8 terminata con il collasso dell'Unione Sovietica gli obiettivi delle agenzie spaziali si sono dovuti riorientare rispetto a quanto dichiarato al momento della creazione: durante un'intervista all'agenzia spaziale giapponese JAXA il direttore generale dell'ESA Jean-Jacques Dordain (in carica dal 2003 al 2015) ha brevemente descritto gli obiettivi principali dell'ESA:\nLe linee di condotta dell'ESA vengono decise dal Consiglio ESA costituito dai rappresentanti degli stati membri. Ogni stato membro \u00e8 rappresentato nel Consiglio e ha un voto, indipendentemente dal suo contributo finanziario. Il Consiglio \u00e8 coadiuvato dalle \"Commissioni\" specializzate dei vari programmi (che si occupano della gestione di programmi specifici), oltre che da un \"Comitato Scientifico\", un \"Comitato Amministrativo e Finanziario\", uno per la \"Politica Industriale\" e uno per le \"Relazioni Internazionali\". Il Consiglio elegge un Direttore generale ogni quattro anni, a cui risponde ogni settore dell'agenzia.\nLa regola dell'equa contropartita e il ritorno industriale.\nPer realizzare i propri programmi, l'ESA spende la maggior parte dei suoi fondi in contratti assegnati alle industrie dei vari paesi membri. Tale politica permette a ciascun paese di poter ricevere come contropartita per gli investimenti effettuati un ritorno finanziario oltre che tecnologico. In tal modo, ogni euro che un dato paese membro versa nei fondi dell'Agenzia, dovrebbe rientrare interamente in quel paese sotto forma di contratto industriale.\nLe attivit\u00e0 di ricerca e di sviluppo dell'ESA comportano dei vantaggi economici diretti e indiretti per le industrie europee. Molte aziende hanno sviluppato dei derivati dei prodotti dell'ESA o migliorato la propria produzione sfruttando l'esperienza tecnologica acquisita prendendo parte ad un programma dell'ESA.\nProgrammi obbligatori e facoltativi.\nLe attivit\u00e0 dell'ESA sono raggruppate in due categorie: i programmi \"obbligatori\" e quelli \"facoltativi\". I programmi svolti nell'ambito del budget generale e di quello del programma scientifico sono obbligatori e comprendono le attivit\u00e0 di base dell'Agenzia (l'esame di progetti futuri, la ricerca tecnologica, gli investimenti tecnici comuni, i sistemi informativi, i programmi di formazione). Tutti i paesi membri contribuiscono a questi programmi proporzionalmente al loro reddito nazionale.\nGli altri programmi, detti \"facoltativi\", interessano solo alcuni dei paesi membri che sono liberi di stabilire il loro livello di partecipazione. I programmi facoltativi riguardano settori come l'osservazione della Terra, le telecomunicazioni, il trasporto spaziale e il volo spaziale con equipaggio umano. Anche i progetti della stazione e delle piattaforme spaziali, cos\u00ec come le ricerche in microgravit\u00e0, sono finanziati nell'ambito dei programmi facoltativi.\nBudget.\nIl budget dell'ESA per il 2018 \u00e8 di 5,6 miliardi di euro. Nel 2018 i tre principali finanziatori ESA sono la Francia (24,2%), la Germania (23,1%) e l'Italia (11,8%).\nIn comparazione con il budget della NASA 2016 che \u00e8 di 19,3 miliardi di dollari (16,3 miliardi di euro circa al cambio attuale euro/dollaro) il budget dell'ESA pu\u00f2 sembrare ridotto, e lo \u00e8 per molti aspetti. Tuttavia, bisogna tenere conto di alcuni fattori che contribuiscono a ridurre la differenza:\nDopo l'ESA e la NASA, l'agenzia spaziale con il bilancio pi\u00f9 ampio \u00e8 quella russa, con un budget di 4,9 miliardi di euro nel 2018, seguita da quella giapponese, la JAXA, che ha a disposizione 1,6 miliardi di euro, l'Agenzia Spaziale Cinese che dispone di un budget di 1 miliardo di euro e a seguire con 800 - 900 milioni di euro circa l'agenzia indiana.\nLanciatori ESA.\nL'ESA ha fatto grandi progressi nel proprio piano per avere a disposizione una flotta completa di lanciatori per coprire ogni esigenza del mercato. Presto la flotta ESA sar\u00e0 composta dal lanciatore Ariane 5, dal Sojuz e dal lanciatore Vega. Il lancio dei razzi \u00e8 gestito dall'Arianespace, una societ\u00e0 controllata dall'ESA e dal CNES (una quota minore \u00e8 gestita dall'EADS) che utilizza il Centro Spaziale Guianese ESA nella Guyana francese come base di lancio. Dato che molti satelliti hanno un'orbita equatoriale il lancio da una zona equatoriale facilita i lanciatori e permette di trasportare un carico utile superiore a quello trasportato da un razzo lanciato da una base nordica.\nAriane 5.\nL'Ariane 5 \u00e8 il lanciatore primario dell'ESA. Il suo massimo carico utile \u00e8 di 6-10 tonnellate per un'orbita geostazionaria e di 21 tonnellate per un'orbita LEO. Il lanciatore \u00e8 in servizio fin dal 1997 ed ha rimpiazzato l'Ariane 4. Esistono varie versioni dell'Ariane 5, la versione in grado di lanciare il massimo carico utile \u00e8 l'Ariane 5 ECA che ha effettuato il suo primo test positivo nel febbraio del 2004 dopo aver fallito il precedente test nel 2002.\nLe versioni precedenti del lanciatore Ariane 1, 2, 3 e 4 sono state ritirate (erano state utilizzate dall'ESA per le sue missioni dell'epoca).\nLanciatore Sojuz.\nIl Sojuz \u00e8 un lanciatore medio (3 tonnellate per l'orbita geostazionaria) che \u00e8 entrato in servizio per l'ESA a partire dal 2011. ESA ha investito 340 milioni di euro in una joint venture con la Agenzia Spaziale Russa per poter utilizzare il lanciatore russo. Secondo l'accordo, l'agenzia russa si occuper\u00e0 della costruzione dei lanciatori che verranno spediti nella Guyana dove l'ESA li assembler\u00e0. ESA si avvantagger\u00e0 dell'avere un lanciatore medio complementare agli attuali lanciatori senza doversi sobbarcare il costo di sviluppo. In aggiunta, i razzi Sojuz sono stati utilizzati come lanciatori dai russi per pi\u00f9 di 40 anni. Questo prova la sicurezza e l'affidabilit\u00e0 della tecnologia e, inoltre, l'ESA si trova a possedere un lanciatore in grado di trasportare esseri umani nello spazio tramite la navetta Sojuz\nLa Russia ha ottenuto il vantaggio di poter lanciare da Kourou invece che dal suo storico sito di Baikonur. L'utilizzo di un sito cos\u00ec vicino all'equatore consente di raddoppiare il carico utile (3 tonnellate invece di 1,7). Inoltre, questo consente una cooperazione a lungo termine che porter\u00e0 allo sviluppo di tecnologie comuni. Bisogna notare che la Francia (il maggior contribuente ESA) ha storicamente avuto buoni rapporti con la Russia e questo ha favorito il raggiungimento di un accordo.\nVega.\nVega \u00e8 il piccolo lanciatore ESA (1,5 tonnellate a un'orbita di 700 chilometri). Il primo lancio avvenne il 13 febbraio 2012. Il membro leader del progetto Vega \u00e8 l'Italia che contribuisce per il 65% dei costi. Vega \u00e8 un lanciatore progettato per avere un corpo principale a tre stadi a propulsione solida con una propulsione liquida addizionale per il posizionamento nell'orbita. \u00c8 una caratteristica notevole la possibilit\u00e0 di posizionare pi\u00f9 carichi utili contemporaneamente per un lanciatore a basso tonnellaggio.\n\"Vedi: Brochure Vega dell'ESA\"\nVoli spaziali umani.\nStoria.\nQuando fu creata l'ESA gli obiettivi primari non comprendevano l'esplorazione umana dello spazio; venivano considerate primarie le ricerche scientifiche svolte con sonde automatiche a differenza delle controparti americane e sovietiche. Quindi, non deve sorprendere che il primo astronauta europeo non russo non sia stato un astronauta ESA su una navetta ESA. Il primo astronauta europeo fu il cecoslovacco Vladim\u00edr Remek che nel 1978 sal\u00ec a bordo della navicella sovietica Sojuz, seguito dall'astronauta della Germania dell'est Sigmund J\u00e4hn, che viaggi\u00f2 nello stesso anno. Il programma di cooperazione sovietico si chiamava Intercosmos ed ha principalmente coinvolto i paesi del patto di Varsavia, anche se nel 1982 il francese Jean-Loup Chr\u00e9tien, primo astronauta dell'Europa occidentale, vol\u00f2 a bordo della stazione spaziale Sovietica Salyut 7.\nDato che Chr\u00e9tien non era ufficialmente un astronauta ESA (pur essendo un astronauta del CNES), il primo astronauta ESA che vol\u00f2 nello spazio \u00e8 considerato il tedesco Ulf Merbold. Merbold partecip\u00f2 alla missione dello Space Shuttle STS-9, la prima ad utilizzare l'europeo Spacelab, che avvenne nel 1983. STS-9 segn\u00f2 l'inizio di una proficua collaborazione tra NASA ed ESA che incluse decine di voli spaziali a bordo dello Space Shuttle. Durante le missioni l'ESA pagava alla NASA il viaggio sullo Shuttle; negli anni successivi la cooperazione si estese all'Unione Sovietica con numerose missioni a bordo della Mir.\nDurante la fine degli anni ottanta, i voli con astronauti europei iniziarono a diventare la norma e, quindi, si decise di costituire nel 1990 l'European Astronaut Centre a Colonia in Germania. In questo centro gli astronauti europei vengono selezionati e addestrati per i voli spaziali, con particolare riguardo per i voli a bordo della Stazione Spaziale Internazionale. Nel 2005 il corpo di astronauti ESA \u00e8 formato da 18 membri provenienti da ogni paese membro ad eccezione del Regno Unito.\nAstronauti ESA.\nPedro Duque (E), Gerhard Thiele (D), Jean-Fran\u00e7ois Clervoy (F), Umberto Guidoni (I), L\u00e9opold Eyharts (F), Reinhold Ewald (D), Roberto Vittori (I), Claude Nicollier (CH), Paolo Nespoli (I), Thomas Reiter (D), Christer Fuglesang (S), Frank De Winne (B), Michel Tognini (F), Hans Schlegel (D), Philippe Perrin (F), Andr\u00e9 Kuipers (NL), Luca Parmitano (I), Samantha Cristoforetti (I).\nQuella che segue \u00e8 la lista degli astronauti dell'ESA che hanno visitato la ISS :\nI veicoli ESA per il volo umano.\nNegli anni ottanta la Francia insistette per la realizzazione di un veicolo europeo in grado di trasportare esseri umani. Nel 1985 si \u00e8 deciso di realizzare un veicolo riutilizzabile e nel 1987 si \u00e8 avviato il progetto del mini shuttle Hermes. L'aeromobile era simile alla prima proposta dello Space Shuttle ed era formato da un piccolo veicolo riusabile in grado di trasportare tra i 3 e i 5 astronauti e tra le 3 e le 4 tonnellate di carico utile per esperimenti scientifici. Con un peso totale massimo di 21 tonnellate si svilupp\u00f2 in parallelo il progetto del razzo Ariane 5. Si era pianificato che Hermes potesse effettuare solo voli in orbita bassa (LEO). La fase di presviluppo venne completata nel 1991, ma la fase di produzione non venne mai terminata. A seguito dei mutati atteggiamenti politici dell'ex Unione Sovietica l'ESA strinse un accordo con la Russia per lo sviluppo di un velivolo di nuova generazione per il trasporto umano. Quindi, il progetto Hermes venne cancellato nel 1995, dopo un investimento di 3 miliardi di dollari.\nNel XXI secolo l'ESA ha avviato dei nuovi programmi per la realizzazione di veicoli spaziali per il trasporto di esseri umani. Molto interessante \u00e8 il progetto Hopper di cui esiste un prototipo prodotto dall'EADS, il Phoenix che \u00e8 gi\u00e0 stato testato. Progetti come Hopper non possono essere realizzati nel prossimo decennio, ma una nuova possibilit\u00e0 e sorta recentemente. Dopo colloqui con l'Agenzia Spaziale Russa nel 2004, l'agenzia russa e l'ESA hanno annunciato nel giugno del 2005 lo sviluppo congiunto di un veicolo riutilizzabile chiamato Kliper. Kliper \u00e8 progettato per poter superare l'orbita LEO e raggiungere orbite pi\u00f9 elevate come quella della Luna o addirittura di Marte. In sostanza, questo veicolo \u00e8 la risposta russo-europea all'americano Orion, il successore dello Space Shuttle, attualmente in avanzato stadio di sviluppo. Si stima che il costo di sviluppo del Kliper sar\u00e0 di circa 3 miliardi di euro e l'ESA contribuir\u00e0 al progetto per circa 1,8 miliardi di euro. La navetta sar\u00e0 costruita in modo congiunto e sar\u00e0 possibile lanciarla sia dalla Guyana francese che da Baikonur. Si attende l'approvazione definitiva della partecipazione ESA per il dicembre 2005 e il primo volo del Kliper per il 2011. Per quanto riguarda il lanciatore l'Ariane 5 non avrebbe problemi a lanciare le 13 tonnellate del Kliper in orbita LEO, ma l'Ariane non sarebbe in grado di lanciarlo in un'orbita pi\u00f9 alta (lo stesso problema assilla il progetto statunitense). Allo stato attuale l'unico razzo in grado di lanciare il Kliper (e il veicolo spaziale Orion) \u00e8 il razzo russo Energia, un razzo lanciato due volte con successo agli inizi degli anni novanta. L'utilizzo di questo razzo \u00e8 stato sospeso dopo la caduta dell'Unione Sovietica. Un metodo alternativo \u00e8 la costruzione modulare delle missioni. Mandando in orbita LEO le varie componenti (il Kliper, il propulsore, i serbatoi, ecc.) queste possono essere assemblate in orbita per poter poi compiere viaggi fino alla Luna e oltre.\nProgetti ESA.\nProgetti in corso.\nStazione Spaziale Internazionale.\nPer quanto riguarda l'ISS, l'ESA non rappresenta tutti gli stati membri: 5 dei 16 stati hanno deciso di non partecipare alla costruzione per mancanza di interesse al progetto. L'ESA si occupa di parte della costruzione e manutenzione dell'ISS con moduli come Columbus, il modulo contenente il laboratorio scientifico, installato nel febbraio 2008 durante la missione STS-122 della NASA, e il modulo di osservazione Cupola che \u00e8 stato completato nel giugno 2005 da Alenia Spazio per conto dell'ESA e installato nel febbraio 2010 con la missione STS-130. Attualmente si stima che l'ISS coster\u00e0 circa 80 miliardi di euro tra la costruzione e il mantenimento in orbita. Di questa cifra si stima che ESA contribuir\u00e0 con circa 8 miliardi di euro. Pi\u00f9 del 90% dei contributi per l'ISS verranno dalla Germania (41%), Francia (28%) e Italia (20%). L'astronauta tedesco Thomas Reiter \u00e8 stato il primo membro dell'ESA di un equipaggio a lunga permanenza dell'ISS, la sua missione \u00e8 iniziata il 6 luglio 2006 portato a bordo dalla missione STS-121 dello Shuttle.\nL'ESA ha contribuito inoltre al rifornimento della Stazione Spaziale Internazionale con la propria navetta da carico appositamente progettata e costruita ATV, cio\u00e8 \"Automated Transfer vehicle\" dal 2008 al 2015.\nCosmic Vision.\n\"Cosmic Vision\" \u00e8 l'attuale un programma di missioni scientifiche a lungo termine dell'Agenzia Spaziale Europea (ESA) nell'ambito dell'esplorazione spaziale e delle scienze dello spazio che si sviluppa tra gli anni 2015 e 2025, ed \u00e8 successore del programma \"Horizon 2020\". Le missioni sono:\nProgramma Copernicus.\n\"Copernicus\" \u00e8 un programma di osservazione del pianeta Terra, con lo scopo di utilizzare la grande quantit\u00e0 dei dati provenienti da satelliti e da sistemi di misurazione terrestri per ottenere una osservazione globale, continua, autonoma e di alta qualit\u00e0, per comprendere e mitigare gli effetti dei cambiamenti climatici e fornire accesso alle informazioni in modo autonomo e indipendente alle autorit\u00e0 pubbliche e alle organizzazioni internazionali per proteggere e migliorare la qualit\u00e0 della vita dei cittadini europei. \nProgramma Living Planet.\n\"Living Planet\" \u00e8 un programma satellitare di osservazione del pianeta Terra. Le missioni operative sono:\nLe missioni future sono:\nEuropean Geostationary Navigation Overlay Service.\n\"EGNOS\" \u00e8 un sistema costituito da una rete di satelliti e basi terrestri, per incrementare l'accuratezza e l'integrit\u00e0 dei dati del sistema GPS per applicazioni critiche come l'aeronavigazione o la navigazione attraverso strette zone di mare.\nProgetti futuri.\nVoyage 2050.\nIl prossimo programma di esplorazione spaziale europeo \u00e8 chiamato \"Voyage 2050\" e conterr\u00e0 missioni che si svolgeranno nel periodo 2035-2050. Il programma prevede lo sviluppo di tre missioni principali (dette anche \"large class mission\") e sei o sette missioni medie (dette anche \"medium class mission\"). Attualmente dall'elenco delle proposte non sono state selezionate missioni. \nProgetti precedenti.\nProgramma Horizon 2000.\n\"Horizon 2000\" era un programma scientifico europeo a lungo termine, ideato nel 1984, con i seguenti scopi:\nIl programma comprendeva le seguenti missioni:\n\"Horizon 2000 Plus\" era una estensione del programma \"Horizon 2000\" creata a met\u00e0 degli anni '90. Comprendeva le tre missioni seguenti:\nProgramma Aurora.\nIl \"Programma Aurora\" era programma di esplorazione spaziale basato su sonde automatiche e esplorazione umana del Sistema solare e in particolare del pianeta Marte, avviato nel 2001. Le missioni principali del programma sarebbero dovute essere:\nDopo la cancellazione del programma Aurora, sono rimaste attive le seguenti missioni:\nProgramma Space Situational Awareness.\nLo \"Space Situational Awareness\" (SSA) era un programma per il supporto dell'accesso indipendente allo spazio dell'Europa attraverso la raccolta di informazioni sull'ambiente spaziale, in particolari sui rischi che coinvolgono sia gli oggetti in orbita terrestre che l'infrastruttura a terra. Era suddiviso in tre parti:\nCentri di ricerca e sedi.\nLa sede centrale dell'agenzia \u00e8 a Parigi. L'ESA possiede poi alcuni centri di ricerca sparsi per l'Europa:\na cui si aggiungono il centro di lancio in Guyana francese e numerose stazioni di terra della rete ESTRACK sparse in tutto il mondo."}
{"id": "9044", "revid": "287204", "url": "https://it.wikipedia.org/wiki?curid=9044", "title": "Thelocactus", "text": "Thelocactus - Pianta della famiglia delle Cactacee il cui nome \u00e8 formato dal greco \"thel\u00e8\", che vuol dire \"capezzolo\", e da cactus, che si riferisce ai grossi tubercoli posti sulle \"costolature\" della pianta.\nOriginaria del Messico e dell'America meridionale, la thelocactus ha forma arrotondata o leggermente ovoidale con costolature appiattite e ricoperte da tubercoli molto evidenziati le cui cime sono munite di grosse spine aureolari. Comprende 17 specie.\nLa coltivazione di questa pianta (come quella di tutte le cactacee), vuole un terriccio molto drenante, composto da terra concimata e da sabbia grossolana in modo da permettere un buon drenaggio e impedire il ristagno dell'acqua che causerebbe il marciume del fusto.\nLe thelocactus devono essere piantate in vasi non molto grandi, di una misura appena superiore alla pianta, ma siccome la loro crescita \u00e8 abbastanza rapida, necessiter\u00e0 di un rinvaso che avverr\u00e0 in primavera, almeno ogni due anni. La sua esposizione richiede piena luce e pieno sole, le innaffiature andranno fatte solo quando la terra apparir\u00e0 asciutta; in inverno dovr\u00e0 essere conservata a una temperatura che non scenda sotto i 4\u00a0\u00b0C e le innaffiature sospese.\nLa sua riproduzione avviene quasi sempre per seme, siccome la pianta difficilmente produce polloni, il seme va posto in una composizione di terriccio e sabbia molto fini e umidi e conservati ad una temperatura di 21\u00a0\u00b0C in posizione ombreggiata.\nAlcune specie di Thelocactus.\nVedi inoltre Specie di Thelocactus"}
{"id": "9045", "revid": "22475", "url": "https://it.wikipedia.org/wiki?curid=9045", "title": "Trichocereus", "text": "Trichocereus \u00e8 un genere di piante della famiglia delle Cactacee.\nIl suo nome deriva dal greco \"trich\u00f2s\" (pelo) e da \"cereus\" (cero).\nDescrizione.\nPiante originarie dell'America meridionale, sono di forma tubolare con ramificazioni o polloni alla base, con spine areolari corte e fitte e pelose, poste sulle costolature; i fiori, che generalmente fioriscono di notte, sono di colore bianco.\nTassonomia.\nIl genere comprende le seguenti specie:\nColtivazione.\nLa loro coltivazione richiede terreno molto poroso e drenante composto di terra concimata e da almeno una sesta parte di sabbia. Vanno poste in vasi non molto grandi e il suo rinvaso dovr\u00e0 avvenire almeno ogni tre anni. Le innaffiature devono essere fatte solo quando la terra si presenta asciutta; la sua posizione richiede pieno sole e luce; in inverno andranno esposte a una temperatura che non sia inferiore ai 4\u00a0\u00b0C e le innaffiature sospese del tutto.\nLa riproduzione avviene per seme su di un terriccio misto a sabbia molto fine e mantenuto umido a una temperatura di 21\u00a0\u00b0C senza copertura di protezione o per talea tramite i polloni che si sviluppano alla base della pianta."}
