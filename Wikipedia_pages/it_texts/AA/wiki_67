{"id": "27614", "revid": "1748167", "url": "https://it.wikipedia.org/wiki?curid=27614", "title": "Castiglione a Casauria", "text": "Castiglione a Casauria \u00e8 un comune italiano di 730 abitanti della provincia di Pescara in Abruzzo, nella parte occidentale della Val Pescara.\nNel paese sorge l'abbazia di San Clemente a Casauria, uno dei maggiori esempi del romanico abruzzese e centro politico dell'area nel periodo medievale.\nStoria.\nIl villaggio di \"Interpromium\".\nLo stesso toponimo di questo villaggio italico, testimonia che doveva trovarsi al confine del fiume Pescara (Aterno) tra le trib\u00f9 dei Peligni e dei Marrucini, lungo la via Tiburtina Valeria. Non si ha la certezza assoluta della posizione del villaggio, fatto sta che sorgeva nei pressi dell'isolotto dell'abbazia di San Clemente a Casauria, tra i borghi di Tocco, Torre de' Passeri, Castiglione, Bolognano. Dal Museo dell'Abbazia di San Clemente provengono numerose iscrizioni, una stele funeraria che nomina una tal Efesina della trib\u00f9 Sergia, nel 90 a.C. con la lex Iulia tutti gli Italici avevano deciso di deporre le armi contro Roma per ricevere la cittadinanza, i Peligni furono iscritti nella trib\u00f9 Sergia, mentre alla trib\u00f9 Arniense furono iscritti i Teatini. L'archeologo La Regina nel 1966 sosteneva che la lapide fosse marrucina, un'altra iscrizione proveniente dai dintorni di Scafa, murata nella parete esterna della chiesa di San Donato a San Valentino in Abruzzo Citeriore, menziona un sovvenzionamento della costruzione di un anfiteatro da parte di Dullio Gallo, della trib\u00f9 Arniense; si aggiunge a queste una testimonianza di schiavi della \"Res publica Sulmonensium\" su un ponderarium presso San Clamente a Casauria.\nLo studioso M.H. Crawforse nel 2006 servendosi della distanze della \"Tabula Peutingeriana\", ha ipotizzato che Interpromium sorgesse presso San Clemente a Casauria, e che fosse popolata da Peligni, prendendo in considerazione l'iscrizione di Theodor Mommsen dell'attestazione della trib\u00f9 Sergia su un ponderarium del II secolo d.C. Il villaggio sarebbe stato una colonia di ex schiavi peligni provenienti da Ceii, il vicus che si trovava presso Scafa, dall'iscrizione di San Valentino, che documenta la trib\u00f9 Arniense in questo pago di Scafa. I confini erano dati dall'Aterno e dall'Orta, il villaggio era organizzato in base a piccoli insediamenti a controllo dei pascoli, di giurisdizione peligna, come i paesi di Musellaro, Caramanico, Sant'Eufemia, Tocco.\nOrigini e altomedioevo.\nLe origini del paese di Castiglione risalgono al villaggio romano di \"Interpromium\", di cui si hanno poche tracce. Tale problematica interessa un ampio settore della valle della Pescara, a nord e a sud del corso fluviale, ossia nelle aree che contribuirono a formare i comitati altomedievali di \"Pinna\" (Penne), \"Teate\" (Chieti), e poi i giustizierati d'Abruzzo Ultra e Citra, divisi dal corso della Pescara. Il toponimo attuale di \"Castiglione\" \u00e8 di origine longobarda, e viene usato definitivamente dopo la fondazione dell'82 del monastero della Santissima Trinit\u00e0, poi abbazia di San Clemente a Casauria, intitolata a San Clemente I Papa Il documento pi\u00f9 antico che attesta il toponimo Castiglione \u00e8 del 980 d.C., si attesta la compravendita di terreni da parte di Liutone e Sansone di Penne figlio di Renedio\nAlla tradizione della \"Cronaca di Casauria\" del monaco Giovanni di Bernardo, che vuole edificato il castello di Castiglione nel 980 per volere dell'abate Adamo, sembrerebbe non contrapporsi un diversi contenuto documentario dello stesso codice casauriense. Sembra che testo cronistico e testi documentari concordino su ci\u00f2, in effetti la nozione toponimica \u00e8 fornita proprio da testi del X secolo, sicch\u00e9 pare non retrodatabile alla stessa edificazione del cenobio di Casauria, nel IX secolo, l'affermazione del toponimo di Castellone. Nei documenti di quest'epoca si fa confusione tra l'abitato di Castellone e la Rocca Tagliata, ossia il Mons Soti del X secolo, dove abitava il sacerdote Liutone, addetto alla chiesa di San Martino, indicato nel territorio del Comitato Pennese, che si estendeva sino al nord del fiume Pescara. Il toponimo \u00e8 territoriale, non riguarda il castello in s\u00e9; il venditore Sansone di Remedio di stirpe franca, fondamentale per le fasi di costruzione del castello\nNel IX secolo si attesta la presenza di una chiesa di San Comizio, presso le rive della Pescara, dove erano conservate le reliquie di San Massimo d'Aveia, patrono di L'Aquila e Penne, che erano state traslate in loco dopo la decadenza della Cattedrale di Forcona, e poi passarono a Penne, trasferite nel Duomo della Beata Vergine degli Angeli.\nLa presenza certa di un castello si ha nell'XI secolo con la presenza normanna in Abruzzo, nel territorio di Castellone sono compresi quelli del Vico Pennese, di Gemmeto e le due ville di Cevanarum. Nel cartulario riportato nella Cronaca di Casauria, si riportano i territori, dal placito Pennese del 981, di Bectorrita ossia Torre de' Passeri nel placito del 981, poi i casali di Ragiano, Pantano e Colle, uniti ai castelli di Olivola, Colle e Rocca de Soti, mentre Casalecclo e San Martino fanno parte direttamente di Castellone. Alti 7 sdocumenti mostrano Teczanico dentro Castellone, con 20 moggi di terra di pertinenza della chiesa di San Felice.\nIl casale di Cervarano era compreso tra due insediamenti villici, risalenti all'epoca tardo imperiale del IV secolo, il casale di Gemmetum era a vocazione rurale e transumante, e si snoda ad ovest verso il castello triangolare di Castellone (oggi Palazzo De Petris), posto sul vertice pi\u00f9 alto dello sperone roccioso. Con il privilegio di Ottone I di Sassonia, Castellone si popol\u00f2 con l'ampliamento della rocca e la costruzione di chiese. Nel 982 Tresidio di origine franca, figlio di Remenolfo, cedette all'abate Adamo di Casauria la terza porzione dei suoi veni situati in Carufano, in Ppesclo in Teczanico e Cerbarano e Orazano, condivisa con Pescosansonesco.\nDai Normanni al Trecento.\nNel 1057 il conte Palommo don\u00f2 al monastero di Casauria il Vico di Prata, e si confermano i beni di Olivola e Rocca de Soti: l'abate Alberico viene riconosciuto signore di questi castelli in vista dell'occupazione normanna e della costituzione della Contea di Manoppello con Ugo di Malmozzetto. Tali domini di Castiglione sono visibili anche nel \"Catalogus baronum\" di Ruggero II di Sicilia. Nel 1111 si ha il frazionamento del territorio normanno, la testimonianza del centrismo dei castelli nei vari borghi si ha dal loro restauro, e dalla loro sempre pi\u00f9 vasta fortificazione secondo le tecniche belliche d'epoca. Il castello assunse un aspetto gotico, anche se il portale d'ingresso del Palazzo De Petris \u00e8 neogotico, ispirato a quello di un tempo.\nSotto l'abate Leonate di Casauria, che riqualific\u00f2 architettonicamente e politicamente il monastero, si riallacci\u00f2 il rapporto dell'abbazia con i castelli di suo possesso. Durante il governo di Federico II di Svevia, l'abbazia di Casauria mantenne i privilegi, a patto che venisse riconosciuta l'autorit\u00e0 imperiale, nel 1240 il governo della valle della Pescara \u00e8 affidato a Federico d'Antiochia, figliastro di Federico II, le terre di Picciano e Loreto Aprutino, Castiglione era sotto il governo dei discendenti di Gualtiero Gentile, non inserito nella Contea di Loreto, il castello era ben affermato dal punto di vista strategico. Nel 1222 venne distrutta Celano per ribellione del conte Tommaso dei Marsi a Federico II, insieme a Citt\u00e0 Sant'Angelo nel 1239 per ribellione del conte Berardo II, ne risent\u00ec l'abbazia di Casauria perch\u00e9 l\u00ec possedeva delle propriet\u00e0.\nNel 1273 Carlo I d'Angi\u00f2 suddivise il Giustizierato d'Abruzzo in due tronconi divisi dalla Pescara, quello Citra e Ultra, Castiglione pass\u00f2 nell'Abruzzo Citra a differenza degli altri feudi dello storico Vico Pennese, insieme a Bussi, Colli filiorum Rainaldi, Ortona cum Carreto (Ortona dei Marsi) e Pesculum Sansoniscum (Pescosansonesco), Corbareum (Corvara), Furca de Pennis (Forca di Penne). Si and\u00f2 ingrandendo la Contea di Manoppello quando pass\u00f2 dai conti di Palearia agli Orsini Del Balzo. Questi nel 1269 avevano San Valentino, Miglianico, Ripa Teatina, Abbateggio e feudi presso Caramanico. San Valentino nel 1284 risulta feudo di Giovanni di Gianvilla, signore di Rivello, e della moglie Isabella Filangieri, cos\u00ec pure Abbateggio che nello stesso anno passa a Pietro de Rignone; nel 1273 Berardo di Torre \u00e8 possessore dei feudi di Salle e Andravano presso Cugnoli.\nNel 1293 c'\u00e8 una concessione in favore dei fratelli Guglielmo e Giovanni di Ponziaco di Castiglione de Penna situato presso l'isola di San Clemente, ossia Castiglione della Pescara, vessata da Matteo de Plessiaco, conte di Manoppello e Tocco. Alla morte di Giovanni, una parte del feudo rest\u00f2 a Guglielmo, al quale succedette Giovanni di Gianvilla con Isabella Filangieri sua consorte. Nel 1324 i registri di San Clemente riportano le chiese di Castiglione, Corvara e Pescosansoneso: in tutto sono 127.\nEpoca angioino-aragonese.\nUn'epigrafe presso il portale dell'ex chiesa di San Francesco mostra la datazione 1345, opera realizzata per volere di Restaino Cantelmo signore di Castiglione, discendente di Jacopo Conte di Popoli, che l'ebbe nel 1269 insieme a Torre de' Passeri. Retsaino spos\u00f2 Margherita de Corban, vedova di Atenolfo d'Aquino, signore di Alvito nel Lazio, e di Pettorano sul Gizio; gli succedettero Restaino II e III. La politica dei Cantelmo a Castiglione fu propizia per la cittadina, non potendo succedere a l fratello Giacomo nel 1377 per la signoria di Popoli. Nel 1343 ci furono tumulti tra i paesani di Castiglione e quelli di Tocco per la fiera di San Clemente, cui Restaino dovette metter rimedio. Negli anni Settanta del XIII secolo il governo di Castiglioen era sotto i De Plessiac, scacciati poi dai Cantelmo, nel 1381 grazie a loro il feudo di Tocco pass\u00f2 a Guglielmo, conte di Martina, marito di Caterina di Giacomo Cantelmo, nel 1377 i Cantelmo acquistarono il castello di Bussi, realizzando una compattazione territoriale nella Val Pescara, partendo da Popoli e arrivando sino al versante sud-occidentale della Majella.\nDurante la guerra angioino-durazzesca, Castiglione si mantenne invisa a Carlo III di Durazzo, mentre veniva fondato il convento dei Francescani, e rifatta la chiesa madre dell'Assunta; sino al 1439 Castiglione rimase sotto il governo dei Cantelmo, anche durante il 1421, quando venne assediata per la strategicit\u00e0 del luogo da Braccio da Montone, dopo che ricacci\u00f2 da Campo di Giove il capitano Giacomo Caldora. Dopo la parentesi braccesca, Castiglione pass\u00f2 sotto la famiglia Caldora, nel 1439 citato sotto i beni di Antonio Caldora figlio di Giacomo, che tuttavia lo perse nella met\u00e0 del secolo per essersi ribellato a Ferrante I d'Aragona. Nicolantonio Cantelmo riprese Castiglione, si spos\u00f2 con Antonella di Celano nel 1443, e ottenne il titolo da Alfonso I d'Aragona, dalla successione di Nicola nel 1454, i feudi della Contea di Popoli furono del figlio Giovanni dal 1449, insieme a Prezza, Bussi, Raiano.I contrasti tra questi e il fratello Pier Giampaolo Cantalmo furono causa di un instabile assetto feudale all'interno della contea, a Pier Paolo furono ceduti nel 1471 i terreni di Castiglione e Corvara in cambio di Prezza e Raiano. Dal 1468 secondo i documenti, sino al 1863, l'Universit\u00e0 di Castiglione, fu chiamata Castiglione della Pescara.\nDal Cinquecento all'Ottocento.\nDurante il Vice regno spagnolo, Castiglione continu\u00f2 sino al XVII secolo a far parte del dominio dei Cantelmo, prima sotto Giamberardino Cantelmo, e poi sotto Giulio Cesare Cantelmo, tuttavia a causa delle tassazioni la contea inizi\u00f2 a perdere feudi: nel 1579 Bussi fu ceduta ai Pietropaoli, nel 1578 Civitella fu ceduta ad Ettore Ciorla; a fine del secolo (1589) Castiglione fu venduta ai Baroni D'Afflitto, Conti di Loreto Aprutino. Una decina d'anni dopo, nel 1601 Castiglione era sotto il governo dei De Petris, sotto la giurisdizione territoriale della Contea di Loreto, che aveva le terre di Tocco, Ortona dei Marsi, Carrito, Collecorvino, Musellaro, Rosciano, Catignano, Civitella Casanova, Carpineto e Brittoli. A Giuseppe Mattucci di Tocco, nel 1619 successe il figlio Berardino.\nDurante il 1683-86 la vallata fu funestata dal brigantaggio, i banditi furono repressi dalle truppe spagnole. Il terremoto di Sulmona del 1706 cre\u00f2 gravi danni al centro di Castiglione, sicch\u00e9 il castello triangolare fu riadattato a dimora gentilizia, nella successiva ricostruzione. Lo stesso si dica per la chiesa di Santa Maria di Castiglione, o dell'Assunta, ricostruita quasi daccapo.\nDell'urbanistica castiglionese nel Settecento, si ha la descrizione di Filippo Fasulo, che si snoda come un serpentone sulla dorsale collinare, con in cima il castello De Petris, appena fuori si trova la cappella della Madonna delle Grazie. Al punto intermedio della strada principale si trova la chiesa dell'Assunta con sei altari pi\u00f9 il capolatare, ospitante tre confraternite sotto il titolo del Santissimo Sacramento, inoltre la chiesa di San Francesco, e fuori dalle mura la cappella di San Rocco. Nel 1799 durante l'occupazione francese, anche a Castiglione si ebbero tumulti, con l'uccisione di baroni e nobiluomini, il Palazzo De Petris fu assaltato e saccheggiato. Dopo gli eventi insurrezionali del Risorgimento, Castiglione rimase sotto il governo dei Borbone, anche nel 1848, venne introdotta la Guardia Nazionale capeggiata da Felice De Petris-Fraggianni, che comunicava con la polizia di Penne.\nTuttavia il 2 giugno del 1861 i membri del Decurionato riconobbero con un plebiscito l'unione di Castiglione al Regno d'Italia; nel 1863, mentre si celebravano i processi contro i briganti che saccheggiavano la valle, si decise di cambiare il nome del Comune, privilegiando il territorio storico dell'abbazia di Casauria.\nMonumenti e luoghi d'interesse.\nAbbazia di San Clemente a Casauria.\nSul territorio del comune sorge l'Abbazia di San Clemente a Casauria, uno dei pi\u00f9 insigni edifici monastici abruzzesi; esattamente nella zona del cimitero all'uscita dal casello autostradale di \"Casauria\", vicino Torre de' Passeri. Il monastero fu costruito sopra un feudo appartenne a Montecassino nell'872, per volere di Ludovico II. Fu rinnovata nelle forme romaniche dell'abate Leonate nel XII secolo, mentre gi\u00e0 dal 1181 fu redatto il \"Chronicon Casauriense\" riguardo alla storia e alle entrate del monastero stesso. San Clemente per secoli fu il centro politico e religioso della Majella e della Val Pescara, dominando anche sui borghi locali di fondazione normanna.&lt;br&gt;La chiesa conserva la facciata romanico-gotica, il cui accesso \u00e8 preceduto da un portico a tre arcate semi-ogivali. Le colonne degli intermezzi sono finemente lavorate con motivi vegetali. Il portale centrale ha una lunetta in cui sono rappresentate le vicende della costruzione del monastero, con al centro Papa Clemente tra Leonate che offre il modello della chiesa, e Ludovico II. Le imposte bronzee mostrano i castelli esistenti che facevano parte del sistema feudale dell'abbazia. L'interno \u00e8 a tre navate con arcate semi-ogivali per il rifacimento in epoca gotica. Il presbiterio \u00e8 rialzato per l'accesso alla cripta. Nella navata centrale si conserva lo splendido ambone rinascimentale della bottega abruzzese di Nicodemo, Roberto e Ruggero (XII secolo), caratterizzato da una cassa finemente lavorata con fiori a petali e lettorini raffiguranti i simboli animali degli Evangelisti. Al fianco dell'ambone c'\u00e8 il cero pasquale in stile gotico.&lt;br&gt;II soffitto dell'abbazia \u00e8 a capriate lignee, mentre la pianta \u00e8 quella classica a basilica.\nChiesa parrocchiale di Santa Maria Assunta.\nPosta nella zona centrale del paese, in via Regina Margherita, la chiesa \u00e8 addossata nella parete retrostante a un grande edificio; la chiesa risalirebbe al XII secolo nota come \"Santa Maria di Castiglione\", quando l'abate Oldrio di San Clemente la fece riconsacrare sopra la cappella di San Martino. Dopo il terremoto della Majella del 1706 fu ricostruita daccapo, l'interno \u00e8 ad aula unica a croce latina, presenta tre cappelle laterali per lato, lungo il corpo longitudinale, un breve transetto costituito da un vano cupolato affiancato da due strette cappelle, e un'abside quadrata. La cupola affrescata su pennacchi \u00e8 racchiusa da un tiburio ottagonale e nelle cappelle si trovano altari tardo barocchi, in stucco modellato e dipinto. La chiesa ha una facciata a salienti, nella cui parte centrale si trovano in asse il portale architravato sovrastato dallo stemma civico, l'oculo circolare con la cornice in pietra e un piccolo oculo ovale. Sulla destra si trova la lapide marmorea dei Caduti nella Grande Guerra. Il campanile \u00e8 a vela, laterale.\nLa chiesa conserva sul fianco un pregevole portale gotico in pietra concia, con la lunetta decorata da un bassorilievo in terracotta blu, raffigurante la Madonna tra Santi. Poco prima, lungo viale Regina Margherita, si trova la chiesetta di San Francesco d'Assisi con annesso ex monastero. La chiesetta ha una facciata triangolare, decorata da un oculo, e dal portale tardo otico del XV secolo con la cornice a punta di diamante.\nChiesa della Madonna delle Grazie.\nIn Via Roma, poco fuori dal paese, risale al XVI secolo, anche se \u00e8 stata rifatta quasi daccapo nel XIX secolo: mostra impianto rettangolare con navata unica contratta, fino ad assumere una forma ellittica, con la copertura a calotta ribassata, profilato da una cornice a dentelli. La facciata \u00e8 a terminazione orizzontale, divisa in due registri da cornicione marcapiano, in basso c'\u00e8 l'unico portale di ingresso, architravato in pietra, mentre la parte maggiore della facciata \u00e8 dominata dal rosone a petali centrale.\nPalazzo baronale De Petris-Fraggiani.\nNel centro del paese si trova il palazzo de Petris-Fraggiani, dichiarato edificio di interesse storico monumentale nel 1930. Il palazzo \u00e8 la struttura gentilizia sovrapposta al castello medievale, di cui rimane la torre normanna a triangolo. Del castello rimane anche un arco ogivale di ricostruzione neogotica, che immette al giardino interno, e alcune sale del lato est del pianterreno con le volte a botte. Il palazzo subisce una trasformazione nella met\u00e0 del XVI secolo, forse per volere di Gentile Orsini. La famiglia realizz\u00f2 un palazzo completamente nuovo, con giochi prospettici di luci e ombre, vuoti e pieni che saranno ereditati dalla famiglia Della Marra nel XVII secolo per i restauri, viene amplificato il gioco coloristico dell'androne buio in contrapposizione con il luminoso atrio della loggia.La facciata \u00e8 decorata alla maniera barocca, si presenta divisa in due parti da un fregio marcapiano decorato con fiori, frutti e putti; la parte bassa \u00e8 decorata con bugnato aggettante, al centro campeggia l'arco di ingresso fiancheggiato da semicolonne con capitelli compositi.\nSociet\u00e0.\nTradizioni e folclore.\nSant'Emidio \u00e8 divenuto intorno al 1706 compatrono di Castiglione, quando la citt\u00e0 decise di premunirsi spiritualmente contro i terremoti, come quello di Sulmona che caus\u00f2 gravi danni.\nQuando a Biagio di Sebaste patrono storico di Castiglione, in Abruzzo nel XIII secolo inizi\u00f2 a manifestarsi questo culto. Il radicamento del culto biagino nell'area di Penne \u00e8 testimoniato nel 1183-66 con la cappella presso Porta San Francesco, dipendente dall'abbazia di San Bartolomeo di Carpineto, nell'area frentana si ricorda la chiesa di San Biagio del 1069 presso Lanciano. Presso l'isola di Casauria, con il monastero di San Clemente, il culto di San Biagio si ha a partire dall'869, quando fu acquistato il casale di un tal Pietro di fu Carlo Romano per 88 libbre, che aveva una cappella dedicata a San Biagio. Nella decima del 1324 si hanno solo due chiese dedicate a San Biagio nel territorio diocesano di Penne, inclusa l'area casauriense. A Penne nel XVI secolo per volere dei Domenicani, si ha il recupero del culto del vescovo di Sebaste, e ci\u00f2 \u00e8 noto dalla relazione del padre Serafino Razzi del 1576 riguardo alla ricognizione della reliquia del cranio di San Biagio, reliquia giunta da Ragusa a Penne, presso il monastero di San Domenico, che suscit\u00f2 l'ira dei Francescani.\nIl culto a Castiglione si rinnov\u00f2 sicuramente nel XVI secolo, con la costituzione di compagnie e confraternite di fedeli, sui precetti dei canoni tridentini, una statua si trova nella chiesa parrocchiale dell'Assunta.\nAmministrazione.\nGemellaggi.\nCastiglione a Casauria \u00e8 gemellato con:"}
{"id": "27615", "revid": "125243828", "url": "https://it.wikipedia.org/wiki?curid=27615", "title": "Catignano", "text": "Catignano (\"Catign\u00e8n\u00eb\" in dialetto locale) \u00e8 un comune Italiano di abitanti della provincia di Pescara in Abruzzo.\nStoria.\nIl pi\u00f9 antico insediamento stabile di gruppi di umani nel territorio di Catignano risale al periodo Neolitico. A partire dagli anni \u201960-\u201970 del Novecento una serie di ricognizioni e scavi archeologici, effettuati in localit\u00e0 Ponte Rosso al km 39 della SS. 602, portarono alla luce una ricca serie di reperti databili al VI \u2013 V millennio a.C.\nIn questo luogo, nei pressi di un rigoglioso corso d\u2019acqua, gruppi di umani organizzarono un villaggio del quale restano interessantissime tracce, oggi visibili presso l\u2019area archeologica. Sulla superficie del sito sono state rilevate cavit\u00e0 di varie forme che testimoniano le attivit\u00e0 e l\u2019organizzazione di vita di questi gruppi preistorici: capanne, fosse di combustione, pozzetti (silos) e sepolture.\nNell\u2019area archeologica, inoltre, sono stati rinvenuti numerosi reperti che testimoniano delle abitudini quotidiane, delle prime forme culturali e di artigianato artistico elaborate da questi preistorici insediamenti umani. Si tratta soprattutto di vasi in ceramica figulina con elementi decorativi impressi o dipinti, oggetti d\u2019uso domestico e qualche idoletto fittile in forme antropomorfe. Nel periodo protostorico e fino ai primi secoli d.C., tali comunit\u00e0 si spostarono occupando altre zone limitrofe all\u2019attuale centro abitato. Probabilmente Catignano sorse sulle rovine dell\u2019antica Cutina.\nSecondo quanto riferito da Tito Livio nei suoi libri dedicati alla storia di Roma, Cutina risulterebbe essere stato uno dei centri pi\u00f9 forti e tenaci del popolo dei Vestini. Insieme con Cingilia fu tra i centri che pi\u00f9 a lungo resistettero all\u2019occupazione dell\u2019esercito romano, per questo intorno al IV secolo a.C. venne completamente distrutto e se ne persero cos\u00ec definitivamente le tracce. Il toponimo del paese durante il Medioevo si trasform\u00f2 in Catenianum e Catigitanum, due termini che fanno riferimento alla parola \u201ccatena\u201d. Tale riferimento potrebbe avere diverse spiegazioni tra cui quella pi\u00f9 suggestiva ed evocativa di un luogo destinato alla deportazione e alla prigionia; oppure quella per cui la parola deriverebbe da catonius + anus con riferimento a un prediale, ovvero a una tassa sui terreni le cui dimensioni furono per secoli calcolate con l\u2019utilizzo della catena, intesa quale antica misura di lunghezza e superficie, specialmente agraria.\nDurante il Medioevo e soprattutto in epoca moderna, il paese rivest\u00ec sempre una certa rilevanza politica e sociale.\nDel \"castrum\" medioevale non resta che qualche traccia nelle mura a scarpa e nella tipica distribuzione abitativa a cerchio del borgo fortificato, oggi identificato come via del Castello.\nSecondo quanto riferito dal \"Chronicon\" del monastero di San Bartolomeo di Carpineto, nel 964 Rodelando di Penne don\u00f2 al monastero un terreno presso \"Catuniano\", dove sorgeva una piccola chiesa dedicata a \"S. Agnea\"; \u00e8 possibile che si trattasse di un\u2019antica \"ecclesia\", forse dedicata a S. Agnese o a S. Anna, che potrebbe avere subito alterazioni linguistiche nelle trasmissioni scritte e orali.\nProbabilmente il documento si riferisce all\u2019attuale chiesa di S. Irene, gi\u00e0 della Nativit\u00e0 della Vergine, situata in Contrada Cappuccini.\nL\u2019edificio cos\u00ec come noi oggi lo vediamo venne realizzato dai Benedettini tra l\u2019XI e il XII secolo, ed \u00e8 uno splendido esempio di arte romanica abruzzese.\nNel 1090 il toponimo appare cambiato in \"Cateniano\" come \u00e8 attestato in un contratto tra il vescovo di Penne Pampone e l'abate del monastero di San Bartolomeo di Carpineto, in cui il castello di Catignano \u00e8 ceduto dal Vescovato all'Abbazia. Con l\u2019arrivo degli Svevi in Abruzzo nel Duecento, per l\u2019antico borgo si registr\u00f2 un momento di crisi.\nDopo una rivolta ghibellina Mario Bruxerio, signore del castello di Catignano, venne imprigionato e il re Carlo d\u2019Angi\u00f2 ne ordin\u00f2 la confisca dei beni; da questo momento il castello e le sue propriet\u00e0 vennero frammentati e divisi tra diversi signori di Loreto. Nel XV secolo Alfonso d\u2019Aragona concesse Catignano e tutti i suoi possedimenti al conte Battista Camponesco di L\u2019Aquila. Nel 1469 il borgo venne acquistato, insieme con altri vicini, da Michele D\u2019Afflitto, figlio di Luigi regio consigliere di Ferdinando I d\u2019Aragona.\nDurante l\u2019invasione francese tra la fine del XVIII e l\u2019inizio del XIX secolo, Catignano fu meta e rifugio per i briganti, molti dei quali uccisi dai francesi durante l\u2019invasione nella citt\u00e0 di Pianella nel 1806. Di questo periodo purtroppo si hanno poche notizie perch\u00e9 durante la prima met\u00e0 dell'Ottocento buona parte dell\u2019archivio comunale venne distrutto da un violento incendio.\nPrima della Legge n. 30 del 2 agosto 1806 con la quale il governo francese avvi\u00f2 il definitivo processo di abolizione della feudalit\u00e0, il Comune di Catignano risultava essere una terra baronale sottoposta al controllo del Duca di Alanno Michele Bassi. Nel 1807 quest'ultimo, un nobile filo francese al servizio del governo napoleonico, venne eletto Intendente in Capua. In quegli anni Catignano, per la sua congeniale posizione geografica divenne Capoluogo del Circondario dell\u2019allora provincia di Teramo. Ivi quindi ebbe sede, dal 1811 al 1817 il Giuducato di Pace, che sostitu\u00ec i Governatori e i Baiuli nella giurisdizione locale. Biografia di riferimento: Centri storici della Val Pescara dall\u2019Evo Medio ai nostri giorni, a cura di G. Chiarizia, Pescara 1990. - AA.VV., Terra Vestina. L\u2019area vestina della Provincia di Pescara, Pescara 1992 - R. Mancini, Viaggiare negli Abruzzi, L\u2019Aquila 2006 - Dalla Valle dell\u2019Orta alla Valle del basso Pescara, in Documenti del\u2019Abruzzo Teramano, a cura di L. Franchi Dell\u2019Orto, vol. VI, Teramo 2006\nMonumenti e luoghi d'interesse.\nConvento di Santa Irene e della Nativit\u00e0.\nIl convento fu possedimento dei Cappuccini nel Medioevo e oggi si \u00e8 conservato nelle forme originali. La chiesa, costruita nel corso dell'XI secolo dai Benedettini e di cui si ha menzione nel 1090 come pieve intitolata a Santa Maria di \"Cateniano\", ha facciata a capanna con rosone e portale con lunetta. Il campanile \u00e8 a vela e \u00e8 separato dalla chiesa, sorgente su un piedistallo. Il retro ha tre absidi. Sul fianco destro della chiesa sorge un palazzetto come rifugio dei frati e dei pellegrini.\nChiesa parrocchiale di San Giovanni Battista.\nRimaneggiata nel XVIII secolo, ha una facciata del 1795 bipartita in due settori. Quello centrale ha il finestrone e un piccolo orologio. Il portale \u00e8 decorato da un architrave con due angeli.\nL'interno a navata unica ha stucchi di colore giallo canarino. La volta \u00e8 suddivisa da affreschi riguardanti la vita del santo.\nTorre campanaria di Santa Maria delle Grazie.\nPosta lungo via Madonna delle grazie, \u00e8 l'unico elemento rimasto della storica chiesa del XVIII secolo, demolita negli anni 70 a causa della scarsa manutenzione e di una frana. La torre \u00e8 a pianta quadrata, divisa da cornicioni in cinque settori, gli ultimi dei quali hanno gli archi della cella campanaria (uno per lato nel terzultimo), due a bifora nei lati del punultimo settore, e infine un settore pi\u00f9 piccolo a torretta con cupoletta.\nSport.\nCalcio.\nAttualmente il paese gioca nel campionato di calcio regionale insieme al vicino Vicoli, prendendo il nome di Catignano Vicoli, militante in Terza Categoria."}
{"id": "27616", "revid": "1748167", "url": "https://it.wikipedia.org/wiki?curid=27616", "title": "Cepagatti", "text": "Cepagatti (\"Cipah\u00e0tt\u00eb\" in dialetto locale) \u00e8 un comune italiano di abitanti della provincia di Pescara in Abruzzo.\nGeografia fisica.\nIl territorio \u00e8 del tipo collinare. Il paese si trova a circa 20\u00a0km da Pescara e 7\u00a0km da Chieti, nella Val Pescara. La sede comunale \u00e8 a 145 metri s.l.m. ma le altezze variano dai 100 ai 175 metri s.l.m. Cepagatti \u00e8 attraversata dal fiume Pescara e dal torrente Nora. Confina a nord ovest con Pianella, a sud con Rosciano, a est con Chieti e a nord-est con Spoltore.\nStoria.\nIl nome \"Cepagatti\" ha un'origine incerta, e fra le varie ipotesi al riguardo viene teorizzato che il nome derivi dalle espressioni latina \"pagus captus\" (villaggio conquistato) o \"cis pagus teatis\" (villaggio al di qua di Teate \"Chieti\").\nLe prime notizie storiche documentabili di Cepagatti risalgono al 10 maggio 1436, quando Isabella di Lorena, moglie di Renato d'Angi\u00f2, assegn\u00f2 il feudo di Cepagatti alla famiglia Profeta di Chieti.\nDall'Ottocento al Novecento.\nIn epoca risorgimentale, la persecuzione borbonica contro i patrioti si fece sentire anche a Cepagatti, come per esempio l'esilio in paese del patriota Raffaele D'Ortenzio, costretto a sopravvivere come docente elementare. Nel 1860 con i moti liberali le cose cambiarono, e i cittadini salutarono festanti il re Vittorio Emanuele che si fermava di paese in paese, provenendo da Pescara, per dirigersi a Chieti e poi Sulmona, durante il viaggio per incontrare Garibaldi a Teano. Successivamente nel 1863 venne inaugurata la ferrovia Roma-Sulmona-Pescara, con stazione anche a Cepagatti.\nGrazie ad un primo sviluppo dell'economia del paese, Cepagatti assunse un ruolo importante nella posizione territoriale tra Citt\u00e0 Sant'Angelo e Spoltore; venne aperta una piccola fabbrica di tabacchi del Cavaliere Sabucchi, e fortunosamente la cittadina non sub\u00ec rappresaglie durante la seconda guerra mondiale, motivo di ancor maggior prosperit\u00e0 ai tempi del boom economico, nonostante il fenomeno migratorio verso le pi\u00f9 attrattive citt\u00e0 di Chieti e Pescara, a poca distanza dal paese. Oggi l'economia \u00e8 prevalentemente agricola e turistica, ma un ruolo importante \u00e8 anche svolto dal settore industriale del complesso manifatturiero della Val Pescara.Grazie a questa vivacit\u00e0 economica ed alla prossimit\u00e0 all'area metropolitana pescarese, Cepagatti e i comuni limitrofi hanno conosciuto una nuova ripresa demografica, accompagnata dalla costruzione di nuovi quartieri residenziali verso la valle.\nMonumenti e luoghi d'interesse.\nNel centro della cittadina si erge un torrione che costituisce l'ultimo resto di un castello di et\u00e0 longobarda. Il municipio accoglie anche la \"Pinacoteca civica\" dove sono raccolte opere di artisti contemporanei.\nIl centro storico cepagattese \u00e8 molto piccolo e raccolto attorno al castello dei Marcantonio e dei Valignani, e l'aspetto ovoidale ne rivela la fondazione Franco-Longobarda, completamente dipendente dal castello stesso. Esso \u00e8 delimitato da via Roma, via Marconi e via Duca degli Abruzzi, mentre le strade principali all'interno sono via de Felice e largo Portonello con la chiesa di Santa Lucia. Dal 1985 al 1986 l'artista Mira Cancelli Falasca assieme a degli allievi ha voluto rilanciare il borgo affrescando alcune case, con scene di storia del paese e di vita tradizionale locale. Il paese \u00e8 accessibile dal torrione del castello.\nCultura.\nDal 1985 al 1996 l'artista locale Mira Cancelli, su autorizzazione e finanziamento del comune, ha arricchito con i suoi allievi i vicoli del centro storico di Cepagatti, realizzando una caratteristica serie di disegni colorati, aventi come tema le storie e i personaggi della citt\u00e0. \nIncastonati tra le mura delle case abitate dai cittadini di Cepagatti, i disegni offrono uno scenario unico, che racconta della Cepagatti longobarda, medievale, della nobile Antonia Profeta che spos\u00f2 il Marchese Filippo Valignani di Chieti, e la vita nel paese antico e quasi contemporanea, con le attivit\u00e0 tipiche delle cittadine abruzzesi.\nAlcuni disegni, dopo 20 anni di permanenza, sono stati restaurati dall'artista stessa, con i suoi allievi, dal 2006 ad oggi, e necessitano tuttora di mantenimento in alcuni punti, specie in quelli che narrano i personaggi cepagattesi che hanno preso parte al movimento risorgimentale.\nIl 16 agosto si tiene il palio di San Rocco.\nEconomia.\nL'economia di Cepagatti si basa essenzialmente sull'agricoltura, da sempre fonte di guadagno. Molte sono le piantagioni di ulivo che permettono, assieme ai comuni limitrofi, di fornire un olio di oliva di ottima qualit\u00e0. Distese di grano e vigneti caratterizzano il restante territorio. Dovuto probabilmente all'incremento demografico, Cepagatti si sta espandendo anche a livello industriale."}
{"id": "27617", "revid": "1748167", "url": "https://it.wikipedia.org/wiki?curid=27617", "title": "Citt\u00e0 Sant'Angelo", "text": "Citt\u00e0 Sant'Angelo \u00e8 un comune italiano di abitanti della provincia di Pescara in Abruzzo. Fa parte dell'area metropolitana di Pescara, e grazie alla vicinanza con il capoluogo presenta uno dei maggiori tassi di crescita demografica sia a livello provinciale che regionale.\nGeografia fisica.\nTerritorio.\nCitt\u00e0 Sant'Angelo \u00e8 ubicata su una collina posta a a diciotto chilometri da Pescara. Il territorio \u00e8 il terzo per estensione della Provincia di Pescara, preceduto da Penne e Caramanico Terme, e trentottesimo a livello regionale. Esso ha una connotazione morfologica prettamente collinare che culmina in un lembo di terra, bagnato dalle acque del Mare Adriatico, il quale divide i comuni di Silvi e di Montesilvano distanziandoli per una misura inferiore al chilometro. Citt\u00e0 Sant'Angelo \u00e8 bagnata dal fiume Fino e dal fiume Tavo. Tra la zona di Marina di Citt\u00e0 Sant'Angelo e Silvi Marina sfocia il fiume Piomba, mentre tra Citt\u00e0 Sant'Angelo e Montesilvano sfocia il fiume Saline.\nClima.\nIl clima del territorio di Citt\u00e0 Sant'Angelo \u00e8 tipicamente sublitoraneo marittimo, definibile dunque come clima mediterraneo, con marcate differenze ravvisabili tra la zona costiera e quella collinare. Generalmente, le estati sono calde e secche (media massime luglio , media minime luglio nella zona collinare) ma ventilate e gradevoli per via dell'esposizione al Mare Adriatico, mentre sulla stretta fascia litoranea le massime superano spesso i , e per via del notevole tasso di umidit\u00e0 ivi presente vengono percepiti valori ancor pi\u00f9 elevati. Gli inverni (media massime gennaio media minime gennaio - zona collinare) si mantengono sostanzialmente miti se la circolazione in quota \u00e8 prevalentemente occidentale, per via dei caldi e secchi venti di caduta appenninici; con queste configurazioni non \u00e8 inusuale che la temperatura superi spesso i anche in gennaio. Comuni sono le inversioni termiche diurne tra la costa e la collina durante soprattutto il semestre freddo, con differenze di temperatura anche di 5-.\nQuando la circolazione dei venti si dispone invece dai quadranti nord-orientali, la forte esposizione riesce a regalare picchi di freddo notevoli ed inusuali per la latitudine a tutto il territorio, con significative precipitazioni nevose da stau che interessano principalmente l'area collinare (con tempi di ritorno di circa 3-4 anni). Le precipitazioni tendono a concentrarsi nel tardo autunno, e il loro livello medio \u00e8 leggermente inferiore alla media nazionale, aggirandosi attorno agli ; infatti, per via della copertura montuosa del Gran Sasso sul lato occidentale, talvolta le classiche perturbazioni atlantiche non riescono a sfondare ed il territorio rimane in ombra pluviometrica, con tesi venti di caduta.\nIl livello medio di umidit\u00e0 \u00e8 elevato sulla zona costiera per via della presenza dell'area umida protetta del fiume Saline: fenomeno caratteristico, soprattutto in autunno e inverno con venti da SE, \u00e8 quello della cosiddetta guazza, con la risalita dell'umidit\u00e0 dai bassi strati e la formazione di fitte nebbie che risalgono dalla costa fino a raggiungere e coprire a volte l'intera area collinare.\nStoria.\nLe origini di Citt\u00e0 Sant'Angelo sono incerte ed hanno costituito sempre motivo di discussione storica: probabilmente i primi a creare un insediamento sul colle furono i Vestini, ma il primo atto ufficiale reperito dove si parla del comune menziona di una concessione da parte dell'imperatore Ludovico II che accorda un privilegio al Monastero di Casauria sul luogo chiamato \"CIVITATE S. ANGELI\" dove si trovavano un castello ed un porto ed \u00e8 datato 13 ottobre 875. I numerosi ritrovamenti archeologici, decisamente pi\u00f9 antichi, tra la foce del Piomba e quella del Saline, e la presenza di piccoli aggregati urbani in corrispondenza della localit\u00e0 oggi denominata Marina di Citt\u00e0 Sant'Angelo fanno risalire le origini della citt\u00e0 al periodo romano, quando Angulum, di cui gli abitanti ne conservano ancora il nome di \"angolani\", viene nominata da Plinio il Vecchio nella sua descrizione delle terre vestine nel libro Naturalis Historia (libro II 12.106); non \u00e8 da escludere l'ipotesi di qualche storico che la \"Angulum\" citata fosse invece la vicina Spoltore. Comunque intorno al 400 sorsero le prime chiese nella zona tra Citt\u00e0 Sant'Angelo e Atri. L'abitato vestino-romano, che sarebbe stato ubicato nel vicinissimo Colle di Sale, fu probabilmente distrutto nell'alto Medioevo; i Longobardi avrebbero ricostruito il paese ex novo nell'odierna ubicazione, lasciando, come traccia della loro presenza, il culto dell'Angelo. Testimonianze di questo culto sono presenti sia nel toponimo, sia nello stemma comunale, che rappresenta, appunto, San Michele Arcangelo che uccide il dragone.\nNel XII secolo \u00e8 aggregata alla contea di Loreto, e nel secolo successivo (1239) fu distrutta da Boemondo Pissone o Pissonus, giustiziere di Federico II, in quanto Citt\u00e0 Sant'Angelo, citt\u00e0 guelfa, era troppo schierata in favore di Papa Gregorio IX, nella lotta contro il Sacro Romano Impero. Successivamente, lo stesso Imperatore svevo concesse ai superstiti la facolt\u00e0 di ricostruire l'abitato in tre casali. Lo sviluppo urbano segu\u00ec tre diversi momenti storici: la ricostruzione, iniziata dopo il 1240, del nucleo fortificato a semicerchio, delimitato attualmente da Strada Castello, Strada Minerva, Via del Ghetto e Via del Grottone. I nomi pi\u00f9 altisonanti furono quelli degli Zizza e dei Salomone che rivestirono sempre ruoli primari all'interno della comunit\u00e0 angolana dell'Ancien R\u00e9gime. Con la venuta degli ordini monastici nella prima met\u00e0 del XIV secolo si vide l'ampliamento delle chiese esistenti e la realizzazione di monasteri.\nIn questa era, Citt\u00e0 Sant'Angelo fu una delle tre citt\u00e0 principali della diocesi Penne-Atri, insieme alle due sedi vescovili. Questa rivalit\u00e0 spesso si traduceva in guerre, soprattutto per il controllo del porto, al confine tra le attuali Silvi Marina e Pineto, in provincia di Teramo. Nel XVI secolo fu marchesato della famiglia Castriota insieme con le terre di Spoltore, Moscufo e Montesilvano. Successivamente fu de Piccolomini conti di Celano, che poi la cedettero ai Pinelli. Nel XVII secolo si conclude la ricostruzione vera e propria con il completamento di case e palazzi gentilizi della borghesia agraria. Questo \u00e8 il motivo per l'attuale impianto \"a fuso\": esso si \u00e8 costituito, man mano, grazie a successive espansioni ed aggregazioni dei nuclei abitativi precedenti, fino a formare un forte coagulo urbanistico determinando la sistemazione del centro storico cos\u00ec come ancora oggi lo vediamo.\nDetto impianto \u00e8 attraversato da un lungo corso, intersecato da una serie di stradine e vicoli chiusi, denominati in dialetto locale 'li ruve', entro la cinta muraria e con le porte parzialmente conservate. Il 18 febbraio 1699 Lucrezia Camerlengo compra per conto del figlio Francesco Figliola il marchesato angolano dai Pinelli per 130000 ducati. Francesco Figliola trasform\u00f2 il marchesato in ducato. Tra il 1300 e il 1700, Citt\u00e0 Sant'Angelo, nonostante numerosi attacchi di Francesi e Spagnoli, conobbe un periodo di splendore. Nel Trattato di Aquisgrana del 1748 la citt\u00e0 pass\u00f2 definitivamente sotto il Regno di Napoli fino all'Unit\u00e0 d'Italia. Nel marzo del 1814 Citt\u00e0 Sant'Angelo \u2013 assieme ai comuni di Penne, Castiglione Messer Raimondo e Penna Sant'Andrea \u2013 fu protagonista delle prime sollevazioni della Carboneria del Risorgimento Italiano.\nLa rivolta fu repressa dalle truppe di Gioacchino Murat, guidate dal generale Florestano Pepe, grazie al tradimento di un congiurato ed alla mancata adesione di diversi comuni che dopo aver dato il loro parere positivo rimasero quieti. I capi angolani della rivolta, Filippo La Noce e Domenico Marulli vennero fucilati a Penne e le loro teste furono barbaramente esposte sulla Porta Sant'Angelo, porta principale del paese, mentre Michelangelo Castagna, un altro capo della rivolta riusc\u00ec a scappare trovando ricovero dalla sorella nella citt\u00e0 di Atri. Prima dell'annessione al Regno di Sardegna, il futuro Regno d'Italia, Citt\u00e0 Sant'Angelo fu capoluogo dal 1837 al 1848 del Distretto di Citt\u00e0 Sant'Angelo, un'unit\u00e0 amministrativa dell'Abruzzo Ulteriore Primo (la futura Provincia di Teramo), provincia del Regno delle Due Sicilie, in seguito tornato Distretto di Penne quando il capoluogo venne rispostato a Penne. Nel 1932, l'attuale zona di Marina di Citt\u00e0 Sant'Angelo si scorpor\u00f2 da Atri entrando a far parte di Citt\u00e0 Sant'Angelo.\nMemorie pi\u00f9 recenti raccontano la triste storia della seconda guerra mondiale quando nell'aprile del 1940 il Ministero dell'Interno inquadr\u00f2 e prese in affitto lo stabile dell'Ex Manifattura Tabacchi, nel centro storico della citt\u00e0, per adibirlo ad unico campo di concentramento della provincia di Pescara con circa 200 posti letto dove furono carcerati uomini per lo pi\u00f9 di nazionalit\u00e0 jugoslava. Dalle relazioni inviate alla Prefettura circa l'andamento del campo, risultava che, nonostante l'attivo lavoro di vigilanza degli agenti di P. S., gli internati riuscivano ad avere troppi rapporti con gli abitanti del comune, di indole troppo ospitali. Il campo rimase attivo fino all'aprile del 1944. Attualmente oltre ad essere un \"Luogo della Memoria\" ospita permanentemente il Museo Laboratorio d'Arte Contemporanea. Il 22 maggio 1944 l'Aeronautica Militare statunitense bombard\u00f2 il rione di Marina; persero la vita diciassette angolani, oltre ai militari tedeschi. La Germania per\u00f2 non rese noti il numero dei militari morti nel bombardamento alleato. Luned\u00ec 12 giugno 1944 Citt\u00e0 Sant'Angelo viene liberata dagli Alleati.\nSociet\u00e0.\nEvoluzione demografica.\nNel 1840 la popolazione ammontava a persone. Nel primo censimento del Regno d'Italia, nel 1861, la popolazione angolana era di 6341 abitanti. Dopo l'Unit\u00e0 d'Italia, Citt\u00e0 Sant'Angelo \u00e8 arrivata a contare 9453 abitanti nel 1921. La popolazione \u00e8 per\u00f2 scesa nel 1931. Negli anni del miracolo economico, Citt\u00e0 Sant'Angelo, cos\u00ec come molti altri centri rurali, ha perso residenti a vantaggio delle citt\u00e0 maggiori. Tuttavia, a partire dagli anni \u201890, specie dall 1993, le giovani coppie hanno scelto le zone a valle, portando alla nascita delle frazioni di San Martino e Fonte Umano. Oggi Citt\u00e0 Sant'Angelo vive un periodo di discreta crescita demografica, favorita anche dalle industrie e dai centri commerciali nella parte bassa.\nEtnie e minoranze straniere.\nAl 1\u00ba gennaio 2018 i cittadini di origine straniera residenti a Citt\u00e0 Sant'Angelo sono 858 e rappresentano il 5,5% della popolazione totale. Le minoranze maggiormente rappresentate sono quella proveniente dalla Romania (325 abitanti, ovvero il 2,16% della popolazione complessiva), quella proveniente dal Marocco (69 residenti, quindi lo 0,45%) e quella proveniente dall'Albania (67 residenti, vale a dire lo 0,44%).\nLingue e dialetti.\nEssendo Citt\u00e0 Sant\u2019Angelo situata al confine tra la provincia di Pescara e la provincia di Teramo, il dialetto angolano (\"ciusandagnil\u00e9s\u00eb\") \u00e8 una parlata di transizione tra la famiglia teramana e quella vestina, in cui si verificano i seguenti mutamenti vocalici:\nVigono poi gli infiniti in \"-are\" che volgono in \"-\u00ec\" se in posizione pretonica (\"allundan\u00ec\" per \"allontanare\", \"cucin\u00ec\" per \"cucinare\"): \u00e8 un fenomeno tipico di molti dialetti della provincia di Teramo, specie a Teramo citt\u00e0, nonch\u00e9 lungo le vallate del Tordino e del Vomano e lungo la costa da Silvi fino a Roseto degli Abruzzi.\nTradizioni e folclore.\nIl carnevale.\nIn occasione della festivit\u00e0 del carnevale si svolge l'ormai classica sfilata a tema delle varie contrade per le vie della citt\u00e0; la manifestazione \u00e8 un richiamo per tutte le persone della provincia.\nIl carnevale di Citt\u00e0 Sant'Angelo ha radici antiche e ruota attorno alla figura di \"'Ndirucce\" (al secolo Antero De Tollis), personaggio realmente esistito alla fine dell'Ottocento che svolgeva il lavoro di calzolaio, ed animava il carnevale paesano salendo in cattedra nella piazza principale e sfoggiando i suoi \"ttavitte\", sonetti in rima baciata e con ritmo e musica particolare coi quali 'Ndirucce riportava i fatti di cronaca scandalistica cittadina, malefatte, contestava le disposizioni amministrative comunali e prendeva in giro vari personaggi.\nDall'Etna al Gran Sasso.\nManifestazione culturale nata nel 2003 dal gemellaggio tra il comune di Citt\u00e0 Sant'Angelo e Nicolosi, comune nella citt\u00e0 metropolitana di Catania, in Sicilia. Si tiene ogni anno, solitamente a luglio, dove \u00e8 possibile mangiare prodotti tipici delle due citt\u00e0 e conoscere le tradizioni popolari della cultura abruzzese e quella siciliana.\nCultura.\nPirandello a Citt\u00e0 Sant'Angelo.\nLuigi Pirandello, Premio Nobel per la letteratura nel 1934, fu presidente della Commissione nella sessione d'esame 1905-1906 nell'Istituto Magistrale \"Bertrando Spaventa\". Della sua presenza a Citt\u00e0 Sant'Angelo resta una traccia indelebile nella novella \"Notte\", compresa nel I volume di \"Novelle per un anno\". A giudicare dal testo non sembra che lo scrittore sia rimasto particolarmente entusiasta del paese:\nLa citt\u00e0 da sempre ha posseduto un'istituzione come la scuola, in quanto l'istituto \"Bertrando Spaventa\" esiste dal 1\u00ba maggio 1878. Esso comprende il liceo linguistico, il liceo scientifico sportivo, e il liceo delle scienze umane (con l'opzione economico-sociale). L'atto ufficiale della nascita \u00e8 rappresentato da un manifesto di notifica ancora presente negli archivi della scuola dal quale si evince che in base all'articolo 13 della legge Coppino sull'istruzione obbligatoria quella di Citt\u00e0 Sant'Angelo \u00e8 la prima scuola governativa maschile sorta in Abruzzo per l'educazione magistrale, nonch\u00e9 la prima in tutto il Regno fra le scuole Magistrali Rurali in base al Decreto Ministeriale 1\u00ba maggio 1878 promulgato dal ministro Francesco De Sanctis. Detto Istituto occupa lo stesso stabile dal 1884.\nEconomia.\nSino agli anni '60-'60 l'economia angolana era basata sull'agricoltura. Successivamente, con la progressiva espansione del comune di Montesilvano e di Silvi Marina lungo il fiume Saline, e con la successiva realizzazione dell'Autostrada A14, con casello \"Pescara Nord-Citt\u00e0 Sant'Angelo\" in localit\u00e0 San Martino Bassa-Marina, il comune ha visto sempre di pi\u00f9 crescere il settore dell'industria, con la realizzazione di concessionarie, officine, mercati all'ingresso, poi in epoca recente una fabbrica di fuochi pirotecnici di fama regionale e qualche centro commerciale. Quanto a turismo, il centro storico essendo stato decorato con la bandiera dell'associazione italiana dei borghi pi\u00f9 belli d'Italia, attira visitatori per le bellezze storico-artistiche ed eno-gastronomiche, mentre il quartiere della Marina, sviluppatosi a mare, tra Montesilvano Marina nord e Silvi Marina sud, offre un diretto collegamento all'ingresso dell'autostrada, e l'estate servizi turistici per la stagiona balneare.\nArtigianato.\nTra le attivit\u00e0 economiche pi\u00f9 tradizionali, diffuse e rinomate vi sono quelle artigianali, come la produzione di sculture in ferro.\nTurismo.\nIl paese appartiene alle associazioni I borghi pi\u00f9 belli d'Italia, citt\u00e0 dell'olio, citt\u00e0 del vino e Cittaslow.\nGeografia antropica.\nCentro storico.\nIl centro storico costituisce il nucleo principale di Citt\u00e0 Sant'Angelo, sviluppato ad ellisse molto allungata, delimitato da una circonvallazione a sud che mediante viale D'Annunzio permette l'accesso al corso Vittorio Emanuele da est, all'altezza dell'istituto superiore \"B. Spaventa\", e alla circonvallazione nord Cavour, che parte dal prato del giardino comunale, presso la chiesa di Sant'Antonio. L'asse viario maggiore che divise orizzontalmente in due il centro \u00e8 il corso Vittorio Emanuele, parallelo alla seconda grande strada del corso Umberto I, che lambisce i due complessi monastici di San Bernardo e Santa Chiara. Lungo il corso, da oriente a occidente, si trovano la chiesa collegiata di San Michele, i palazzi signorili come il Coppa Zuccari, il palazzo baronale, il Municipio con accanto l'ex convento di San Francesco, il Palazzo Castagna e il sagrato della chiesa di Sant'Agostino, posta nel rione Casale, il primitivo nucleo longobardo dove si trovano i resti del castello. Dietro questo crinale, in posizione sud-ovest, si trova il sobborgo del ghetto ebraico.\nFrazioni.\nAlzano, Annunziata, Centro Storico, Crocifisso, Fagnano, Fonte Umano, Gaglierano, Maddalena, Madonna della Pace, Marina di Citt\u00e0 Sant'Angelo, Piano della Cona, Piano di Sacco, Ponticelli, Sant'Agnese, San Giacomo, San Martino, San Pietro, San Rocco, San Vittorito, Sorricchio, Sorripe, Vertonica, Villa Cipressi\nInfrastrutture e trasporti.\nStrade.\nL'uscita autostradale Pescara Nord - Citt\u00e0 Sant'Angelo \u00e8 posta sull'Autostrada A14 Adriatica/E55. In prossimit\u00e0 al casello autostradale si trova la Strada statale 16 Adriatica, strada statale che collega Padova a Otranto.\nAmministrazione.\nGemellaggi.\nCitt\u00e0 Sant'Angelo \u00e8 gemellata dal 2001 con Nicolosi, comune alle pendici dell'Etna nella citt\u00e0 metropolitana di Catania. Da questo gemellaggio ha preso vita la manifestazione \"Dall'Etna al Gran Sasso\", che si tiene una settimana all'anno nel periodo estivo e nel quale \u00e8 possibile osservare lo sfoggio di costumi e consuetudini delle due comunit\u00e0, contornate dall'esposizione dei prodotti tipici abruzzesi e siciliani.\nSport.\nLe principali squadre cittadine sono la societ\u00e0 di pallamano Pallamano Citt\u00e0 Sant'Angelo, fondata nel 1978, e le societ\u00e0 calcistiche Renato Curi Angolana, fondata nel 1949 e militante in Eccellenza, Angelese e Citt\u00e0 Sant'Angelo, che militano in Seconda Categoria. La squadra di calcio a 5 \u00e8 la societ\u00e0 Acqua e Sapone Calcio a 5, fondata nel 2000, che milita in Serie A e nel 2017-2018 si \u00e8 laureata Campione d'Italia.\nNel 2010 ha avuto luogo la dodicesima tappa del Giro d'Italia, Citt\u00e0 Sant'Angelo-Porto Recanati."}
{"id": "27618", "revid": "1748167", "url": "https://it.wikipedia.org/wiki?curid=27618", "title": "Civitaquana", "text": "Civitaquana (\"Cetacqu\u00e0ne\" in abruzzese) \u00e8 un comune italiano di abitanti della provincia di Pescara in Abruzzo e faceva parte della comunit\u00e0 montana \"Vestina\".\nStoria.\nIl borgo fu fondato nell'XI secolo da resti romani. Appartenne fino alla proclamazione dell'unit\u00e0 d'Italia alla diocesi di Penne.\nNel suo attuale territorio \u00e8 attestato alla fine dell'XI secolo il castello di Sculcola (rintracciabile probabilmente nell'attuale frazione di Colle Scurcola), che nel 1086 il conte teatino Trasmondo dona al vescovo teatino Rainolfo, bench\u00e9 il castello ricadesse nel contado e nella Diocesi Pennensi; nel 1095 il Conte dei Conti normanni, Roberto di Loritello (che governava l'Abruzzo costiero), concede il castello al vescovo Teatino in perpetuo; nel 1111 compare come Signore del castello tal Trasmondo figlio di Rainaldo, presente in questo anno alla convenzione tenutasi nell'Isola della Pescara presso l'abbazia di San Clemente a Casauria per la ridefinizione dell'assetto geo-politico dell'area successivamente alla conquista normanna.\nMonumenti e luoghi d'interesse.\nChiesa di Santa Maria delle Grazie.\nLa chiesa \u00e8 Monumento nazionale.\nFu costruita nel XII secolo e fu restaurata negli anni '30 dalle presenze barocche. Ha pianta a tre navate senza transetto con tre absidi. La facciata \u00e8 scandita da un ordine di lesene che ricordano il romanico lombardo. Il portale \u00e8 circondato da destra e sinistra da due colonne romaniche e la lunetta superiore non ha affreschi.\nL'interno conserva le volte a crociera e possiede su una lunetta un affresco del Cristo Pantocratore.\nPalazzo Leognani Castriota - Leognani Fieramosca.\nDi costruzione settecentesca, ha una facciata scandita in due settori con cornici e due ordini di finestre spezzati al centro del palazzo da un ordine autonomo che parte dal portale centrale."}
{"id": "27619", "revid": "15756", "url": "https://it.wikipedia.org/wiki?curid=27619", "title": "Civitella Casanova", "text": "Civitella Casanova \u00e8 un comune italiano di montagna interna di abitanti della provincia di Pescara in Abruzzo. Il paese \u00e8 inserito nel parco nazionale del Gran Sasso e Monti della Laga (nel \"distretto delle grandi abbazie\", di cui \u00e8 sede) e nella riserva regionale Voltigno e Valle d'Angri. \u00c8 considerata il luogo d'origine degli \"arrosticini\", con i primi documenti di licenza di vendita risalenti al 1819.\nGeografia fisica.\nIl territorio comunale, abbastanza esteso, ospita diversi paesaggi ambientali: quello collinare, dell'alta collina e montano, per un'altezza minima di 240\u00a0m e un'altezza massima di 1581\u00a0m e con un dislivello di 1341 m\nCollocato sul dorso di una collina a 400 m s.l.m. declinante verso la confluenza dei torrenti Schiavone e Festina, il paese conserva ancora la sua struttura antica; \u00e8, inoltre, il pi\u00f9 popoloso dell'area pedemontana del Gran Sasso nella provincia di Pescara.\nTerritorio.\n\"Il Gran Sasso d'Italia - Opera periodica di scienze naturali ed economiche\", in un articolo del 1839, dedica attenzione \u00ab...ad una terra singolare...una terra bianchissima che a guisa di argilla s'impregna d'acqua\u00bb e ad \u00ab...una sorgente solforosa sul declivio del monte\u00bb che domina un antico paese d'Abruzzo, Civitella Casanova, che deve il suo nome alla pi\u00f9 importante delle cinque abbazie cistercensi sorte nella nostra regione ed oggi ridotta in rovina.\nL'attuale borgo, in continua espansione, si \u00e8 sviluppato nella zona pedemontana della maestosa catena del Gran Sasso ai piedi del Monte Cimoni (m 1404) e del Monte Colle Madonna (m 1350) da un centro abitato, relativamente pi\u00f9 antico e modesto nelle dimensioni, chiamato Terravecchia. Edificato in pietra e cotto, questo piccolo borgo sorge su un'altura rocciosa e rappresenta la parte pi\u00f9 remota e suggestiva del centro storico che ai tempi dei romani era denominato \"Cutina\" o \"Cingilia\".\nSu di essa si ergevano il ponderoso \"Castrum\" di Rossi di Civitella, distrutto nel 1456 da un disastroso terremoto, e la Chiesa di San Marco della quale oggi rimane solamente una pietra, sulla quale vi \u00e8 stata edificata una nuova casa, ma lasciata volutamente a vista dai proprietari. Successivamente, molti edifici furono ingoiati da una frana che trascin\u00f2 con s\u00e9 gran parte di quella zona, riducendola all'attuale striscia di terra che vediamo oggi.\nConseguenzialmente a questi eventi sorse la necessit\u00e0 dello sviluppo di un nuovo paese: la sua successiva espansione, difatti, lo port\u00f2 a svilupparsi sulla collina, verso ovest, fino alle pendici della montagna. La sua forma allungata odierna \u00e8 attraversata da un lungo asse rettilineo, che alcuni ritengono sia uno dei corsi pi\u00f9 lunghi presenti nell'intera provincia, costeggiato da file di abitazioni pressoch\u00e9 ininterrotte. Terravecchia \u00e8 oggi molto affascinante, per via dei suoi muri in pietra e cotto, delle tortuose stradine e delle ripide scalette, e la sua architettura rimane ancora di notevole interesse. I due nuclei sono oggi riuniti, e sono presenti edifici di superiore qualit\u00e0 edilizia.\nL'altitudine conosciuta del comune risulta essere 400 m s.l.m., ovvero il punto in cui \u00e8 edificato l'edificio municipale: pochi sanno che, tuttavia, il punto pi\u00f9 alto del territorio comunale misura 1581\u00a0m, altezza del monte Cima della Cioccola osservabile dalla frazione di Baffo e Centelle, facente parte del comune di Civitella. Esso si sopraeleva dietro i sopra citati Monti Cimoni e Colle Madonna, che formano la \"Piana con i Merletti\", ovvero una barriera di roccia composta da guglie calcaree, che di fatto \u00e8 la porta della piana del Voltigno. Civitella, nelle maggiori altitudini, ospita una grande area di questo altopiano, nella quale sono compresi i tre monti del comune; infatti in questi luoghi si presenta il tipico paesaggio caratteristico montano, dove sono presenti ampie faggete e boschi di querce e abeti; possiamo trovare la zona faunistica del camoscio d'Abruzzo, in cui sono presenti anche poiane, falchi pellegrini, caprioli, il lupo appenninico, il gatto selvatico, ed una volta anche l'orso. Ottima meta per gli appassionati della montagna e per coloro che amano essere immersi nel verde, a poca distanza dal paese dal quale \u00e8 possibile osservare, guardando verso la montagna, quest'area naturalistica incontaminata.\nL'altopiano del Voltigno si trova a circa 1300\u00a0m di altitudine ed \u00e8 spesso meta di turisti e gente che ama la montagna, ma vi si praticano anche sport, tra cui il ciclismo e lo sci di fondo, d'inverno. Proprio da queste parti, sul monte Colle Madonna, ha origine la sorgente di Rivo Chiaro che, mediante l'omonima cascata, ghiacciata d'inverno (ottima per le arrampicate alpinistiche), d\u00e0 vita al torrente Schiavone, alimentato dalle acque del torrente Festina, confluente poi nel fiume Nora. \u00c8 presente anche un piccolo lago carsico, alimentato soprattutto dalle precipitazioni nevose invernali, il Lago Sfondo, l'unico che non si prosciuga d'estate a dispetto degli altri piccoli laghetti che hanno la stessa origine. Secondo la credenza popolare, il lago non ha fondo e sfocia direttamente nel Mar Adriatico.\nCivitella Casanova vanta anche un vasto territorio di interesse naturalistico: fuori dal centro, in contrada Fornace, si pu\u00f2 visitare lo \"Zoo Parco la Rupe\", mentre a nord del Colle Manganello, in localit\u00e0 Festina, a 790\u00a0m s.l.m. si trova una sorgente d'acqua sulfurea, di solito non facilmente recepibile e favorevole a numerose cure contro acne, artrite, bronchite asmatiforme, bronchite catarrale, eczema seborroico, linfatismo eretistico, reumatismo articolare acuto, rinofaringo - laringite cronica, sordit\u00e0 rinogena.\nOltre ad essa, divenuta anche un luogo turistico d'alta montagna del comune e trasformata in una graziosa fontanella, sono presenti in montagna almeno altre tre principali sorgenti ad uso potabile:\nPosizione del comune.\nIl nucleo del paese come gi\u00e0 detto sorge su una collina, e dista circa 41\u00a0km dal capoluogo di provincia.\nPer quanto riguarda le zone limitrofe, il comune dista da:\nClima.\nSebbene il comune sia situato sul versante orientale del Gran Sasso e quindi esposto alle correnti mitigatrici del Mar Adriatico, contrariamente a quanto si possa pensare, esse non sono sufficienti a raggiungere tale zona, la quale perci\u00f2 presenter\u00e0 il caratteristico clima montano, con inverni rigidi, secchi e nevosi, anche grazie talvolta alle correnti balcaniche fredde, ed estati secche e torride, con una scarsa percentuale di umidit\u00e0, al contrario delle citt\u00e0 costiere, talvolta in aumento in seguito a temporali estivi rinfescanti.\nQueste condizioni climatiche, caratterizzanti del clima mediterraneo, permettono la coltivazione di ampi uliveti e vigneti presenti in maniera estesa su tutto il territorio. Molto famoso l'olio di Civitella, di qualit\u00e0 carpinetana, e il vino del luogo.\nStoria.\nMancanza di documenti trafugati nella Seconda Guerra Mondiale.\nNon ci sono pervenute fonti che approfondissero in maniera esaustiva e documentassero ampiamente la storia di questo comune in seguito ad un'occupazione tedesca durante gli anni del secondo conflitto mondiale del \"Palazzo Jandelli\" e dell'edificio municipale, che allora non si trovava nell'odierna sede di \"Palazzo Pulsoni\" in \"Corso Umberto I\", ma in un edificio in via \"Vico delle Scuole\", vicino al \"Palazzo Pignatelli\". Esso, ciononostante, pu\u00f2 vantare una storica e gloriosa esistenza, resa nota dalle poche fonti e documenti pervenutici, ai quali si aggiungono le testimonianze degli abitanti del luogo, talvolta anche prese in considerazione da professori universitari per appositi studi che hanno rivelato preziose informazioni, in seguito rese note.\nEpoca romana: reperti archeologico di localit\u00e0 San Benedetto.\nIn localit\u00e0 San Benedetto sono stati ritrovati reperti romani ed \u00e8 venuto alla luce un tratto di acquedotto sotterraneo assieme a pavimentazioni di abitazioni e necropoli. Anticamente il borgo era denominato \"Cutina\", antica citt\u00e0 dei Vestini, popolo che entr\u00f2 in conflitto con i Romani nell'anno del consolato di Giunio Bruto Sceva, il 325 a.C. In quell'occasione la citt\u00e0 \u00e8 citata da Tito Livio.\nEpoca medievale: feudo dell'Abbazia di Casanova.\nIl nome di Civitella compare per la prima volta nella \"Chronica S. Monasterii Casinensis\". Il paese in quel periodo si chiamava \"Civitella dell'Abbadia\", per la presenza del celebre e fervido cenobio di \"Santa Maria di Casanova\". Il monastero fu il primo e il pi\u00f9 potente d'Abruzzo, il pi\u00f9 illustre e celebre tra i cinque cistercensi sorti in terra abruzzese, e fu fatto erigere nel 1191 dalla Contessa Margarita, madre di Berardo II, Conte di Laureto e Conversano, e fu affidato nel XII secolo all'ordine dei Cistercensi con una ricca dotazione. Andando avanti nel tempo l'importanza e la prosperit\u00e0 del monastero crebbe a tal punto che esso, secondo il Bindi, vantava tra i suoi feudi il \"castrum\" di Rossi, ovvero quello di Civitella, la terra di Carpineto, di Fara, di Cretano, di Vestigio, di Brittoli e persino le isole di Tremiti. Divenne cos\u00ec potente da vantare possedimenti anche in terre lontane, come in Lucera di Puglia, fino ad ottenere il consenso da Alessandro IV nel 1258 circa l'annessione e l'assorbimento totale del florido quanto illustre cenobio di San Bartolomeo di Carpineto, progetto che fu legittimato a livello politico l'anno seguente con un diploma del re Manfredi.\nNei momenti di maggiore prosperit\u00e0, il monastero arrivava ad ospitare 500 frati, molti dei quali dediti agli studi umanistici, alla trascrizione dei testi ed alla miniatura dei codici. Qui visse ed oper\u00f2 Erimondo, celebre libraio e famoso miniaturista di codici in cifre longobarde nato proprio a Civitella Casanova. Ed \u00e8 grazie ad egli se le popolazioni della zona sono state sollevate dalle condizioni di servi della gleba a quella di esperti agricoltori.\nEpoca moderna.\nI suoi codici furono portati a Milano nel XVII secolo dal cardinale Federico Borromeo, abate commendatario dell'abbazia, che govern\u00f2 dal 1591 alla sua morte avvenuta nel 1631. Lo splendore del cenobio dur\u00f2 per circa sette secoli durante i quali il paese si svilupp\u00f2 con una certa tranquillit\u00e0, vivendo all'ombra dell'abbazia e rispettando le indicazioni dei padri cistercensi. Ricordiamo, inoltre, lungo tutti questi anni il gemellaggio fra l'Abbazia di Casanova, una delle pi\u00f9 importanti e potenti d'Abruzzo, con l'Abbazia di Casamari. Sopravvennero, poi, il declino e la distruzione da parte nel 1807 durante il regno di Giuseppe Bonaparte. Del monastero restano soltanto pochi ruderi, al confine con il comune di Villa Celiera. Il paese perci\u00f2 ha dovuto lottare non poco nell'et\u00e0 moderna per mantenere una propria identit\u00e0 e conquistare appieno un'autonomia, specialmente nei confronti dei paesi limitrofi.\nVariazioni amministrative del comune e dei relativi confini.\nGiustizierato d'Abruzzo e Abruzzo Ulteriore I.\nIl comune di Civitella \u00e8 sempre appartenuto al Regno delle due Sicilie fino all'unit\u00e0 d'Italia, e pi\u00f9 precisamente al Giustizierato d'Abruzzo.\nNel 1273 Carlo I d'Angi\u00f2, per una migliore amministrazione politica del territorio, ne decret\u00f2 la suddivisione in due distretti amministrativi: l'Aprutium ultra flumen Piscariae e l'Apriutium citra flumen Piscariae (Abruzzo al di l\u00e0 del fiume Pescara e Abruzzo al di qua del fiume Pescara), vale a dire Giustizierato d'Abruzzo Ultra (circa le odierne province di L'Aquila, Teramo e buona parte di quella di Pescara) e Giustizierato d'Abruzzo Citra (circa l'odierna provincia di Chieti).\nTuttavia, nel 1806 il giustizierato d'Abruzzo Ultra fu ancora una volta diviso in due nuove provincie: la provincia d'Abruzzo Ultra I (l'attuale provincia di Teramo che comprendeva anche buona parte della odierna provincia di Pescara), e la provincia d'Abruzzo Ultra II (l'attuale provincia dell'Aquila che includeva i 17 comuni successivamente ceduti alla provincia di Rieti e i 2 alla provincia di Pescara). La provincia d'Abruzzo Ultra I era suddivisa amministrativamente in due \"distretti\": il distretto di Teramo con l'omonimo capoluogo, ed il distretto di Penne. Civitella era situata in quest'ultimo, inserita nel 1811 nel circondario di Catignano.\nLa suddivisione del giustizierato d'Abruzzo Ultra in \"Provincia d'Abruzzo Ultra I\" e \"Provincia d'Abruzzo Ultra II\" fu valida dal 1806 al 1861, anno in cui, in seguito all'unit\u00e0 d'Italia, nacquero le provincie e, con esse, i circondari, suddivisioni amministrative di queste ultime.\nLa neonata provincia di Teramo quindi comprendeva i territori dell\"'Abruzzo Ultra I\", e i suoi due nuovi circondari corrispondevano ai confini territoriali dei precedenti distretti:\nDal distretto di Teramo alla provincia di Pescara.\nQuesto comune quindi fu sempre situato nell'Abruzzo Ulteriore I, equivalente poi della provincia di Teramo, e precisamente nel distretto di Penne, divenuto poi Circondario di Penne (istituito nel 1861 come subunit\u00e0 amministrativa della provincia di Teramo).\nQuando nel 1927 nacque la provincia di Pescara, segu\u00ec la soppressione dei circondari delle singole provincie e i comuni appartenuti al Circondario di Penne, tra cui Civitella, andarono a confluire nella neonata provincia (tranne quelli del mandamento di Bisenti che rimasero in provincia di Teramo); ad essi si aggiunsero due comuni appartenenti alla gi\u00e0 provincia dell'Aquila, pi\u00f9 altri appartenenti alla gi\u00e0 provincia di Chieti.\nSuccessivamente, nel 1913, il comune di Civitella sub\u00ec la scissione di una delle sue frazioni, Celiera, che per decreto regio emanato quell'anno (entrato per\u00f2 in vigore dal 1\u00ba gennaio 1914) and\u00f2 a formare un comune a s\u00e9.\nTerremoto del 6 aprile 2009.\nIl devastante sisma che ha colpito L'Aquila e provincia ha danneggiato in maniera grave la chiesa parrocchiale ed il suo campanile, con la rimozione di parte di quest'ultimo, simbolo del paese, poich\u00e9 pericolante. Lesionate gravemente anche molte case del centro storico, che ha visto la totale evacuazione della gente che vi risiedeva.\nPer questi danni, senza per fortuna che vi siano state vittime, il comune di Civitella \u00e8 rientrato per decreto legislativo nella lista dei comuni terremotati, il cosiddetto \"cratere\", che ha usufruito di benefici, agevolazioni e aiuti in termini economici, come ad esempio la realizzazione del progetto M.A.P (Moduli Abitativi Provvisori), ovvero 15 casette di legno per le 15 famiglie sfollate del paese. Fortunatamente, la scossa violenta ha risparmiato la chiesetta adiacente al cimitero, l'antica Chiesa della Madonna della Cona, di recente restauro.\nBorghi Attivi.\nIdeato per la prima volta in Italia, \"Borghi Attivi\" \u00e8 un progetto che otterr\u00e0 una rilevante importanza e visibilit\u00e0 a livello nazionale. Coinvolge cinque comuni del cratere in Abruzzo che hanno subito ingenti danni dal sisma; oltre a Civitella Casanova, comune pi\u00f9 popoloso tra quelli scelti, fulcro per i sobborghi limitrofi e unico interessato nella provincia di Pescara, sono co-protagonisti di questo importante percorso anche i paesi di Fontecchio, Pescomaggiore, Santa Maria del Ponte e Fano Adriano. L'obiettivo \u00e8 quello di ricostruire il paese con la partecipazione attiva dell'intera popolazione di suddette zone attraverso la realizzazione di uno \"Statuto Partecipato del Paese\". Esso verr\u00e0 redatto dai cittadini civitellesi insieme all'amministrazione comunale anche attraverso dei questionari che porteranno gli abitanti a raccontare Civitella: la sua storia, le sue tradizioni e le usanze pi\u00f9 antiche, le abitazioni e le montagne fino a creare un disegno comune per il futuro del paese..\nCivitella Casanova \u00e8 uno dei comuni appartenenti al progetto \"Borghi Attivi\", unico nella provincia di Pescara ed insieme a Fontecchio, Pescomaggiore, Santa Maria del Ponte e Fano Adriano. L'obiettivo \u00e8 quello di ricostruire il paese con la partecipazione attiva dell'intera popolazione di suddette zone attraverso la realizzazione di uno \"Statuto Partecipato del Paese\".\n\"Borghi Attivi \u00e8 infatti un modo per condividere le scelte riguardanti il futuro urbanistico del nostro territorio, il suo sviluppo economico e le iniziative sociali da attivare in risposta ai problemi che il terremoto ha creato. \u00c8 la prima volta che si tenta una cosa del genere in paesi colpiti dal terremoto. Riparare le case \u00e8 importante ma non \u00e8 tutto! Dobbiamo, al tempo stesso, far s\u00ec che gli edifici riparati siano utilizzati e vissuti nel benessere e nella soddisfazione dei cittadini. Le scelte che in questo momento dobbiamo fare, avranno maggiori possibilit\u00e0 di successo se risponderanno ai desideri di coloro che vivono quotidianamente questi luoghi\".\nMonumenti e luoghi d'interesse.\nCivitella conserva ancora la sua struttura antica; nel centro urbano \u00e8 ancora oggi possibile ammirare i pi\u00f9 antichi e rilevanti monumenti e opere architettoniche presenti sul territorio.\nArchitetture religiose.\nDetta anche Madonna delle Grazie, del XVI secolo (1500) con artistico affresco della Vergine del Rosario; oggi danneggiata a causa del sisma del 2009, \u00e8 inagibile e nella zona rossa del paese.\nHa origine medievale intorno al XIII/XIV secolo (1200/1300 circa), \u00e8 un monumento nazionale che sorge fuori dal centro abitato, adiacente al cimitero. Il ricco portale rinascimentale in pietra \u00e8 stato eseguito nel 1529 da Bernardino Darz e Pietro Aquilano, come si legge sul piedistallo della lesena di sinistra. Il piccolo campanile \u00e8 ad un solo archetto. L'interno, ad una navata, presenta un antico affresco cinquecentesco che raffigura una donna semisepolta dalla neve mentre invoca l'aiuto alla Madonna ed alcune persone cercano di liberarla. Nella parete terminale un altare seicentesco in stucco racchiude un'immagine affrescata raffigurante la Madonna col Bambino: \u00e8 questa la \"Cona\", ossia l'\"icona\", l'immagine venerata, che d\u00e0 il nome alla chiesa. Fino all'inizio degli anni settanta nella chiesetta era custodito un grande dipinto su tela (cm 200\u00d7250 circa) raffigurante la deposizione di Cristo recante la scritta: \"per Grazia ricevuta Famiglia De Carolis, 1866\". Ignoti ladri lo hanno tagliato lungo il margine della cornice e trafugato. Al suo posto, ora, c'\u00e8 la tela di copiatura dell'antica immagine. La chiesetta, preservata dalla violenza del sisma dell'Aquila, \u00e8 divenuta la nuova chiesa madre.\nSita nel rione di Terravecchia nella zona sportiva del Campo sportivo e Piscina Comunale San Giovanni, ora in rovina, era aperta per la celebrazione della messa il giorno di San Giovanni Battista.\nIn contrada Pastini, \u00e8 una cappella votiva privata.\nRisalente ai tempi del feudalesimo se non ancora precedentemente, fu edificata nel primo nucleo dell'attuale centro storico, \"Terravecchia\". Di questa rimane oggi solo una massiccia pietra delle mura.\nAbbazia fondata nel 1191 in stile cistercense. Ebbe vita fiorente per sette secoli durante i quali furono curate attivit\u00e0 artistiche e ricerche scientifiche. Durante questo longevo cenobio, il potere dell'abbazia si estese anche sui monasteri circostanti, e tra i quali quello delle Isole Tremiti che fecero parte del comune di Civitella. Fu soppressa nel 1807 durante il regno di Giuseppe Bonaparte. Nel monastero visse e mor\u00ec Erimondo, abate amanuense esperto in codici miniati. Oggi \u00e8 possibile ammirare alcuni ruderi, non tutelati per il loro valore artistico, tra cui l'imponente e massiccia \"Torre Casanova\", ai confini del comune di Villa Celiera.\nArchitetture civili.\nPalazzo (anch'esso gravemente danneggiato dal terremoto) appartenente ad una delle famiglie pi\u00f9 prestigiose del luogo; s'affaccia quasi all'inizio della vecchia strada d'ingresso al paese, intitolata ad Egidio Bottini, naturalista ed agronomo.\nPalazzo signorile ove nacque Gaetano Jandelli, ordinario di filosofia morale all'Accademia scientifico-letteraria di Milano, dopo l'Unit\u00e0; in tempi recenti usato anche per mostre e visite turistiche, oggi crollato al suo interno a causa del sisma dell'aprile 2009. Durante la seconda guerra mondiale, divenne sede del comando nazista di Civitella e dintorni. Alcuni cittadini affermano che i tedeschi giunsero in paese con dei cavalli che fecero dormire nella Chiesa Madre; secondo altri, essi arrivarono per mezzo di motociclette, ma comunque occuparono il palazzo e la sede municipale.\nPalazzo signorile con preziosi affreschi realizzati dal pittore autoctono Severino Galante (1750-1827), oggi danneggiato dal sisma dell'aprile 2009 e in fase di restaurazione e ristrutturazione.\nSede del municipio con una sala consiliare tra le pi\u00f9 belle della provincia, ospita anche la biblioteca comunale \"Lorenzo Pulsoni\".\nSede della caserma dei Carabinieri.\nAntica villa situata nei pressi del cimitero. Quando essa fu edificata, il paese non aveva ancora raggiunto la sua completa estensione che vediamo oggi fino a queste zone, per cui questo palazzo signorile pu\u00f2 essere inteso probabilmente come villa, ma nel concetto di una volta, ovvero una casa signorile di campagna.\nForse appartenuto alla stessa famiglia del palazzo precedentemente citato, \u00e8 oggi tripartito verticalmente in abitazioni distinte, si trova in Piazza Duca degli Abruzzi, accanto alla Chiesa Madre, ed \u00e8 stato anch'esso duramente colpito dal sisma dell'aprile 2009.\nSorgono adiacenti l'un l'altra e rappresentano le dimore signorili degli ultimi anni, con uno dei giardini pi\u00f9 belli del paese.\nAntica villa in senso agricolo preceduta da due suggestivi filari di cipressi secolari, \u00e8 di scuola vanvitelliana ed \u00e8 sita nella contrada civitellese San Giuseppe, sulla strada provinciale che conduce al centro urbano di Civitella Casanova.\nRestaurata di recente, risale al 1500 circa, da quanto si legge dalla mattonella scolpita, e vi si accede dalla circonvallazione.\nIn contrada San Benedetto, resti dell'acquedotto, di pavimentazioni di abitazioni e necropoli, distante circa 1\u00a0km dal centro abitato, durante alcuni scavi \u00e8 venuto alla luce un tratto di acquedotto romano, parti delle pavimentazioni delle abitazioni romane e una necropoli romana che testimoniano quindi la presenza di quel popolo in quest'antica area allora chiamata \"Cutina\" o \"Cingilia\" e la relativa datazione storica del borgo all'et\u00e0 romana.\nArchitetture militari.\nAi tempi del feudalesimo, presso l'attuale villaggio turistico in localit\u00e0 Castelrosso, si ergeva un \"castrum\", castello fortificato appartenuto alla potente famiglia dei Rossi, feudatari della parte alta che si estende tra i comuni di Civitella e Villa Celiera; \u00e8 possibile osservare i resti del castello alla sommit\u00e0 del Fosso della Strega, i cui secolari smottamenti l'hanno progressivamente inghiottito dopo la distruzione, probabilmente avvenuta a causa della violenta attivit\u00e0 sismica, con conseguenti frane, che nel 1456 sconvolse anche l'abitato dell'attuale Terravecchia.\nSociet\u00e0.\nLingue e dialetti.\nEsiste un detto su Civitella, quasi una filastrocca, in dialetto locale civitellese: \"C'vtella Casanov casche n'derre e nz'artrov, se s' n'artrov n p'zzitte C'vtell \u00e8 nu buschitt\", ovvero \"Civitella Casanova cade per terra e non si ritrova, se se ne ritrova un pezzetto, Civitella \u00e8 un boschetto\".\nTradizioni e folclore.\nLa festa detta \"Lu Sand'Andonie\" si svolge la domenica che antecede il 17 gennaio, in onore di Sant'Antonio Abate: l'evento \u00e8 caratterizzato da una sfilata per le vie del paese dove figuranti in costume recano in cerimonia gli animali della tradizione contadina, quali muli, capre, cani, oche, conigli e anche cavalli con carri decorati,\nCultura.\nIstruzione.\nCivitella ospita i primi tre gradi dell'istruzione obbligatoria italiana quali scuola dell'infanzia, scuola primaria e scuola secondaria di primo grado;\ninoltre la presidenza di Civitella \u00e8 sede dell'\"Istituto comprensivo di scuola materna, elementare e media B. Croce\", che comprende i comuni e quindi le relative scuole di Carpineto, Villa Celiera, Farindola e Montebello di Bertona.\nBiblioteche.\nDi recente inaugurazione \u00e8 la biblioteca comunale \"Lorenzo Pulsoni\", non ancora aperta al pubblico, situata nell'omonimo palazzo, gi\u00e0 sede del municipio. Ivi si possono trovare svariate informazioni, dai libri di storia, a quelli di arte, letteratura, latino, fino a quelli che trattano del paese in particolare.\nEconomia.\nIn passato in paese erano presenti un cinema e una fabbrica di gassosa molto conosciuta nella zona e punto di riferimento per essa per la sua produzione ed esportazione di gassosa.\nInfrastrutture e trasporti.\nAnticamente esisteva una vera e propria Via Salaria che collegava Civitella Casanova con la confinante Civitaquana.\nAmministrazione.\nDalle elezioni amministrative del 15 e 16 maggio 2011 \u00e8 emerso che, nonostante gli abitanti del comune siano , i votanti ammontano a .\nSport.\nEventi sportivi.\nOgni anno, nel territorio collinare e montano di civitella prende vita la manifestazione del Rally Pescarese (ovvero di tutta la provincia di Pescara) che vede sfilare solitamente circa 50 macchine da rally pilotate da guidatori del posto e provenienti da ogni parte dell'Italia."}
{"id": "27620", "revid": "2730", "url": "https://it.wikipedia.org/wiki?curid=27620", "title": "Collecorvino", "text": "Collecorvino \u00e8 un comune italiano di abitanti della provincia di Pescara in Abruzzo, situato nell'area Vestina.\nStoria.\nL'attestazione pi\u00f9 antica del toponimo \u00e8 \"res Corbini\", dal nome del suo possessore Corbino, di stirpe longobarda (X secolo), ma la prima menzione risale all'853. Nel 1106 \u00e8 indicato come pertinenza del castello di Loreto insieme con la sua chiesa intitolata a San Pietro e ceduta in questo anno dal normanno Guglielmo di Tascione al monastero di Santa Maria di Picciano. Nel 1166 appartenne al conte di Loreto. Pass\u00f2 sotto Matteo d'Atri, poi ai D'Aquino e ai d'Avalos.\nMonumenti e luoghi d'interesse.\nChiesa di Sant'Andrea.\nChiesa parrocchiale del paese. Fu ricostruita nel XVIII secolo in arte tardobarocca. La facciata imponente \u00e8 semplice e affiancata da due campanili. La cuspide di uno dei due \u00e8 stata troncata a causa dei danni del terremoto dell'Aquila (2009). L'interno \u00e8 a navata unica con decorazioni giallo canarino, con stucchi tardobarocchi.\nConvento di San Patrignano.\nIl cenobio fu fondato dai Benedettini nell'854, e successivamente nel XIII secolo pass\u00f2 ai Francescani. Nel 1609 l'arciprete e i canonici cedettero il monastero all'Universitas di Collecorvino insieme a un pezzo di terra per continuare la fabbricazione del convento, destinato a ospitare gli Agostiniani sino alla met\u00e0 del XVIII secolo. Pass\u00f2 poi ai Frati Minori Osservanti, che dopo aver affrontato le soppressioni napoleoniche e piemontesi, abbandonarono la struttura nel 1968. Da gli anni '70 sino al 2005 il convento \u00e8 stato abbandonando, subendo vari danni, crolli al tetto, e infiltrazioni. Nel 2005 sono stati avviati dei lavori, ma il sisma dell'Aquila del 2009 ha causato altri danni, rendendo necessari ulteriori restauri"}
{"id": "27622", "revid": "1748167", "url": "https://it.wikipedia.org/wiki?curid=27622", "title": "Cugnoli", "text": "Cugnoli (\"C\u00f9nnele\" in abruzzese) \u00e8 un comune italiano di abitanti della provincia di Pescara in Abruzzo.\nStoria.\nLa notizia pi\u00f9 antica riguardante Cugnoli risale al 1111, quando i signori del castello, i fratelli Oderisio e Pagano, sono presenti ad una convenzione tenutasi in questo anno nell'Isola della Pescara presso l'abbazia di San Clemente a Casauria per ridisegnare il nuovo assetto geo-politico dell'area, successivo alla conquista normanna; nel 1173 furono censite 36 famiglie del luogo; il paese forn\u00ec a re Guglielmo II il Normanno tre militari e sei serventi. Successivamente pass\u00f2 come feudo a Bartolomeo Chiusano.\nTestimonianze del suo passato provengono dall'antico castello, del quale resta solo la parte anteriore. Fino a pochi anni fa si ripeteva l'antica usanza di apporre una crocetta di cera sull'architrave residuata alla porta d'ingresso del castello, come buon auspicio per la salvaguardia dello stesso castello, nel quale si identificava la buona sorte del paese intero.\nMonumenti e luoghi d'interesse.\nChiesa di Santo Stefano Martire.\nDi grande pregio artistico la chiesa di Santo Stefano, del XIII secolo, rifatta nel '600. Il pulpito \u00e8 di eccellente fattura, fu fatto costruire dall'abate Rainaldus ed affidato al \u00abmagister\u00bb Nicodemus da Guardiagrele, lo stesso autore dell'ambone di Moscufo. Nella prima cappella si trova un gruppo ligneo dorato e policromo dell'Annunciazione, formato dalla Vergine e dall'Arcangelo Gabriele.\nEconomia.\nLa collocazione del paese in una zona collinare, favorisce la produzione di olive, uva e cereali.\nSport.\nCalcio.\nLa principale squadra di calcio della citt\u00e0 \u00e8 l\"A.S.D. Cugnoli\" che milita nel girone C abruzzese di 2\u00aa Categoria. Il 26 aprile 2015 viene promossa in 1 Categoria."}
{"id": "27624", "revid": "125180217", "url": "https://it.wikipedia.org/wiki?curid=27624", "title": "Farindola", "text": "Farindola (\"Far\u00ecnnele\" in abruzzese) \u00e8 un comune italiano di abitanti della provincia di Pescara in Abruzzo, nell'area Vestina. Il territorio \u00e8 compreso nel settore sud-orientale del parco nazionale del Gran Sasso e Monti della Laga.\nGeografia fisica.\nTerritorio.\nIl territorio del comune \u00e8 posto alle falde sud-orientali della catena del Gran Sasso d'Italia nel versante orientale a partire da quote collinari di circa 250 m fino a quote di montagna del Monte Siella (2077 m) e del Monte San Vito (1892 m). Da qui \u00e8 possibile raggiungere Campo Imperatore attraverso Vado di Sole e una strada che passa per Rigopiano dopo circa 1400 m di dislivello dal fondovalle. Dalla stessa strada da Rigopiano \u00e8 possibile raggiungere il comune di Castelli nel Teramano.\nClima.\nIl clima \u00e8 fortemente influenzato dalla presenza del Monte Camicia alle spalle, pertanto risulta continentale umido, tipicamente sub-appenninico, con inverni spesso rigidi e interessati da accumuli nevosi dai 10 ai 50\u00a0cm (oltre 1 metro e mezzo nel gennaio 2017) ed estati calde ma mitigate dalla montagna, con forte escursione termica fra il giorno e la notte.\nStoria.\nIl sito fu abitato gi\u00e0 nell'era del Neolitico. Infatti in localit\u00e0 Rigopiano sono stati trovate capanne pietrose a \"th\u00f2los\", ben conservate perch\u00e9 usate anche dai pastori come abitazioni provvisorie, durante il periodo dei \"tratturi abruzzesi\", estintosi nel XX secolo.\nIl borgo medievale fu fondato nell'XI secolo dai Normanni, arroccato attorno a un castello, in cima allo sperone roccioso. Immediatamente le sorti del paese furono legate a Penne, che deteneva il dominio del circondario. Nel XVI secolo fu di propriet\u00e0 dei Farnese, che si installarono nel castello, trasformato in palazzo gentilizio. Nel 1933 un terremoto tra la Majella e il Gran Sasso fece crollare quel che rimaneva del castello, in stato di abbandono. Attualmente il borgo \u00e8 molto frequentato dai turisti per le escursioni nella natura e per la vicinanza a borghi storici come Castel del Monte e Rocca Calascio.\nValanga del 2017.\nIl 18 gennaio 2017, a seguito di un'intensa nevicata , l'Hotel Rigopiano, ex rifugio e unico albergo della frazione omonima, \u00e8 stato investito da una valanga di neve e detriti proveniente da una linea di cresta del Monte Siella (Gran Sasso). Fra le 40 persone presenti fra ospiti e personale, vi sono state 29 vittime e 11 sopravvissuti.\nI soccorsi sono potuti giungere solo all'alba del giorno seguente, date le vie di comunicazione interrotte e la scarsa visibilit\u00e0 per gli spostamenti in elicottero.\nMonumenti e luoghi d'interesse.\nLa chiesa \u00e8 stata rimaneggiata nel XVII secolo. Si trova poco pi\u00f9 in basso lo sperone roccioso del borgo. Ha pianta rettangolare. L'interno \u00e8 a navata unica mentre il campanile \u00e8 una torre, che termina a cuspide. L'altare \u00e8 incassato in un'abside semicircolare in marmo verde, con due cappelle laterali di San Francesco e Sant'Antonio, decorate da cornici barocche. Il soffitto \u00e8 rettangolare. La facciata ha un portale in marmo con architrave classica. Il rosone centrale \u00e8 una finestra con decorazioni sulla cornice di pietra. L'aspetto \u00e8 molto sobrio e ricorda il neoclassico.\nLe mura rimanenti si trovano in cima allo sperone roccioso. Il castello vide il massimo splendore nel Cinquecento quando era propriet\u00e0 della famiglia Farnese; successivamente cadde in rovina fino al crollo per il dissesto dello sperone, avvenuto col terremoto del 1933.\nLa famiglia Farnese tuttavia gi\u00e0 dal XVII secolo si era trasferita in un palazzo nel borgo per amministrare meglio il potere. Tale palazzo Farnese \u00e8 visitabile e ben conservato. Al suo interno vi sono numerosi affreschi gentilizi del \"Giudizio di Salomone - Quattro Virt\u00f9 Cardinali della Giustizia, Fortezza, Temperanza e Prudenza\".\nSociet\u00e0.\nEventi.\nNella prima met\u00e0 di agosto, \u00e8 possibile partecipare a una manifestazione di piazza chiamata \"camminarmangiando\". Tale manifestazione permette sia di riscoprire vecchie tradizioni contadine, sia di assaporare prodotti tipici come il pecorino. Inoltre l'itinerario prevede anche il passaggio in alcuni punti del comprensorio, arrivando sino a Valle D'Angri nel cuore del Parco nazionale.\nDurante la settimana di Ferragosto, inoltre, si svolge da nove anni \"Pecorino &amp; Pecorini\", tre giorni di eventi per degustare il tipico formaggio pecorino con il vino Pecorino autoctono abruzzese. Sommelier dell'Ais Italia e produttori caseari del \"Consorzio di Tutela del Pecorino di Farindola\" consigliano i migliori abbinamenti nelle piazze del borgo, allietate da spettacoli e concerti.\nAlle diverse attivit\u00e0 tradizionali che ogni anno animano il territorio di Farindola, nel 2015 \u00e8 stata creata l'associazione culturale FIAF, \"Farindola International Arts Festival\", grazie alla quale Farindola nel periodo compreso tra la fine di luglio e inizi di agosto diventa luogo di ispirazione per artisti provenienti da ogni parte del mondo. per venti giorni il centro storico si colora di arte, tradizione e cultura.\nEconomia.\nTurismo.\nA Farindola \u00e8 presente un turismo di tipo montano, vista la vicina Rigopiano, ma \u00e8 anche un'ottima localit\u00e0 per apprezzare le bellezze naturali e paesaggistiche; \u00e8 inoltre possibile praticare pesca sportiva. Passeggiando nel centro storico si possono ammirare i monumentali ruderi del castello medievale. Il centro storico conserva ancora oggi intatta la sua struttura di borgo medievale, con stretti vicoli e case in pietra viva. Fuori dal centro abitato si trovano le celebri Cascate del Vitello d'Oro, che con un salto di oltre 28 metri sono tra le pi\u00f9 spettacolari del gruppo del Gran Sasso."}
{"id": "27625", "revid": "124946541", "url": "https://it.wikipedia.org/wiki?curid=27625", "title": "Lettomanoppello", "text": "Lettomanoppello (\"Lu L'l\u00e8tt\" in abruzzese) \u00e8 un comune italiano di abitanti della provincia di Pescara in Abruzzo. Nota come \"citt\u00e0 della pietra\" per le tradizionali attivit\u00e0 di lavorazione della pietra della Maiella, il territorio comunale \u00e8 compreso nel parco nazionale della Maiella.\nGeografia fisica.\nLettomanoppello si distende ai piedi della Maiella, a destra del fiume Lavino; comune della provincia di Pescara, il suo territorio fa parte del Parco nazionale della Majella, che, istituito nel 1992 insieme a quello del Gran Sasso e della Laga, si estende per circa 75.000 ettari nelle provincie di Pescara, Chieti e L'Aquila. Il paese si estende da 126 a 1375 metri di altitudine, confina a nord con il comune di Turrivalignani, ad est con quelli di Manoppello e Serramonacesca, a sud-est con il comune di Pretoro (CH), a sud con il comune di Roccamorice, a sud-ovest con il comune di Abbateggio ed infine ad ovest con il comune di Scafa.\nStoria.\nCitata in documenti del Medioevo come \"Terra Lecti Prope Manoppellum\", sorse intorno al luogo di culto di Sant'Angelo (San Michele Arcangelo). Il paese \u00e8 di origine medievale e per lungo tempo fu subordinato alle vicende storiche della contea di Manoppello. Nel VII secolo venne inglobato nella Diocesi di Chieti. Nel 1279 risult\u00f2 essere la quarta parte di un feudo posseduto da Abamonte Di Letto, finch\u00e9, nel 1338 pass\u00f2 alla propriet\u00e0 della famiglia Orsini, conti di Manoppello, che la tennero fino al 1405. La sua popolazione, in continuo aumento, raggiunse nel 1795 le 1336 unit\u00e0; a quei tempi il paese risultava essere propriet\u00e0 dei baroni Dario.\nIl rinvenimento di un panetto di bitume con bollo lineare del I secolo d.C., recuperato presso contrada Pignatara, attesta l'estrazione mineraria nei giacimenti di bitume fin dall'antichit\u00e0, quando sarebbe attestato l'uso di schiavi di origine asiatica e africana per l'estrazione dalle cave. La stessa Repubblica di Amalfi, tra il XII e il XIII secolo si riforniva a Lettomanoppello del bitume necessario per le proprie navi; a testimonianza, sono state ritrovate monete della Repubblica di Amalfi nella, ormai, diruta chiesa di Santa Liberata. Tra la fine dell'Ottocento e l'inizio del Novecento, la ditta tedesca RHE&amp;C inizi\u00f2 uno sfruttamento industriale delle miniere d'asfalto, annoverate tra le meglio attrezzate del Regno d'Italia, tanto da competere con quelle del nord Europa. L'estrazione venne interrotta negli anni trenta del secolo scorso.\nNel dopoguerra molti giovani partirono per il Belgio, precisamente per la Vallonia, per andare a lavorare nelle decine di miniere che allora rendevano quell'area, il pi\u00f9 importante bacino carbonifera d'Europa.\nPurtroppo 8 agosto 1956 una tragedia senza precedenti, passata alla storia come Disastro di Marcinelle, sconvolse il tranquillo paese di Lettomanoppello.\nDivampo'un incendio in uno dei pozzi della miniera di carbone del Bois du Cazier, a Marcinelle, oggi frazione di Charleroi, in Belgio, caus\u00f2 la morte di 262 persone di 12 diverse nazionalit\u00e0, tra cui 136 italiane e di queste 6 erano originarie di Lettomanoppello. \nOggi un monumento antistante il Teatro Comunale, ricorda le vittime della immane tragedia.\nEconomia.\nNei dintorni si pratica la lavorazione della pietra, un'arte antica tramandata da padre in figlio, che caratterizza la tipica figura degli \"scalpellini\". Con le pietre, in passato, soprattutto ad uso dei pastori, si costruivano i cosiddetti \"tholos\", costruzioni a pianta circolare, senza malta e disposte in modo che l'acqua piovana non penetri all'interno e che per aspetto sono simili ai nuraghi sardi o ai trulli pugliesi. Rimane tuttora praticata la pastorizia che, al contrario del passato, non \u00e8 pi\u00f9 esercitata a conduzione associata che permetteva di impegnarsi solo un giorno a settimana o anche meno a seconda del numero dei componenti la squadra.\nAltra attivit\u00e0 poco conosciuta \u00e8 quella della produzione di polvere da sparo usata prevalentemente per fuochi pirotecnici.\nUn'attivit\u00e0 che si sta incrementando ultimamente \u00e8 quella legata alla presenza di numerosi punti di ristoro che propongono prelibatezze dimenticate che richiamano clientela da citt\u00e0 vicine."}
{"id": "27626", "revid": "1748167", "url": "https://it.wikipedia.org/wiki?curid=27626", "title": "Loreto Aprutino", "text": "Loreto Aprutino \u00e8 un comune italiano di abitanti della provincia di Pescara in Abruzzo, ed \u00e8 uno dei centri principali dell'area Vestina.\nLa cittadina, di origini vestine, divenne sotto i Normanni una cittadella fortificata.\nStoria.\nLe prime notizie certe del \"Castrum Laureti\" di probabile fondazione longobarda risalgono al IX secolo e successivamente fu ampliato dai Normanni: pare che nella seconda met\u00e0 dell'XI secolo fosse, infatti, feudo di Drogone (detto Tasso, Tassio, Tascione o Tassione), fratello del conte Roberto I di Loritello e nipote di Roberto il Guiscardo. Sicuramente nel 1097 \u00e8 feudo del normanno Guglielmo di Tascione, figlio del suddetto Drogone. Nel 1192 il papa Celestino III, della famiglia degli Orsini, ammonisce Bernardo conte di Loreto e sua moglie Maria per aver annesso ai loro possedimenti la Chiesa di S. Maria \"de Plano\" di propriet\u00e0 del Monastero di San Bartolomeo di Carpineto. Fu sede di contea sin dal secolo XII, con \"Joczelinus\", figlio di Boemondo II conte di Manoppello, che teneva anche \"Civitatem Sancti Angeli\", \"Collem Corbinum\" e \"Spentarum\".\nNel 1252 Corrado IV di Svevia, re di Germania e di Sicilia, concede a Federico di Antiochia la contea di Loreto. Questi ne prende possesso dopo aver assediato il Castello che resisteva alla disposizione reale. &lt;br&gt;\nNel secolo successivo con \"Govitosa\" di Loreto passa per matrimonio ai D'Aquino dai quali viene ceduta agli Hohenstaufen e dopo essere appartenuta dal 1252 a Federico di Antiochia, con l'arrivo degli Angioini viene concessa a Raoul de Soissons che vi annetteva altre localit\u00e0 limitrofe; fu poi riacquisita dagli Aquino nella prima met\u00e0 del XIV secolo e nel 1452 per matrimonio di Antonella ultima erede di questa famiglia con Innico I d'Avalos pass\u00f2 a questa famiglia. &lt;br&gt; \nNel 1429 Giovanna II, aveva concesso all'universit\u00e0 di Loreto il privilegio di allestire la fiera annuale della durata di 15 giorni da tenersi nel periodo dell'Assunzione della Vergine e nel 1460 si era difesa dagli attacchi di Jacopo Piccinino.&lt;br&gt;\nAcquistata nel 1569 dai D'Afflitto pass\u00f2 ancora per matrimonio sul finire del secolo XVIII ai Caracciolo quindi ai Chiola. Alla fine dell'Ottocento, con l'unit\u00e0 d'Italia, per distinguerla da altre localit\u00e0 omonime, cambi\u00f2 nome da Loreto in quello attuale con riferimento alla provincia di Teramo (Aprutium) cui appartenne fino alla creazione nel 1927 della provincia di Pescara cui fu annessa.\nCultura.\nIstruzione.\nLoreto Aprutino possiede la scuola elementare \"Tito Acerbo\" e la scuola media \"G. Rasetti\".\nBiblioteche.\nLoreto possiede una biblioteca comunale, intitolata a Gaetano Panbianco, in via IV Novembre.\nGeografia antropica.\nFrazioni.\nCartiera, Ferrauto, Il Tarallo, Passocordone, Poggioragone, Remartello, Rotacesta, San Pellegrino, Cordano, Cappuccini, Fiorano, Villa Scannella, Madonna degli Angeli, Gallo, Collecera, Colle Cavaliere, Collefreddo, Scrizzetto, Paterno, Pallante, Colleospedale, Cancelli, Salmacina, Cecalupo, Sablanico, Coste di S.Antonio, Collatuccio.\nSport.\nA Loreto Aprutino hanno sede due squadre di calcio, l'ASD Loreto Aprutino (Prima Categoria) e l'Atletico Passo Cordone (Seconda Categoria). La societ\u00e0 calcistica di maggiore gloria \u00e8 stata sicuramente la S.S. Lauretum, nata nel 1952 ed attiva nel panorama regionale calcistico per pi\u00f9 di 60 anni fino al fallimento avvenuto nel 2016. La squadra aveva il record nazionale di presenze consecutive nel campionato di Eccellenza, da quando il campionato ha assunto questa denominazione, con ben 16 anni (dalla stagione 2013/14 superato dal Montorio 88, con 17 partecipazioni).\nIl paese poteva vantare anche una squadra di calcio a 5, il Loreto Aprutino C5, che negli ultimi anni di attivit\u00e0 aveva partecipato anche a campionati di livello nazionale come la A2 e la B.\nIl 24 maggio 1994 la 3\u00aa tappa del Giro d'Italia 1994 si \u00e8 conclusa a Loreto Aprutino con la vittoria di Gianni Bugno."}
{"id": "27628", "revid": "1748167", "url": "https://it.wikipedia.org/wiki?curid=27628", "title": "Montebello di Bertona", "text": "Montebello di Bertona (\"Mundibb\u00e8lle\" nel dialetto locale) \u00e8 un comune italiano di 881 abitanti della provincia di Pescara, in Abruzzo. Faceva parte della comunit\u00e0 montana Vestina, e il suo territorio \u00e8 compreso nel parco nazionale del Gran Sasso e Monti della Laga.\nGeografia fisica.\nPosto su un colle alle pendici nordorientali del Gran Sasso d'Italia, a 596 metri sul livello del mare, questo piccolo centro dell'entroterra pescarese, distante circa quaranta chilometri dal capoluogo di provincia e circa cento da quello regionale, risulta essere, per estensione territoriale, l'ottavo Comune del comprensorio vestino, di cui copre una superficie pari al 5,3%, con i suoi 2.130 ettari. Da Penne, la cittadina capoluogo della Comunit\u00e0 montana Vestina, zona I, dista dodici chilometri. Il paese \u00e8 collegato a Pescara da una strada provinciale.\nOrigini del nome.\nIl nome del paese \u00e8 di trasparente etimologia ed \u00e8 riconducibile all'aggettivo del tardo latino \"bellus\" (grazioso, bello), sostituitosi a quelli di epoca classica \"pulcher\" e \"formosus\", in composizione con il sostantivo \"mons\", \"montis\" appartenente a quella categoria di nomi di luogo costituiti da \"geomorfismi, cio\u00e8 voci attinenti alle condizioni del suolo\", di cui \"la toponimia pescarese fornisce numerosi esempi\".\nIl paese viene citato in un documento del 1062 come \"poio de Montebello\", ma non pu\u00f2 essere ignorato che in alcuni scrittori posteriori a tale data esso era conosciuto anche con il nome di \"Belmonte\"; forma, questa, che facendo precedere l'aggettivo al sostantivo, mette in rilievo la caratteristica del luogo a cui si riferisce: un bel colle, appunto. Ci\u00f2, forse, per via dell'ampio panorama che vi si pu\u00f2 godere. Per quanto concerne, inoltre, il nome \"Bertona\" (che secondo la gi\u00e0 ricordata tesi sarebbe un'alterazione di \"Vestona\", poich\u00e9 su tale monte sarebbe sorto, per opera dei Vestini fuggiti dalla distrutta \"Cingilia\", un tempio dedicato alla dea Vesta), esso risulta essere un personale medioevale importato in Italia dai Franchi: \"Bertho\" \u2013 \"Berthonis\". Il paese, in ogni caso, continu\u00f2 a chiamarsi Montebello, senza la specificazione \"di Bertona\", fino alla pubblicazione del Regio Decreto n\u00b0 1426 del 28 giugno 1863, con il quale si stabiliva la denominazione Montebello di Bertona \u00abgiusta la deliberazione 1\u00ba novembre 1862 di quel Consiglio Comunale\u00bb.\nStoria.\nPreistoria.\nLa presenza di insediamenti umani preistorici a Montebello di Bertona \u00e8 ampiamente documentata. Infatti nelle campagne montebellesi - e in seguito anche sulla montagna, in localit\u00e0 Fonte Marianna - sono stati rinvenuti elementi di interesse tale da indurre gli studiosi a riconoscere, all'interno del Paleolitico superiore, una cultura bertoniana.\nFu negli anni compresi tra il 1949 e il 1953 che il medico e studioso Giovanni Battista Leopardi scopr\u00ec uno stanziamento di capanne a fior di terra, situato in un vasto pianoro a destra del torrente G\u00e0llero denominato \"Campo delle Piane\". Tale scoperta si rivel\u00f2 di grandissima importanza non solo per la storia dell'Abruzzo antico, ma anche per lo studio della preistoria italiana, poich\u00e9 per la prima volta veniva attestata l'esistenza, nella penisola, di dimore all'aperto (capanne rivestite di pelli e materiale vegetale) frequentate dalle genti del Paleolitico superiore. Il Bertoniano - che prende il nome da Montebello di Bertona, dove \u00e8 stato documentato per la prima volta - risale a circa diciottomila anni fa e arriva fino alle soglie del Neolitico, comprendendo un arco di tempo di quasi ottomila anni. Strumenti peculiari di questa cultura sono lame, punte, grattatoi, bulini di grandi dimensioni ottenuti dalla lavorazione della selce. Numerosi sono gli utens\u00ecli rinvenuti a Campo delle Piane e in diverse localit\u00e0 della Marsica come la grotta Tronci, la grotta di Ortucchio, grotta La Punta, il riparo Maurizio, la grotta Maritza; cosicch\u00e9 si \u00e8 accertato che l'estensione geografica del Bertoniano \u00e8 molto pi\u00f9 ampia di quanto si pensasse in un primo tempo.\nIn seguito a questi altri ritrovamenti \u00e8 anche stato possibile ricostruire, a grandi linee, il modello di vita degli uomini bertoniani. Essi vivevano prevalentemente di caccia, che praticavano seguendo la selvaggina nei suoi spostamenti determinati dal mutare delle stagioni: durante il periodo caldo sui pascoli posti a quote anche elevate, in inverno presso le pi\u00f9 ospitali terre vallive.\nLa vita di questi cacciatori era dunque caratterizzata da quello che \u00e8 stato definito \"nomadismo stagionale\". Le capanne venivano innalzate sui territori di caccia via via sfruttati. A Campo delle Piane ci troviamo davanti a una di tali stazioni all'aperto, le quali venivano frequentate \"durante la stagione buona per l'attivit\u00e0 venatoria\". Durante il periodo invernale, invece, i popoli del Bertoniano dimoravano nelle grotte, dove con tutta probabilit\u00e0 attendevano, nelle lunghe ore di ozio forzato, alla lavorazione di strumenti per cacciare nella stagione propizia. Tuttavia, se i numerosi ritrovamenti fatti dal 1949 a oggi hanno reso possibile agli studiosi una discreta conoscenza delle abitudini delle genti bertoniane, bisogna anche dire che ancora oscura \u00e8 l'origine della cultura cui tali popolazioni dettero luogo, poich\u00e9 sembra dimostrato che essa fosse gi\u00e0 formata quando arriv\u00f2 in Abruzzo.\nLa frequentazione della stazione di Campo delle Piane prosegu\u00ec anche nel Mesolitico,\nnel Neolitico e nell'Eneolitico, come dimostrano ulteriori ritrovamenti avvenuti in strati di terreno meno antichi. Sono venuti alla luce, oltre a oggetti riconducibili alla\ntradizione appenninica, manufatti protovillanoviani: ceramica, un frammento bronzeo di fibula e un'ascia votiva in arenaria della lunghezza di quattro centimetri.\nProtostoria.\nLa presenza di genti italiche nel territorio montebellese (e l'esistenza in zona di una qualche forma di commercio tra questi antichi abitanti e il mondo di cultura greca) \u00e8 testimoniata da vasi di bronzo, orecchini, collane e alcune coppe d'argilla in vernice nera di fattura o scuola attica (cos\u00ec come lo sono pure delle rare \"kylix\" a figure nere), rinvenuti in localit\u00e0 Campo Mirabello. Qui sono state riportate alla luce anche delle statuine votive in bronzo. Una di esse, databile all'incirca intorno al VI-V secolo a.C., rappresenta Ercole e testimonia l'esistenza anche a Montebello del culto di questo dio (tra l'altro molto diffuso nell'intera area sabellica abruzzese). Sempre in questa zona, esiste una vasta necropoli italica.\nNegli anni sessanta del Novecento, stando ad alcuni articoli di giornali dell'epoca, il signor Francesco Barrucci, appassionato e solerte studioso montebellese, individu\u00f2, come gi\u00e0 in precedenza aveva fatto il medico pennese G. B. Leopardi, alcune tombe che ritenne potessero risalire al IV-III secolo a.C. e che quindi attribu\u00ec ai Vestini, i quali occupavano un territorio compreso tra l'Aterno e il Gran Sasso e, a oriente di quest'ultimo, si spingevano fino al litorale adriatico. Qui, presso la foce dell'Aterno-Pescara, essi avevano, in comune con i Marrucini, un importante porto che in epoca romana venne chiamato \"Ostia Aterni\" e che ai giorni nostri ha assunto il nome di Pescara. Tale popolazione italica di stirpe sabellica probabilmente giunse nella valle del Tavo intorno ai secoli IX-VIII secolo a.C. e via via and\u00f2 sostituendosi alle trib\u00f9 locali con cui venne a contatto. Si conosce ben poco dei Vestini e delle loro vicende (come degli altri popoli italici), fino a quando non entrarono in contatto, in epoca storica, con i Romani, che li assoggettarono; assorbendoli, in seguito, nella loro cultura e decretandone, cos\u00ec, la scomparsa.\nTra storia e leggenda.\nProprio ai Romani si dovrebbe, secondo una suggestiva e fantasiosa tesi, la nascita di Montebello di Bertona. Sul colle dove oggi sorge il paese, infatti, si sarebbero accampate le legioni di Roma, durante i primi cinque anni della Seconda guerra sannitica (326-304 a.C.), per attendere vanamente la resa dei Vestini rifugiatisi sul Monte Bertona, dopo che le loro roccaforti di \"Cutina\" (forse presso Civitella Casanova) e \"Cingilia\" (presso Montebello) erano state espugnate e distrutte. Tale \"castrum\", in ricordo dell'estenuante e sanguinosa guerra combattutasi tra Romani e Vestini, avrebbe assunto il nome di \"Mons Belli\" (Monte della guerra, in italiano). \u00c8 evidente che simili congetture, alla luce delle conoscenze che si hanno riguardo alla toponomastica, ai criteri seguiti dai Romani nel costruire citt\u00e0 e impiantare i \"castra\" (accampamenti militari) e ai ritrovamenti sin qui avutisi in zona, prestano il fianco a pi\u00f9 di una critica. Senza ricorrere a dotte e circostanziate argomentazioni, per dimostrare la loro scarsa attendibilit\u00e0, ci si limiter\u00e0 a fare le seguenti tre considerazioni riguardanti la toponomastica, la struttura di Montebello, i reperti finora affiorati in territorio montebellese.\nReperti affiorati intorno a Montebello.\nNel paese e nei suoi dintorni non \u00e8 venuto alla luce, finora, alcun elemento riferibile all'epoca romana, a eccezione di un'iscrizione riportata da Theodor Mommsen e scolpita, a quanto pare, su un \"monumento sepolcrale dedicato da tre coppie di figli ai genitori\". Troppo poco, per attestare la romanit\u00e0 di Montebello. Senza contare che spesso lapidi e oggetti vari vengono rinvenuti in aree a volte lontane dai luoghi in cui originariamente si trovavano. Per di pi\u00f9, se \u00e8 vero che la zona \u00e8 stata teatro di lunghe e cruente battaglie tra Romani e Vestini, appare strano che finora non siano state trovate sepolture, armi o suppellettili di tipo romano. Tuttavia sulla sommit\u00e0 del monte Bertona, dove secondo \"molti storici antichi e moderni\" pare che \"iniziassero le operazioni militari della Seconda guerra sannitica\", sarebbero stati rinvenuti oggetti di epoca romana.\nAppare, quindi, piuttosto arduo dimostrare che gli eventi bellici di cruciale importanza per i Vestini si siano svolti proprio sul territorio dell'attuale Comunit\u00e0 Montana facente capo a Penne, per quanto non siano da sottovalutare le considerazioni recentemente fatte da C. Greco sul monte Bertona e sulle sue immediate adiacenze, dove non \u00e8 forse del tutto fuori luogo ipotizzare che potrebbero essersi svolte, se non proprio le fasi iniziali, almeno alcune tra le ultime azioni della campagna bellica condotta dai Romani contro i Vestini, nell'ambito della ricordata Seconda guerra sannitica. Quel che invece \u00e8 indubitabile, alla luce delle conoscenze sin qui acquisite sul monte Bertona, \u00e8 il fatto che sulla sua cima Francesco Barrucci, negli anni sessanta, ebbe modo di rinvenire cospicue tracce di un insediamento abitativo fortificato di cui dettero notizia alcuni articoli di giornale dell'epoca; i quali, per\u00f2, non riuscirono a sensibilizzare, come si auspicava lo studioso montebellese, chi avrebbe potuto e dovuto promuovere indagini e scavi a tutto campo in tale localit\u00e0. Solo sul finire del Novecento essa \u00e8 stata perlustrata e riproposta all'attenzione degli studiosi e dell'opinione pubblica da C. Greco, che ne ha tracciato un primo, interessante, profilo storico molto pi\u00f9 convincente per quanto attiene al periodo medioevale. Per quanto, infine, riguarda \"Cutina\" e \"Cingilia\", la loro collocazione \u00e8 tuttora un mistero, anche se qualcuno propende a situare la prima a Civitaretenga, nella piana di Navelli, e la seconda tra Civitella Casanova e Vestea. Purtroppo il passo in cui lo storico romano Tito Livio cita le due localit\u00e0 \u00e8 estremamente avaro di informazioni topografiche. La cosa sicura, invece, \u00e8 che doveva trattarsi di due oscuri villaggi, se \u00e8 vero che il console Decimo Giunio Bruto Sceva, dopo averli espugnati e distrutti, non ritenne opportuno celebrare il trionfo, una volta tornato a Roma.\nEpoca storica.\nNon si conosce molto circa le vicende storiche di Montebello di Bertona.\nDai pochi documenti in cui il paese \u00e8 menzionato si ricavano notizie piuttosto frammentarie che non consentono di rintracciarne le origini, anche se \u00e8 ipotizzabile che esso possa essere sorto negli ultimi secoli dell'Alto Medio Evo. Secondo una tradizione orale viva tra i montebellesi fino a qualche decennio fa, originariamente il paese sorgeva sul monte Bertona, sotto un Castello di cui ancora oggi si possono scorgere i ruderi.\nL'antico abitato sarebbe stato abbandonato in seguito a un feroce saccheggio o a causa di un terremoto, e sarebbe stato ricostruito pi\u00f9 a valle, assumendo il nome di Montebello. E in ricordo delle sue origini il nuovo paese sarebbe stato chiamato \"Montebello di Bertona\". Ma tale tradizione, che non ha alcun fondamento storico, in passato ha indotto pi\u00f9 di uno a ritenere, erroneamente, che un tempo Montebello e il Castello di Bertona, situato sulla cresta del monte omonimo, costituissero un'unica entit\u00e0. La verit\u00e0 \u00e8 che il Castello di Bertona, il cui nome ricorre spesso in diversi documenti medioevali, non viene associato mai al paese.\nL'associazione al paese del castello di Bertona comincia a essere documentata a partire dal XVIII secolo, tuttavia gi\u00e0 sul finire del XVI l'Universit\u00e0 di Montebello estendeva i suoi possedimenti sulla gran parte del monte Bertona a essa prospiciente, come si rileva dall'elenco dei beni appartenenti a Montebello contenuto nel Libro Catasto Preonciario del 1595. In esso, infatti, viene menzionato un \u00abterritorio chiamato la montagnia\u00bb, i cui confini sono cos\u00ec espressi: \u00abiusta da capo li beni della Un(iversi)t\u00e0 della Ciliera, da piedi li beni delli particolari di detta t(er)ra la via publica, et altri vari confini, da uno lato li beni della Un(iversi)t\u00e0 de Vesteio, et da l'altro lato lo feudo del Peschio Albuino, et altri confini\u00bb.\nSe il Castello di Bertona appare citato numerose volte in varie fonti medioevali, non altrettanto si pu\u00f2 dire di quello di Montebello. Nel 1062 \u00e8 documentata l'esistenza di un \"poio de Montebello\" e tale denominazione non fa certo pensare a un luogo fortificato. Dal \"Catalogus Baronum\" risulta che nel 1168 Montebello \u00e8 uno dei molti feudi appartenenti a Roberto, Conte de Aprutio, il quale lo ha dato in affidamento a certi Riccardo e Trasmondo \"de Poliano\":\nLa stessa formula \u00e8 ripetuta per Trasmondus de Poliano. La rendita annua del feudo di Montebello, considerato l'aumento di cui nel documento si parla, era pari a ottanta once.\nUna sua chiesa, quella di Santa Maria, denominata \"de Montebello\", nel 1194 rientra, assieme alle sue pertinenze, sotto l'autorit\u00e0 del vescovo pennese.\nNel 1228 il feudo di Montebello sarebbe stato donato dalla Casa di Svevia a un tale Filippo, esponente dell'antica e nobile famiglia Gaudiosi, di lontana origine francese e risalente ai Principi angioini. Secondo il Professor Mario Falco, per\u00f2, \u00abi Duchi Gaudiosi furono i feudatari di Montebello fin dall'anno 1769\u00bb e avrebbero posseduto il Castello fino al 1924. Da quanto risulta in vari libri di Catasto relativi ai secoli XVII e XVIII presenti nell'Archivio comunale del paese, i Gaudiosi possedevano terre (o feudi) a Montebello, cos\u00ec come altri nobili, ma non erano certamente signori del luogo; che almeno in quei secoli (e alla fine del precedente) era retto da un proprio Parlamento. In merito, poi, al possesso del castello - che sarebbe pi\u00f9 esatto chiamare palazzo gentilizio - l'unica notizia certa (sebbene non documentata nell'Archivio comunale) \u00e8 che i Gaudiosi lo vendettero tra il 1924 e il 1925.\nNell'anno 1279 feudatario di Montebello risulta essere un certo Jacopello. Il valore annuo del feudo \u00e8 indicato in \u00abOnce 19, Tarini 17 e Grana 2\u00bb. Nel 1290, invece, a tenere il \"Castrum Montisbelli\" \u00e8 il milite Giacomo di Malanotte (Jacopello e Giacomo, forse, potrebbero essere stati i nomi di una stessa persona). Le notizie relative a queste ultime due date, tuttavia, andrebbero vagliate alla luce di un pi\u00f9 attento esame dei documenti attualmente a disposizione dei ricercatori.\nNel corso del secolo seguente \u00able \"Rationes Decimarum\" non lo annoverano tra i castra del pennese menzionati nell'anno 1309. Le decime sono versate dai suoi chierici in Montebello senza alcun attributo. \u00c8 evidente che il sito \u00e8 scarsamente sentito come fortezza\u00bb (C. Greco). Ma nel XV secolo, distrutto (o caduto in rovina) il Castello di Bertona, il \"Castrum\" di Montebello acquista la sua importanza. Tant'\u00e8 vero che il 4 novembre del 1418 (anno a partire dal quale \u00e8 sottoposto a Penne) ricevette tutti i privilegi della Citt\u00e0 dalla regina Giovanna II. Il 28 agosto 1423, per\u00f2, i Pennesi vengono pesantemente sconfitti dagli Aquilani, con i quali erano in guerra, e il Castello montebellese, occupato con la forza e la violenza (\"per vim et violentiam\") dalle truppe aquilane, verr\u00e0 tolto alla citt\u00e0 e sottoposto dalla regina Giovanna al Capitano e B\u00e0iulo dell'Aquila (4 novembre 1423).\nNel 1451 il re Alfonso I conferma e rinnova il provvedimento della regina Giovanna II. Montebello rester\u00e0 per 38 anni in mano agli Aquilani, che lo riconsegneranno a Penne, dietro sollecito sia della regina Giovanna che del re Alfonso, nel 1461. Nel 1475, dal re Ferdinando I d'Aragona, \u00absi diedero alla citt\u00e0 di Penne in premio della sua fedelt\u00e0 i Castelli di Farindola, e di Belmonte detto anche Montebello\u00bb. Su essi alla citt\u00e0 vennero concesse l'autorit\u00e0 militare e civile e l'amministrazione della giustizia criminale.\nAll\u2019inizio del Cinquecento, Francesco Rizzo, Patrizio di Napoli, risulta Barone di Montebello. A seguito della ribellione dei Baroni con la discesa di Odet de Foix, conte di Lautrec, il Rizzo venne spogliato del feudo. In seguito, previa corresponsione di una multa che non si discostava molto dal valore del bene feudale, fu riabilitato.\nPer i secoli XVI e XVII si sa che Montebello fu tassato nel 1532 per 152 fuochi (famiglie), nel 1545 per 180, nel 1565 per 250, nel 1591 per 195, nel 1648 per 211 e nel 1669 per 62. Nel secolo XVI il paese entr\u00f2 a far parte prima del Ducato di Penne, retto da Alessandro de' Medici dal 1522 al 1537; poi, dopo la tragica morte di questi, che nel 1536 aveva sposato Margherita d'Austria (1522-1586), figlia dell'imperatore Carlo V, pass\u00f2 a far parte dello Stato Farnesiano d'Abruzzo, essendo la vedova passata in seconde nozze (1538) con Ottavio Farnese, nipote del papa Paolo III e in seguito duca di Parma e Piacenza. In tal modo, quando i possessi margaritiani passarono al figlio Alessandro Farnese, Montebello fu annesso al Ducato di Parma.\nNel 1731, essendosi la linea maschile dei Farnese estinta con il duca Antonio, il piccolo centro vestino segu\u00ec la sorte di Penne e delle altre citt\u00e0 farnesiane d'Abruzzo, che passarono ai Borbone di Napoli nella persona di Carlo III, primogenito di Elisabetta Farnese, la quale era andata in moglie al re di Spagna Filippo V. Il lungo periodo borbonico iniziato con Carlo III si protrasse, salvo una breve interruzione determinata dall'invasione francese del Regno di Napoli e dalle vicende murattiane, fino all'unificazione dell'Italia sotto la Casa Savoia (1860).\nAncora all'inizio del XIX secolo l'Universit\u00e0 era retta da un Camerlengo, due Massari e un Parlamento (che ogni quattro mesi provvedeva a rinnovare, mediante votazione, tali cariche). Intorno al 1803 il paese \u00e8 cos\u00ec descritto da L. Giustiniani: \u00abMontebello terra regia in Abruzzo Ulteriore, in diocesi di Penne, distante da Teramo miglia 18. \u00c8 situata alle radici di un monte, di aria non insalubre, e trovasi abitata da circa 1200 individui addetti all'agricoltura, ed alla Pastorizia. [...] Le produzioni consistono in vino, e ghiande per l'ingrasso de' majali\u00bb.\nDopo il 6 dicembre 1926, data in cui il governo fascista deliber\u00f2 l'istituzione della provincia di Pescara, Montebello, fino a quel momento in provincia di Teramo, pass\u00f2 al nuovo capoluogo. Il passaggio dalla vecchia provincia a quella nuova\nsi ebbe il 2 gennaio 1927.\nSimboli.\nStemma.\nLo stemma del Comune ha la seguente blasonatura: scudo di tipo sannitico con campitura in azzurro e una fascia verde alla base, dalla quale sorgono tre monti verdi. Due tralci di identico colore sono piantati, in posizione divergente, sui due monti esterni. Il gruppo \u00e8 sormontato da una torre di colore rosso, aperta e finestrata di nero, merlata di tre alla guelfa e con al capo una stella d'oro a cinque punte.\nGonfalone: di bianco caricato dell'Arma descritta.\nMonumenti e luoghi d'interesse.\nIl castello medievale.\nIl castello domina il borgo e fu costruito circa nel 1300. Nel Cinquecento venne notevolmente ampliato e nel Settecento assunse la forma di un palazzo baronale. Oggi \u00e8 usato per convegni culturali.\nLa struttura \u00e8 un rettangolo irregolare che si suddivide in due corpi annessi.\nCultura.\nEventi.\nNel periodo di Ferragosto si organizza ormai dal 2008 un festival artistico-musicale, il \"Rock Your Head Festival\" che ha assunto una posizione di rilievo nel panorama abruzzese. Il suo fine principale \u00e8 quello di ricoprire un ruolo importante per il territorio, di confronto e condivisione su temi sociali, artistici e naturalmente musicali.\nNella giornata di Pasquetta 2018 si \u00e8 tenuto in questo comune l'Arrostiland, una festa dedicata all'arrosticino abruzzese.\nGeografia antropica.\nIl nucleo urbano, abitato soltanto dal 27,8% della popolazione comunale (secondo i dati del censimento effettuato nel 2001) ha un'architettura che nulla pi\u00f9 lascia trasparire delle sue caratteristiche originarie, poich\u00e9 i muri delle abitazioni sono coperti da intonaci di vario genere, mentre le strade presentano alterazioni pi\u00f9 o meno marcate nella struttura e nel manto.\nIl centro storico, sulla sommit\u00e0 del quale troneggia un imponente castello, mostra uno sviluppo ad andamento circolare. La disposizione delle case situate nelle sue immediate vicinanze \u00e8 tale da indicare come esse, anticamente, avessero la doppia funzione di abitazioni e di mura difensive del borgo. \u00c8 purtroppo sparita ogni traccia delle due porte di accesso al centro, ricordate in vari documenti presenti nell'Archivio comunale con i nomi di \"Porta da Capo\" e \"Porta da Piedi\". La loro ubicazione, tuttavia, si \u00e8 potuta individuare con un certo margine di approssimazione grazie al plastico di Montebello posto ai piedi della statua lignea di San Pietro, all'interno della chiesa madre, il quale sembra essere una riproduzione fedele del paese intorno al Seicento.\nPer gran parte in rovina, ove non deturpato da vandalici ammodernamenti, \u00e8 il gi\u00e0 menzionato castello; del quale possono essere ancora ammirati la superba entrata e l'androne loggiato. Ben poco rimane pure della struttura originaria della chiesa parrocchiale intitolata a San Pietro Apostolo, il cui interno a navata unica mostra evidenti segni di un rifacimento avvenuto, probabilmente, nel XVIII secolo. Unico elemento di un certo interesse architettonico \u00e8 costituito dalla volta a botte unghiata che copre il coro, la cui superficie presenta una tempera raffigurante la glorificazione di San Pietro. Nella sottostante lunetta, invece, \u00e8 dipinta la scena della crocifissione del santo, forse eseguita da pi\u00f9 mani e contenente alcune ingenuit\u00e0; la pi\u00f9 evidente delle quali \u00e8 costituita da un grossolano errore di prospettiva (il punto di vista, che dovrebbe essere dal basso in alto, nella colonna posta in alto a destra e a cui \u00e8 abbrancato un uomo, si inverte e l'immagine viene osservata dall'alto verso il basso). Pregevole \u00e8 la statua lignea di San Pietro, forse del XVII secolo.\nLa struttura di Montebello.\nIl reticolato urbano del centro storico montebellese, che come si \u00e8 gi\u00e0 detto presenta uno sviluppo ad anello, non \u00e8 molto regolare e lascia intuire l'evoluzione di un'edilizia dettata pi\u00f9 dall'esigenza di cingere, proteggendola, la sommit\u00e0 del colle su cui sorge (e sulla quale solo pi\u00f9 tardi, verosimilmente, verr\u00e0 costruito il castello) che da un preciso piano urbanistico, come invece appaiono tutti quegli abitati di discendenza romana; i quali evidenziano un regolare reticolato di vie che, allineandosi a due assi principali (il \"cardus maximus\" e il \"decumanus\") incrociantisi ortogonalmente, formano una scacchiera. Nei tempi pi\u00f9 antichi le case della cinta esterna, disposte a schiera continua lungo le curve di livello, dovevano avere quasi tutti gli usci e le finestre nella parte interna (e se presentavano finestre nella facciata esterna esse dovrebbero essere state realizzate solo nei piani alti), per non creare punti deboli nella muraglia difensiva che costituivano. Caratteristica, questa, che \u00e8 possibile ritrovare in diversi centri abitati abruzzesi del Medioevo.\nChe Montebello fosse strutturato in tal modo \u00e8 desumibile non solo dalla disposizione delle case che anticamente si trovavano nella sua periferia, ma anche da un plastico molto realistico (forse risalente al XVII secolo) posto ai piedi della statua di San Pietro, nella chiesa madre, da una mappa topografica del territorio montebellese redatta nel 1815 e dalla toponomastica, che nella zona pi\u00f9 orientale del paese, in prossimit\u00e0 del punto in cui era situata la \"Porta da Piedi\", nel tratto immediatamente sopra le Coste di San Silvestro e non a caso la strada che da qui risale fino alla chiesa madre oggi si chiama \u201cVia San Silvestro\u201d), in vari documenti del Cinquecento, del Seicento, del Settecento e dell'Ottocento, conserva ancora viva la denominazione \"dietro le mura\" (\"arrete alli mure\"). Qui, infatti, le pareti esterne delle case, pi\u00f9 che altrove dovevano essere viste e sentite come mura (forse sono le \"Mura Attenimi\" di cui si ha notizia nei Catasti preonciari del 1595 e del 1659).\nSport.\nCalcio.\nLa principale squadra di calcio della citt\u00e0 \u00e8 \"Montebello 2000 Calcio\" che milita nel girone C abruzzese di 1\u00aa Categoria. \u00c8 nato nel 2000. I colori sociali sono: il giallo e l'azzurro."}
{"id": "27630", "revid": "1748167", "url": "https://it.wikipedia.org/wiki?curid=27630", "title": "Moscufo", "text": "Moscufo (\"Musc\u00f9fe\" in dialetto locale) \u00e8 un comune italiano di abitanti della provincia di Pescara in Abruzzo.\nOrigini del nome.\nSull'etimologia del toponimo \"Moscufo\" non c'\u00e8 chiarezza. Potrebbe derivare da \"Moscosus\", oppure da \"Muskulf\", nome di un capo longobardo che aveva posto il suo accampamento sul pianoro di Contrada Santa Maria, dove oggi c'\u00e8 il cimitero e l'abbazia di Santa Maria del Lago, risalente all'XI secolo. Pare ci sia un toponimo uguale nella regione di Fulda (Germania). Nel dialetto originario, correntemente parlato e compreso dai residenti fino al 1970 circa, il nome del paese \u00e8 \"Muscufe\".\nStoria.\nDiverse sono le tracce del passato di Moscufo. Sembra che l'antico \"pagus\" romano fosse centrato intorno all'abbazia di Santa Maria del Lago, quindi pi\u00f9 a sud dell'antico paese, come hanno testimoniato i frequenti ritrovamenti in quelle zone di monete romane e altri reperti. \nL'attuale conformazione del paese a borgo fortificato sarebbe di epoca carolingia. La natura di Moscufo come antico borgo fortificato \u00e8 testimoniata dalla toponomastica: le due entrate del paese sono ancora soprannominate porta cieca e porta furia, e c'\u00e8 una via del Castello. Inoltre rimangono ancora in piedi parte dalle mura, oltre che un bastione in cotto verso la valle del Tavo. Fuori dal paese, in campagna, ci sono ancora alcuni torrioni di avvistamento spuntati durante le incursioni turche (la casa-torre pi\u00f9 vicina \u00e8 datata da una maiolica al 1527).\nMonumenti e luoghi d'interesse.\nChiesa parrocchiale di San Cristoforo.\nLa chiesa parrocchiale dedicata a San Cristoforo sorge nel cuore del paese di fronte al palazzo comunale. Nel 1324 questa chiesa figurava gi\u00e0 soggetta al pagamento delle d\u00e8cime della Curia romana, ma l'attuale costruzione risale al XVII secolo. La monumentale facciata, tutta in laterizio, rivela chiaramente il carattere barocco, infatti fu costruita nel 1607. La forte muraglia \u00e8 vivacizzata da les\u00e8ne sporgenti e arretrate poggiate su alti basamenti e da aggetanti cornici. Il semplice portale \u00e8 chiuso da battenti in legno dello stesso carattere barocco; nella lunetta soprastante ha risalto lo stemma municipale. Un ampio frontone curvilineo conclude la zona mediana della facciata, mentre il coronamento a fronte triangolare \u00e8 classicheggiante.\nL'interno, ampio e luminoso, \u00e8 ad unica navata su pianta rettangolare a spigoli arrotondati. Ricco \u00e8 l'ornamento scultoreo con variet\u00e0 di stucchi; in gran parte eseguiti da Ambrosio Piazza: opulenti festoni, angioletti in atteggiamenti diversi, a tutto tondo e ad altorilievo, svolazzano sulle pareti, sugli archi, sugli altari laterali, creando un piacevole movimento. Negli angoli concavi sporgono pulpiti convessi a creare maggior movimento e contrasti tra spazi ricurvi dove si aprono anche nicchie recanti statue di santi. La zona presbiteriale \u00e8 cartatterizata da un profondo arco a tutto sesto, riccamente ornato da stucchi; sulla parete di fondo la grande tela raffigurante San Cristoforo, incorniciata da rilevi in un festoso barocco.\nAi lati dell'altare maggiore, due grandi tele: \"San Vincenzo De Paoli\" e la \"Madonna Addolorata\". Altre di un certo pregio, sugli altari laterali: \"il purgatorio\", il \"SS. Rosario\", \"San Biagio\" e il \"San Francesco di Paola\". Altre pitture sulla movimentata volta a botte, in caratteristici riquadri, rappresentano scene ispirate al libro di Ester; le finestre, anch'esse adornate da stucchi, sono coronate da profonde lunette. Sotto la finestra mediana che illumina il presbiterio, due graziosi angioletti reggono lo scudo con lo stemma di Moscufo.\nAnche le pareti laterali seguono un movimento tipicamente barocco: les\u00e8ne binate dai ricchi capitelli artisticamente modellati si inseriscono nel fregio di altorilievi a festoni che, con l'aggettante cornicione, gira tutto intorno al perimetro della chiesa. Due eleganti colonne isolate, poste su alti basamenti, reggono la sinuosa balaustrata dell'artistico organo in legno addossato alla parete retrofacciata. Interessanti anche il coro in noce finemente intagliato e i confessionali realizzati nel 1778 da Fabrizio De Fabritiis di Orsogna. \u00c8 del 1780 il prezioso reliquiario di San Cristoforo, lavorato in argento.\nPalazzo Orsini.\nA pochi passi dalla chiesa, sorge il municipio (palazzo Orsini), restaurato recentemente, \u00e8 diventato di nuovo sede del comune di Moscufo. L'edificio, altro non \u00e8, antica dimora della nobile famiglia Orsini. L'unica nota degna di citazione che emerge dalla facciata \u00e8 l'artistico balcone in ferro battuto a linea sinuosa, che come la chiesa antistante, ricorda il possente stile barocco. La struttura architettonica \u00e8 molto semplice con rafforzamenti angolari e cornicione di completamento; le finestre sono prive di ornamenti. Imponente, invece, il portone d'ingresso, anch'esso restaurato, che reca lo stemma del Comune.\nAll'interno un piccolo atrio conduce alla scalinata che immette al piano superiore con i vari ambienti intercomunicanti; vi sono ancora porte dipinte, dal carattere settecentesco; poco \u00e8 rimasto, invece, della vecchia struttura.\nPalazzo de' Ferri.\nNei pressi dell'Oratorio di Sant'Antonio si trova il pi\u00f9 significativo degli edifici gentilizi del paese. Il corpo principale del palazzo si estende da via Vittorio Emanuele a via Aldo Moro. In un angolo del giardino interno \u00e8 murato lo stemma della famiglia da cui il palazzo prende il nome\nAltri monumenti cittadini.\nUscendo dalla piazzetta nel centro storico, che coincide con il punto pi\u00f9 alto della collina su cui sorge Moscufo, e scendendo per le strade del paese, si incontrano via via tutti gli altri edifici della cittadina.\nAltra chiesa settecentesca, con grazioso campanile a cipolla, \u00e8 la chiesa della Piet\u00e0. Ci sono anche due palazzi interessanti, il Palazzo Ferri e il Palazzo Orsini.\nAbbazia benedettina di Santa Maria del Lago.\nSi trova presso il cimitero comunale. Il monumento di maggior rilievo di Moscufo \u00e8 per\u00f2 la bella chiesa romanica di Santa Maria del Lago. La chiesa, anticamente detta cos\u00ec per via della vicinanza del bosco (Lucus) era un'abbazia benedettina, come testimoniano le aperture laterali a forma di ogiva verso il chiostro. La facciata, estremamente spoglia e semplice, introduce a un interno elegante e sobrio, con eleganti affreschi del XII secolo, parzialmente sbiaditi dal tempo e dalla sovrapposizione di altre pitture. Ma il vero capolavoro della chiesa \u00e8 l'ambone policromo, del maestro Nicodemo da Guardiagrele, bellissimo esempio di scultura romanica.\nScolpite in rilievo sull'ambone vi sono storie veterotestamentarie (tra le quali: Davide \u2013 o Sansone? - che uccide il leone, Davide che affronta l'orso, Giona inghiottito dal pesce, Giona rigettato dal pesce); storie di Santi (San Giorgio che uccide il drago); figure allegoriche; animali fantastici; deformi figure umane come telamoni. In dimensioni maggiori e in rilievo molto pi\u00f9 accentuato sono scolpiti i simboli del Tetramorfo. \nL'opera inoltre \u00e8 firmata e datata (1159).\nLe ampie tracce di policromia ancora visibili fanno di questo pregevolissimo monumento - tra i maggiori d'Abruzzo, ma di rilievo senza dubbio nazionale - una rara testimonianza dell'uso di dipingere le sculture, un tempo molto diffuso ma oggi difficilmente visibile a causa del degrado del colore.\nLa stessa chiesa ospita ancora una pregevole \"Madonna con Bambino\" del 1465 circa, tavola di Andrea De Litio, massimo pittore abruzzese del suo tempo. \nL'attiguo cimitero, di fondazione napoleonica, vale una visita perch\u00e9 i moscufesi hanno replicato le amatissime forme di Santa Maria del Lago per le proprie cappelle funebri, disegnando uno scenario assolutamente caratteristico.\nEconomia.\nMoscufo ospita rigogliosi uliveti e numerosi frantoi formando con i comuni di Pianella e Loreto Aprutino il cosiddetto \"triangolo d'oro dell'olio\". Si tratta di un'area le cui caratteristiche geomorfologiche e microclimatiche consentono la produzione di olio extravergine Aprutino Pescarese dalle particolari qualit\u00e0 chimiche e organolettiche.\nAmministrazione.\n \nGemellaggi.\nMoscufo \u00e8 gemellata con:\nSport.\nCalcio.\nLa principale squadra di calcio della citt\u00e0 \u00e8 la \"Polisportiva Moscufo 1971\" che milita nel girone B abruzzese di Promozione. \u00c8 nata nel 1971.\nDalla stagione sportiva 2014/2015 una nuova squadra prende il posto della ormai fallita societ\u00e0 precedente, la Moscufo, che dalla 3\u00aa Cat. provinciale passa nell'anno successivo (2015/16) alla 2\u00aa Cat. (Girone C) di Pescara, ottenendo ottimi risultati, che portano alla sua promozione in 1\u00aa Categoria Regionale per la stagione 2016/2017.\nLa nuova societ\u00e0 \u00e8 seguita e supportata sia dai ragazzi giovani del Paese, sia dai pi\u00f9 anziani, assidui sostenitori da sempre della squadra locale."}
{"id": "27632", "revid": "125215576", "url": "https://it.wikipedia.org/wiki?curid=27632", "title": "Pescosansonesco", "text": "Pescosansonesco (\"Lu Pi\u00e8sc'hie,\" IPA:/ lu\u02d0 pje\u02c8skj\u0259\u02c8/ in abruzzese; \"Gliu Pi\u00e8\u0161c'he,\" IPA:/ \u028eiu\u02c8pj\u025c\u02c8\u0283kj\u0259 / in dialetto pescolano) \u00e8 un comune italiano di 472 abitanti della provincia di Pescara in Abruzzo. Faceva parte della comunit\u00e0 montana Vestina, e il suo territorio \u00e8 compreso nel parco nazionale del Gran Sasso e Monti della Laga. \nGeografia fisica.\nTerritorio.\nPescosansonesco \u00e8 un centro agricolo dell'Appennino abruzzese, alle falde sud-orientali del Gran Sasso d'Italia. L'abitato sorge sulle pendici orientali del \"Pizzo della Croce\", 2\u00a0km a NE del vecchio centro che venne distrutto da una frana del 1934.\nStoria.\nFondato come castello agricolo dall'Abbazia di San Clemente a Casauria, in epoca normanna compare come feudo di una famiglia locale vicina a Ugo Malmozzetto nella sua conquista dei territori pedemontani vicini alla costa, e nel 1111 il feudatario erede, Gentile, rientra nello scacchiere dell'abate Casauriense come vassallo diretto dell'Abbazia; all'inizio del XIV secolo appare citato come \"Pesco Sedonisco\". Fu feudo dei Cantelmo e dei Sansonetti.\nNel XIX secolo vi nacque il giovane artigiano Nunzio Sulprizio, che a Napoli divenne famoso per un miracolo riguardante la sua gamba malferma. Nel Novecento il culto di Nunzio si intensific\u00f2 a tal punto da proclamarlo \"Beato\". Nel 1934 una frana danneggi\u00f2 gravemente il borgo medievale, che fu quasi completamente abbandonato. Successivamente il nuovo centro abitato fu costruito a pochi km di distanza e prese nome di \"Pescosansonesco Nuovo; Pescosansonesco Vecchio\" \u00e8 il nome con cui ci si appella al vecchio centro che anni dopo la frana \u00e8 stato ampliato e in parte ricostruito.\nMonumenti e luoghi d'interesse.\nPescosansonesco vecchio.\nLe case del \"centro abitato antico\" si arroccano a diversi livelli sulla pendice dello sperone roccioso alla cui sommit\u00e0 sono gli imponenti resti del castello. Il paese, nella parte superiore sopra il roccione di montagna, dove si trovava il castello dei Conti Sansoneschi, \u00e8 franato dopo il terremoto della Majella del 1933.\nNella parte finale del vecchio borgo, \u00e8 possibile osservare la Chiesa di San Nicola; del XII secolo, con affreschi di scuola benedettina del XIII secolo e i Ruderi sovrastanti della quattrocentesca parrocchiale di San Giovanni Battista, andata in rovina in seguito alla frana del 1934. Di recente \u00e8 stata recuperata ed \u00e8 stato ricostruito il tetto, recuperando alcuni preziosi affreschi romanici, descritti anche dagli storici Gavini e Moretti.\nConvento di Santa Maria in Collangeli.\nIl convento di Santa Maria era un convento francescano con la Chiesa di Santa Maria in CollAngeli del XV secolo, ora divenuto un ostello. Il convento fu costruito nel XV secolo da parte dei francescani sopra la vecchia cappella di Santa Maria \"de Contra\" o degli angeli, nel 1531. Ha impianto rettangolare, la chiesa \u00e8 molto semplice, nello stile manierista dei monasteri degli Osservanti: la facciata \u00e8 decorata da un portale architravato a timpano triangolare, con ricchi fregi di angeli e putti, ed \u00e8 sovrastato da un finestrone centrale. L'interno \u00e8 molto sobrio, a navata unica con volte e cappelle laterali riccamente decorate a tabernacolo in stucco policromo. L' altare maggiore \u00e8 ampiamente adornato, vi sono presenti numerose statue. Il convento si trova in localit\u00e0 Colle della Guardia, tra Pescosansonesco vecchio e il Pescosansonesco nuovo.\nSantuario di San Nunzio Sulprizio.\nNunzio Sulprizio, nato a Pescosansonesco Vecchio nel 1817, mor\u00ec in tenera et\u00e0 a Napoli nel 1836. Il 1\u00ba dicembre 1963 papa Paolo VI nel Concilio Vaticano II lo dichiar\u00f2 beato, e da allora part\u00ec l'idea di edificazione di un nuovo santuario per Nunzio nel paese natale. Infatti una primitiva chiesa a lui dedicata esisteva appena fuori dal centro medievale, edificata nel 1890, intitolata a San Giovanni, terminata una decina di anni pi\u00f9 tardi. La chiesa fu costruita presso la grotta di Riparossa dove sgorgava l'acqua del fiume dalla roccia, dove Nunzio si recava per pregare e trovare ristoro per la ferita al piede. La chiesa aveva uno stile rurale tra il neoclassico e il tardo gotico, influente nel periodo del revival, vedendo delle fotografie storiche. Nel 1928 l'edificio fu ampliato. Negli anni '70 dopo la beatificazione inizi\u00f2 a circolare l'idea di ricostruzione di un santuario pi\u00f9 grande, con progetto dell'architetto Angelini. Dal 1979 al 1990 si protrassero i lavori di ricostruzione totale del santuario, con abbattimento del vecchio, demolito nel 1988; il nuovo santuario \u00e8 stato condacrato nel 1990.\nLa chiesa si trova proprio all'ingresso del paese vecchio, accanto alla roccia della montagna della fonte Riparossa, la quale \u00e8 in parte inglobata dietro l'altare, come luogo sacro per eccellenza. La roccia montuosa genera le basi del santuario, facendo sfondo all'altare; l'aula \u00e8 esagonale, lo spazio alto e imponente; esternamente l'edificio sembra estraniarsi dal contesto montano e antico del paese, perch\u00e9 di aspetto prevalentemente moderno. La facciata in cemento bianco ha una geometria rettangolare, stretta e lunga in cui si apre il loggiato d'ingresso, tripartito e sormontato da altrettante finestre rettangolari. Il fronte \u00e8 concluso da un imponente mosaico policromo ideato da Guido Veroi, mostrante Ges\u00f9 in trono con accanto san Nunzio, e i santi Giuseppe e Giovanni.&lt;br&gt;I blocchi esterni dell'edificio formano un esagono a navata unica con l'asse perpendicolare al costone roccioso. Precede l'aula un pronao a quota inferiore; lo spazio centrale di fronte al presbiterio si eleva rispetto al resto dell'aula, quasi a voler ricordare la tipologia a saliente delle chiese a tre navate. Esattamente dietro l'altare costituito da una teca con la statua del santo dormiente, si trova la paerete rocciosa con l'acqua \"miracolosa\". \nNel 2022 sono stati completati i lavori di ampliamento del piazzale frontale della chiesa costruendo una nuova piazza per favorire l'accesso dei pellegrini.\nBottega di Nunzio Sulprizio.\nLa bottega si trova nel borgo vecchio, ed \u00e8 la casa dove il giovane Nunzio si recava a lavorare per volere dello zio, come aiutante fabbro. Lo zio era un uomo rozzo e violento, e spesso maltrattava il ragazzo, esile e gracile e non adatto a quella vita. Quando si fer\u00ec alla caviglia con uno strumento, la ferita non fu adeguatamente curata e si infett\u00f2, anche se Nunzio la andava a lavare presso la fonte Riparossa, dove veniva a volte scacciato dai paesani, nel timore che infettasse anche l'acqua. La casa \u00e8 legata alle altre, a schiera, costituita di intonaco e pietra grezza, con un grande portale a tutto sesto dove si trovava l'interno dell'officina. Oggi una targa ricorda la casa, dove posta una scultura moderna in ferro battuto ritraente Nunzio, con funzione di porta di accesso alla bottega.\nEconomia.\nLe fonti economiche principali sono parte del settore primario, l'allevamento ovino, bovino e suino \u00e8 praticato nelle estese aree boschive, vengono coltivati cereali, patate e sono presenti grandi vigneti e oliveti. Dal punto di vista turistico, il paese \u00e8 noto per il borgo medievale abbandonato; mentre per il turismo religioso Pescosansonesco \u00e8 famoso per il Santuario di Santo Nunzio Sulprizio."}
{"id": "27633", "revid": "1748167", "url": "https://it.wikipedia.org/wiki?curid=27633", "title": "Pianella", "text": "Pianella (\"Pian\u00f2ll\u00eb\" in dialetto locale) \u00e8 un comune italiano di abitanti della provincia di Pescara in Abruzzo.\nGeografia fisica.\nIl territorio \u00e8 del tipo collinare. Il paese si trova nell'area Vestina a circa 20\u00a0km da Pescara e 7\u00a0km da Chieti. La sede comunale \u00e8 a circa 236 metri s.l.m. ma le altezze variano dai 100 ai 280 metri s.l.m. Pianella \u00e8 attraversata dal torrente Nora.\nOrigini del nome.\nLa leggenda vuole che la figlia della Regina Giovanna, perse la sua pianella (la scarpetta) girando il regno con la madre. Fu proprio quella ciabatta a dare il nome all'attuale citt\u00e0.\nAltre fonti, decisamente pi\u00f9 attendibili, attribuiscono al nome della citt\u00e0 una sorta di evoluzione, iniziata dal nome dell'antica fortificazione Castrum Planellae, risalente all'anno 1500, la quale fu eretta in memoria del luogotenente Cristiano Pellegrini (1313-1340), passando poi per le varie Plenina, Plenilia, fino ad arrivare all'attuale Pianella. Il tema viene ampiamente affrontato da Enrico Sappia De Simone in \"Appunti sui Popoli Plenilenses e Pianella\" della \"Rivista Abruzzese di scienze e lettere\", anno IV, fascicoli V-VI (maggio e giugno 1889), pp.\u00a0276 e ss. Ma quanto detto in precedenza \u00e8 solo frutto di tradizioni e leggende popolari, poich\u00e9 l'origine dell'attuale nome di PIanella \u00e8 da ricercarsi nella corruzione o alterazione della voce latina, \"plana\", intesa come piana, planula, planello, pianello, piccola pianura, attestato nel Regesto di Farfa di Gregorio da Catino (cfr. Ernesto Giammarco, Toponomastica Abruzzese e Molisana, Edizioni dell'Ateneo, 1990, p.\u00a0301; ed anche Eliseo Marrone, \"Il granaio d'Abruzzo dal Comune all'et\u00e0 farnesiana\", Pescara, Tracce, 2012, pp.\u00a048\u201349).\nStoria.\nAntico centro dei Vestini. Le prime testimonianze risalgono al 953 d.C., anno in cui , principe di Capua, decise la costruzione della chiesa di Santa Maria Maggiore, edificata sui resti del tempio romano, dedicato al culto della dea Vesta. Tuttavia, i numerosi manufatti sabellici, greci, romani e medievali rinvenuti negli ultimi due secoli, fanno pensare ad una presenza umana continua ed ininterrotta nei secoli successivi. La citt\u00e0 ha avuto una lunga storia di invasioni ed attacchi. Nel IX secolo fu, ad esempio, devastata dai Saraceni, cosicch\u00e9 i superstiti si rifugiarono sul colle e cominciarono a fortificarlo. Al X secolo risale la prima testimonianza del toponimo \"Castrum Planellae\" nella contea di Manoppello e sotto il dominio dei Normanni. Nel 1078 o nel 1080 il Castello con le sue porte, le mura, le carbonaie e la scomparsa chiesa monastica di Santo Stefano passano come effetto di una donazione privata da parte di Sansone di Adelberto, di origine longobarda, al monastero di Montecassino. Pass\u00f2 successivamente al dominio di Carlo d'Angi\u00f2 prima e di Corrado Acquaviva poi. La presenza di molte monete coniate per le crociate fa ipotizzare che Pianella fosse stato un centro di incontro di pellegrini, frati e commercianti prima di procedere alla volta di Brindisi. Nel 1458 Federico d'Aragona diede alla citt\u00e0 lo status di \"universitas\", vale a dire una parziale indipendenza dal potere feudale e nel 1522 Pianella divent\u00f2 feudo di Margherita d'Austria Farnese, alla cui famiglia rimase fino all'eversione della feudalit\u00e0. Infine, Ferdinando IV di Borbone assegn\u00f2 a Pianella il titolo di Citt\u00e0 regia.\nSimboli.\nIl gonfalone municipale \u00e8 un drappo di bianco.\nCultura.\nNel paese \u00e8 presente un complesso bandistico risalente alla seconda met\u00e0 dell'Ottocento.\nEconomia.\nPianella fa parte dell'associazione citt\u00e0 dell'olio, formando con i comuni limitrofi di Loreto Aprutino e Moscufo un comprensorio dove le caratteristiche geomorfologiche e microclimatiche consentono la produzione dell'olio extravergine \"Aprutino Pescarese\" D.O.P., e dal 2006 fa parte dell'associazione Citt\u00e0 Slow.\nL'economia del paese \u00e8 infatti incentrata sull'agricoltura, rendendo Pianella l'unico centro abruzzese ad aver ottenuto, nel 2013, il riconoscimento Bandiera verde dell'agricoltura.\nAmministrazione.\nGemellaggi.\nPianella \u00e8 gemellata con:\nSport.\nHa sede nel comune la societ\u00e0 di calcio Polisportiva Dilettantistica Pianella 2012, che ha disputato campionati dilettantistici regionali. Nella stagione 2021/22 milita nel campionato di Promozione, mentre la ASD Sporting Pianella milita nel campionato di seconda categoria."}
{"id": "27634", "revid": "124716027", "url": "https://it.wikipedia.org/wiki?curid=27634", "title": "Picciano", "text": "Picciano \u00e8 un comune italiano di abitanti della provincia di Pescara in Abruzzo.\nStoria.\nLe prime tracce di Picciano risalgono al 1049 quando Bernardo, Conte di Penne, donava terreni ed edifici per la costituzione di una abbazia benedettina sul suo territorio. Questa del 1049 \u00e8, in assoluto, la prima attestazione dell'esistenza di un centro abitato chiamato Picciano, \"terminus ante quem\" rispetto al quale si pu\u00f2 ritenere dunque fondato il paese.\nSul nome Picciano esistono diverse leggende, la pi\u00f9 credibile farebbe risalire il nome alla presenza di un gruppo di pastori dediti al culto della Dea Pithia, il nome dunque risalirebbe, se non all'epoca romana, al primo periodo del medioevo, con una variante passante per Piczano come attesta la \"charta convenientiae\" che sar\u00e0 citata pi\u00f9 avanti.\nXI secolo, dunque, epoca caratterizzata ancora da grande instabilit\u00e0 politica e rivolgimenti improvvisi anche in area vestina e, centro di questi scontri, sar\u00e0 proprio l\u2019Abbazia di Santa Maria alla quale \u00e8 indissolubilmente legata la storia di Picciano.\nA quei tempi i vari signori facevano delle offerte al monastero di S. Clemente a Casauria motivo di competizione, il solo Bernardo, tra 1051 e 1063, come da Charta Offersionis del notaio Azzone, don\u00f2 pi\u00f9 di venti chiese al Monastero di Picciano, da lui creato e guidato in quell'epoca dall'abate Teodemario. Furono donati mulini sul fiume Fino, chiese, campane, feudi con uomini, donne e bambini al seguito. La donazione pass\u00f2 attraverso la creazione della Chiesa di San Silvestro, dotata di tutti i suddetti beni e donata a Picciano. Fatto curioso: all'abate di San Silvestro fu imposto di donare, il giorno dell'Assunta (il 15 agosto), 24 pizze ed un porco all'abate di Picciano. Da notare che, ancora oggi, la festa dell'Assunta \u00e8 celebrata a Piccianello, frazione di notevole entit\u00e0, anche se la Chiesa dell'Assunta si trova a Picciano.\nTornando alla vicenda delle donazioni, fatti intricati legano Guglielmo Tascione (o di Tassone), Alberico, Abate di S.Maria di Picciano e Benedetto abate di San Giovanni in Venere. Nel 1084 ebbe luogo uno scambio di Chiese: a S. Giovanni in Venere andarono castelli e chiese nel territorio di Ilice, l'attuale Elice, a Picciano la Chiesa di S. Panfilo a Spoltore. Non furono gli ultimi scambi, ad altri, successivi, assisterono come garanti il conte Ruggieri, Roberto di Manoppello, il Vescovo teatino Berardo, Eriberto, vescovo di Penne e il priore della Maiella. Saranno scambi, tuttavia, sfavorevoli per Picciano, generati, pi\u00f9 che altro, da motivi spirituali e che verranno annullati alcuni anni dopo.\nLa \"charta convenientiae\" attesta le proteste di Alberico, confermando, nello stesso tempo, lo status di Chiesa di comodo per S. Maria di Picciano di cui i vari signori si servono nell'ambito delle loro beghe private. Resta, per\u00f2, che nel 1110 Alberico, nonostante le proteste, fu eletto Abate di S. Clemente a Casauria, dove, finalmente, pot\u00e9 influire in maniera pi\u00f9 incisiva sui vari signori del luogo.\nNel 1122 altre permute: Ruggero Tascione dona a S. Maria di Picciano due feudi del monastero di S. Paterniano, girando, per\u00f2, a S. Clemente le rendite di S. Panfilo di Spoltore.\nVi saranno molti scambi, molte permute nel tempo di diversa entit\u00e0 e peso: 1139, 1144, 1145, tutte in genere riguardanti il nuovo ruolo dei vescovi, di quello di Penne in particolare e la questione delle decime. In quella del 1144, in particolare, Berardo, abate di Picciano in quegli anni, cede temporaneamente al fratello Rainaldo due feudi con i relativi coloni con obbligo di visite e oblazioni in giorni prefissati e un pranzo a base di pane, carne e vino da offrire ai monaci nel giorno di S. Egidio.\nSuccessivamente gli abati e i monaci di Picciano si scontreranno vivacemente con i Vescovi Oderisio e Vescovi battaglieri, avvezzi a lunghe lotte e difensori del potere papale, tuttavia, dovranno cedere al potere normanno, che si far\u00e0 sentire anche con la presenza del re Ruggero II, che, per mano del giustiziere Oderisio di Paleria, confermer\u00e0 nel 1170 le donazioni e i privilegi che Gozzolino di Loreto aveva concesso al monastero di Picciano.\nDonazioni di chiese e territori significava anche scambio di uomini, di feudi, di intere famiglie e gruppi sociali che si trovavano, cos\u00ec, a dover lavorare e vivere ora per l'uno ora per l'altro. Alterne saranno le vicende dell'Abbazia fino al privilegio con il quale Carlo V nel 1517 ne segner\u00e0, in pratica, il passaggio agli Olivetani de L'Aquila.\nNon sono rimaste manifestazioni significative dei periodi tra il XVI e la fine del XVIII secolo, segno della graduale perdita di importanza che il luogo progressivamente sub\u00ec.\nCon il trasferimento a L'Aquila dell'abbazia e il successivo incendio che la distrusse, la presenza di Picciano nel territorio vestino diminuisce fino a sfumare. I principi Badiali, per\u00f2, rimangono, al punto che fino al 1945 contadini ed allevatori erano tenuti a pagare una somma annuale alla Parrocchia, la Badia, appunto, come contributo per l'uso dei terreni; era il cosiddetto livello, forma di enfiteusi di cui ancora molti terreni sono gravati, risalente appunto al periodo medioevale in cui la Badia di Picciano ottenne case e terreni dai Conti di Penne.\nNel corso del tempo, dunque, la storia di Picciano \u00e8 andata cambiando. La sua importanza si \u00e8 ridotta e l'agricoltura \u00e8 sostanzialmente rimasta di sostentamento per lunga parte della sua storia. Lo sfruttamento del suo territorio da parte di baroni e possidenti terrieri \u00e8 testimoniato dal grande numero di masserie e mezzadri presenti su territorio. A fine Ottocento si ha una svolta decisiva: la nascita di una fertile tradizione artigianale fa di Picciano il paese dei sarti e dei calzolai con decine di botteghe attive, fisse e ambulanti, un numero elevato di addetti e una presenza tanto forte da rilanciare anche l'urbanizzazione della zona. Il movimento economico generato da quella congiuntura favorevole port\u00f2 alla costruzione di una fornace che, per anni, si rivel\u00f2 una risorsa per Picciano, richiamando abitanti dal circondario, creando occupazione e segnando gli albori dell'era industriale in tutta l'area Vestina. Per tutto il Novecento, la storia della fornace Patricelli \u00e8 la storia stessa di Picciano. I suoi periodi di crisi saranno crisi per il paese, nei periodi positivi ci sar\u00e0 occupazione per tutti. L'attivit\u00e0 della fornace cambi\u00f2 anche il volto di Picciano, spianando colline, creando aree edificabili e, nello stesso tempo, fornendo materiali da costruzioni alle 8-10 imprese edili presenti sul territorio. Nel secondo dopoguerra sar\u00e0 l'unico argine all'emigrazione, fonte di aggiornamento culturale e sociale e con la sua chiusura, al principio degli anni '80, si \u00e8 determinato l'inizio del declino demografico ed economico che in questi anni ha raggiunto l'apice.\nMonumenti e luoghi d'interesse.\nResti dell'Abbazia di Santa Maria Assunta in Picciano.\nIl monastero fu fondato nel 1051 dal nobile pennense Bernardo di Bernardo, che vi insedi\u00f2 come primo Abate il monaco Teodemario, che era anche custode della omonima chiesa attigua al Monastero. L'abbazia, inizialmente indipendente e posta sotto la diretta giurisdizione del Papa, dipese poi dall'Abbazia di San Clemente a Casauria, con la quale entr\u00f2 in rivalit\u00e0. Tra la fine dell'XI secolo e gli inizi del XII fu depredata dal conte normanno di Loreto Aprutino Guglielmo di Tassone e dai suoi capitani, che ne occuparono i terreni, ma nel 1109 il conte e sua moglie Anatolia la posero sotto la loro protezione, restituendole il maltolto e riconoscendo all'abate Alberico la facolt\u00e0 di autodeterminarsi e di gestire autonomamente il ricco patrimonio fondiario originale. Nel XIII secolo fu ampliata. Notizie riportano che fosse in stile romanico, come si evince dai bassorilievi dei Leoni rimontati nella chiesa parrocchiale di Picciano.\nLa distruzione del monastero, che sorge dove adesso \u00e8 il cimitero comunale, fu un evento tragico non solo dal punto di vista economico-sociale ma anche dal punto di vista artistico. Avvenne nel primo Novecento. Si perse una grande testimonianza di un'epoca, e non solo i monaci ma anche i materiali da costruzione furono dispersi nelle case del paese. Rimangono solo alcune tracce nei bianchi blocchi di pietra della Maiella, alla base della Chiesa Parrocchiale di Picciano, e nei due leoni ai lati del portale della stessa.\nChiesa parrocchiale di Santa Maria del Soccorso.\nCostruita ad inizio Ottocento la chiesa parrocchiale di Picciano \u00e8 a pianta longitudinale con una facciata richiamante la chiesa veneziana del Redentore di Andrea Palladio, ma anche in alcuni tratti la Chiesa del Ges\u00f9 a Roma. Costruita in mattoni presenta un campanile lasciato a met\u00e0 del suo sviluppo, che si richiama a tutta la tradizione di ascendenza romanico-normanna che ha i suoi pi\u00f9 grandi esempi nelle torri campanarie della Cattedrale di San Giustino a Chieti e della Basilica dell'Assunta ad Atri, e che hanno avuto ampia eco nell'area vestina. Simile a quello di Picciano pur se completi, se ne possono trovare a Penne, Citt\u00e0 Sant'Angelo, Collecorvino e Loreto Aprutino.\nChiesa di San Rocco di Piccianello.\nLa chiesa di Piccianello, coeva, \u00e8 a navata unica e dedicata a S. Rocco, anch'essa in mattoni a vista, presentava un interno a concezione gesuitica controriformistica malauguratamente distrutta negli anni sessanta. Interessante la facciata, anch'essa a mattoni, ispirata al partenone di Atene stilizzato in quattro lesene che ne slanciano l'esigua struttura.\nIl mattone, oltre che delle chiese, \u00e8 elemento caratterizzante di tutto il centro di Picciano e della vicina Frazione di Piccianello, segno evidente di una forte marca culturale votata alla praticit\u00e0 ma anche alla modularit\u00e0 a al gusto del bello.\nCultura.\nPicciano \u00e8 stata una fucina di artisti legati al campo della musica da bande. La banda di Picciano e, per un periodo piuttosto lungo a met\u00e0 del Novecento, la banda di Piccianello, rappresentavano un punto di riferimento artistico di notevole interesse. Da ricordare al riguardo il maestro Vermondo Carusi che di questa fioritura musicale e non solo, \u00e8 stato uno dei maggiori artefici.\nTale tradizione musicale prosegue oggi attraverso l'Associazione Bandistica Amatoriale \u201cCitt\u00e0 di Picciano\u201d, composta sia da veterani della musica bandistica abruzzese sia da giovani elementi e insignita nel 2011 del titolo di \"Gruppo di interesse nazionale\" dal Tavolo Nazionale per la Musica Popolare (iniziativa promossa dal Ministero per i Beni e le Attivit\u00e0 Culturali della Repubblica Italiana in onore del Centocinquantenario dell'Unit\u00e0 d'Italia) insieme al coro folkloristico della cittadina.\nIl Coro Folkloristico di Picciano mantiene attiva la divulgazione del dialetto abruzzese attraverso canti, teatro dialettale ed esibizioni all'annuale Europeade del folklore, vantando molte partecipazioni.\nIl Museo delle tradizioni e arti contadine, \"MUTAC\", museo etnografico, si accolla il compito di mostrare e ricordare la vita delle comunit\u00e0 piccianesi dei secoli scorsi.\nSport.\nCalcio.\nLa principale squadra di calcio della citt\u00e0 \u00e8 \"Picciano Calcio\" che milita nella terza categoria abruzzese di Pescara nel girone unico."}
{"id": "27635", "revid": "1748167", "url": "https://it.wikipedia.org/wiki?curid=27635", "title": "Pietranico", "text": "Pietranico \u00e8 un comune italiano di 437 abitanti della provincia di Pescara in Abruzzo.\nStoria.\n\"Grangia\" (magazzino-abitazione medievale di montagna) della insigne Abbazia di San Clemente a Casauria, fu trasformato in un vero e proprio Castello nel 985 dall'Abate Casauriense Adamo, che vi fece confluire gli abitanti degli antichi insediamenti limitrofi di Peteliano, Montefalcone, Vallelupa e Opacolo.\nFatto storico ricordato dalla fonti e da una tradizione orale, ancora viva; in ricordo del nome del suo fondatore, una strada cittadina adiacente alla Piazza del Colle \u00e8 nota come Via Abate Adamo.\nUn sito cos\u00ec arroccato e poco accessibile apparve un posto ideale ai Monaci benedettini per edificarvi un castello entro il quale potersi rifugiare in tutta sicurezza in occasione dei sanguinosi saccheggi operati dai Saraceni e dai Normanni provenienti dalla vicina costa pugliese.\nQuesto clima di estrema insicurezza, congiuntamente al desiderio di emancipazione, spinsero masse di coloni abbrutiti da una feudalit\u00e0 sorda ed inutile ad aggregarsi in questo territorio. Dal canto loro, i Monaci offrirono, assieme alla sicurezza, condizioni di vita pi\u00f9 umane, nuovi metodi di coltivazione, tecniche di allevamento, sistemi di costruzioni, non tralasciando le pratiche religiose.\nL'antico castello sorgeva sulla \"Pietra di Castello\", \"un immenso masso di 2000 m3\". Da qui, dunque, il toponimo Petra Iniqua, che secondo un'attendibile etimologia significa \"pietra posta su un colle\". Questa era la lezione che assegnava al nome un filosofo illustre, Don Domenico Tinozzi che aveva condotto erudite ricerche sui \"tre paesi della Penne vera: Pietranico, Cugnoli e Corvara\". Il castello fu demolito durante il ventennio fascista per favorire la costruzione di nuove case, le case antiche mostrano sugli archi delle porte lo stemma delle famiglie e casate di chi vi dimorava.\nIl paese vecchio conserva a tutt'oggi quasi intatta la sua originaria struttura di borgo sorto per offrire minor lato all'offesa e possibilit\u00e0 maggiori alla difesa. Le case, disposte a raggiera lungo lo scosceso e breve pendio sottostante il poderoso masso roccioso, sono divise da stradine molto strette (rughelle) e formano, con le mura poderose sul lato esterno, una cintura interrotta solo dalla Porta della Terra.\nMonumenti e luoghi d'interesse.\nParrocchia di San Michele e Santa Giusta.\nLa chiesa \u00e8 la principale di Pietranico, sorge nella parte alta, edificata presso lo sperone roccioso, dove si trovava il castello longobardo, di cui resta una torre cilindrica. La chiesa antica risale al XII secolo, nel XVIII secolo fu rifatta in stile barocco, infatti in una fotografia storica \u00e8 possibile vedere il mirabile altare della Madonna col Bambino di Lorenzo Bossi del 1722.\nA causa del terremoto di Avezzano del 1915 e poi del terremoto della Majella del 1933, la chiesa vecchia rimase danneggiata, pertanto si decide la demolizione e ricostruzione ex novo. Fu scelto un impianto neoromabico di ispirazione tosco pisano-lucchese, poich\u00e9 la chiesa sembra avere varie somiglianze con il Duomo di Lucca e la chiesa di San Michele in Campo.\nL'impianto rettangolare ha una facciata a salienti, tripartita, con tre portali a tutto sesto, di cui il centrale \u00e8 il maggiore, decorato anche da una lunetta con rilievo. In asse vi \u00e8 un rosone centrale a raggiera, ai lati in asse con i portali una coppia du bifore. Archetti ciechi decorano le cornici e il cornicione della sommit\u00e0 di facciata, archetti pensili decorano la sommit\u00e0 della torre campanaria.\nL'interno \u00e8 molto semplice, a tre navate divise da pilastri as arcate a tutto sesto. In zona presbiterale vi \u00e8 una calotta sferica, l'abside \u00e8 semicircolare.\nOratorio di Santa Maria della Croce.\nSi trova poco fuori dal paese, costruito nel XVII secolo, costituendo uno dei rari casi di arte affrescata barocca della provincia di Pescara. La chiesetta all'esterno \u00e8 in pietra della Majella, con facciata molto bassa e copertura semplice del soffitto. L'interno a cappella \u00e8 a croce greca, composta da cellule quadrate e volte a sesto ribassato. I dipinti sono ad opera dei fratelli Castelli di Santo Stefano di Sessanio, assieme ai pregevoli stucchi barocchi. Le scene dipinte mostrano le principali vicende di Maria e Ges\u00f9 tratte dai \"Vangeli\"."}
{"id": "27636", "revid": "15756", "url": "https://it.wikipedia.org/wiki?curid=27636", "title": "Popoli (Italia)", "text": "Popoli \u00e8 un comune italiano di abitanti della provincia di Pescara in Abruzzo.\nGeografia fisica.\nTerritorio.\nIl territorio comunale \u00e8 posizionato tra il basso corso dell'Aterno-Sagittario a nord-ovest, la Valle Peligna a sud e il massiccio della Maiella a sud-est. All'interno del comune rientrano le Gole di Popoli, che raccordano la bassa valle dell'Aterno in provincia dell'Aquila con la Val Pescara in provincia di Pescara, attraversate dalla Strada statale 17 dell'Appennino Abruzzese ed Appulo-Sannitico. A partire dal territorio di Popoli il fiume Aterno-Sagittario prende il nome di Aterno-Pescara o solamente Pescara.\nStoria.\nOrigini e periodo romano.\nReperti archeologici che testimoniano insediamenti del Paleolitico e del Neolitico sono stati trovati in localit\u00e0 Svolte di Popoli, e San Callisto. Il primitivo villaggio degli Italici Peligni prese forma circa nell'VIII secolo a.C., e lo storico Plinio il Vecchio nella sua \"Naturalis historia\" parlava di un villaggio colonizzato da Roma nel I secolo a.C., chiamato \"Pagus Fabianus\". Infatti Popoli non divenne mai una citt\u00e0 romana a tutti gli effetti, e il \"pagus\" \u00e8 il termine che indica il villaggio di capanne di legno che stava a controllo delle gole della montagna. Durante la guerra sociale (91-88 a.C.) anche il villaggio partecip\u00f2 alla Lega Italica con capitale \"Corfinium\", ma venne sconfitta. Fino all'800 d.C. circa era ancora chiamata \"Pagus Fabianus\".\nMedioevo.\nDopo la caduta dell'Impero romano, il villaggio fu saccheggiato ripetutamente dai Vandali e dai Saraceni, e di esso non si hanno notizie sino al IX secolo, quando venne fondata l'Abbazia di San Clemente a Casauria, che possedette il feudo, preso cui fu costruito il castello con torre pentagonale di controllo, a guardia della valle. Il villaggio viene citato come \"Castrum Pauperum\", e questo nome nei secoli verr\u00e0 volgarizzato fino all'attuale \"Popoli\". Il primitivo incastellamento risale dunque alla discesa dei Longobardi. Un nuovo saccheggio a Popoli ci sar\u00e0 nel 937, con l'invasione degli Ungari. Le origini del primo castello di Popoli risalgono al guerriero Gerardo, che stipul\u00f2 un contratto di propriet\u00e0 con l'abate Ponzio di San Clemente per ricevere le terre di Popoli e di Tocco da Casauria per erigere il castello, dando segno di protezione verso il monastero, gi\u00e0 oggetto di vari saccheggi. Alla morte di Gerardo nel 1016, il figlio Alberico invase Tocco da Casauria per costruirci il castello. Alla fine dell'XI secolo il vescovo di Valva e abate di San Clemente a Casauria, Giovanni, affid\u00f2 il castello di \"Poperi\" al normanno Guglielmo di Tassone (figlio di Drogone, detto Tassone, e nipote di Roberto di Loritello) affinch\u00e9 lo reggesse in sua vece, ma in effetti egli lo trasform\u00f2 in un feudo personale. Nel 1057 secolo Popoli diventa parte della contea di Manoppello sotto il controllo di Ugo Malmozzetto ed \u00e8 assegnata alla giurisdizione di Roberto di Loritello. Una leggenda, riportata nel \"Chronicon Casauriense\", parla della morte violenta del conte Ugo nel 1098, uomo tirannico e spregiudicato, attirato in inganno sul castello da una principessa di Prezza, che si port\u00f2 di nascosto i fratelli per catturare il conte.\nLa signoria dei Cantelmo.\nIl villaggio di Popoli inizi\u00f2 a svilupparsi durante il dominio di Federico II di Svevia, che nel 1233 inser\u00ec Popoli nel \"Giustizierato d'Abruzzo\", con capitale la vicina Sulmona; successivamente entr\u00f2 nel regio demanio di Sicilia nel 1296 per volere di Carlo I d'Angi\u00f2. Gi\u00e0 dal 1284 Popoli divenne roccaforte della famiglia Cantelmo, di origini napoletane, giunta al seguito di Carlo d'Angi\u00f2, con capostipite della contea Giacomo Cantelmo. I conti ottennero anche il controllo indiscusso sui borghi circostanti della Maiella sino al XVIII secolo: Vittorito, Pacentro, Bugnara, Caramanico Terme (Contesa coi D'Aquino) Roccacasale, Canzano, Campo di Giove. Il dominio sulla zona rimase incontrastato fino al XVIII secolo, salvo delle lotte di potere tra il 1424 e il 1443, quando i Cantelmo si scontrarono con Jacopo Caldora, per il possesso del castello di Pacentro.\nDurante il dominio dei Cantelmo, Popoli per la sua posizione strategica per il traffico delle merci e per i vari percorsi dei pastori transumanti, venne denominata la \"chiave dei Tre Abruzzi\", perch\u00e9 a confine con quello sulmonese (poi Abruzzo Ulteriore II con capoluogo L'Aquila), con quello pescarese-teramano (l'area di Pescosansonesco e Salle, dell'Abruzzo Ulteriore I di Teramo), e con quello maiellano occidentale di Chieti, che dal 1927 pass\u00f2 alla provincia di Pescara. Il grave terremoto della Maiella del 1706 danneggi\u00f2 il castello e spinse il Cantelmo a stabilirsi definitivamente nel palazzo ducale nel centro cittadino (via Cavour), gi\u00e0 fatto costruire nel XV secolo. La nobile famiglia si estinse con Giuseppe Cantelmo, Principe di Pettorano, morto nel 1749. Prima del momento in cui fu abolito il feudalesimo nel 1806, Popoli far\u00e0 dapprima parte dei possedimenti della famiglia Tocco principi di Montemiletto. Successivamente diventer\u00e0 municipio, compreso nel distretto di Sulmona dell'Abruzzo Ultra Secondo.\nDal 1799 a oggi.\nIl 24-25 dicembre 1798, con l'arrivo delle truppe francesi, al soldo del comandante Championnet, il drappello del generale Duhesme stazion\u00f2 a Popoli, punto cruciale degli Abruzzi con cui le truppe, provenienti da Pescara, essendo discese da Teramo, avrebbero dovuto riunirsi con quelle del generale Lemoine, provenienti dall'Aquila; per proseguire la marcia dalla piana delle Cinquemiglia verso Capua. Popoli fu saccheggiata, come riportano le cronache locali, molti abitanti uccisi, compresi coloro che si ribellavano. Furono riscattati dalle imboscate dell'allora capomassa assoldato da Ferdinando IV di Borbone Giuseppe Pronio, nella battaglia della vicina Roccacasale, e poi a Sulmona.\nIl 10 ottobre 1860 Popoli ospit\u00f2 il re Vittorio Emanuele II in viaggio a cavallo per Pescara, dopo l'Unit\u00e0 d'Italia la cittadina vide svilupparsi il fenomeno del brigantaggio, i cui esponenti capibanda provenienti dai vari villaggi circostanti imperverseranno sulla Maiella e presso la valle Peligna fino al 1867. Nel 1927 fu costituita la provincia di Pescara, e Popoli verr\u00e0 annessa al nuovo territorio, rimanendo al confine con Sulmona della provincia aquilana. Il 26 settembre 1933 un nuovo terremoto colp\u00ec la Maiella (IX grado della Scala Mercalli), anche se in maniera meno disastrosa del 1706, causando comunque danni ai paesi della zona peligna, inclusa Popoli. Durante la seconda guerra mondiale Popoli fu bombardata dalla Royal Air Force, il 20 gennaio 1944 ci fu un bombardamento che risparmi\u00f2 il ponte sul fiume Pescara sulla strada Roma-Pescara che venne abbattuto solo successivamente dai Tedeschi in ritirata, poi il 22 marzo dello stesso anno fu distrutta una parte del centro cittadino, e molti abitanti uccisi. Nonostante il bombardamento, Popoli seppe rialzarsi dal disastro, e svilupparsi al livello industriale negli anni del boom economico.\nMonumenti e luoghi d'interesse.\nArchitetture religiose.\nChiesa di San Francesco\nChiesa principale affacciata su piazza della Libert\u00e0, la pi\u00f9 interessante dal punto di vista artistico. Fu fondata come convento francescano nel XIII secolo; le pi\u00f9 antiche notizie sono tratte da un catalogo di frate Paolino da Venezia (1334) dove cita la chiesa nella custodia della diocesi aquilana. La chiesa fu ricostruita nel 1480, e restaurata nel 1688 con il completamento della parte superiore della facciata. L'interno attuale \u00e8 frutto di rimaneggiamenti tardo barocchi dopo il terremoto del 1706. Nel 1714 fu completata la parte superiore del campanile.La facciata \u00e8 l'elemento pi\u00f9 interessante, divisa in due settori: la base gotica, e la parte superiore barocca. In basso si apre un portale romanico a tutto sesto, con strombature gotiche. In asse col portale si trova il rosone in architettura gotica sulmonese, con la rosa sagomata ad ovoli e fusaiole, e contornata da quattro lobi con simboli degli Evangelisti. La parte superiore barocca, oltre il cornicione marcapiano, \u00e8 pi\u00f9 slanciata ed \u00e8 abbellita da statue di santi, tra i quali San Giorgio a cavallo, al centro.Il campanile turrito ha pianta medievale, ma la sommit\u00e0 \u00e8 barocca. L'interno \u00e8 a navata unica, in intonaco bianco ed ha aspetto neoclassico, con un altare marmoreo del 1742 nella cappella di destra, con affresco rinascimentale della \"Deposizione\" di Giovanni di Sulmona. Nella cappella sinistra dedicata a San Francesco c'\u00e8 un paliotto in maiolica di Castelli, realizzato da Francesco Antonio Grue.\nEx convento dei Francescani\nCompreso tra via della Repubblica, piazza della Piet\u00e0, via Pillo, \u00e8 attaccato\nalla parrocchia di San Francesco, risale nell'aspetto al XV secolo, ma fu modificaro nei secoli a seguire. Tagliato alla fine dell'800, conserva parte del chiostro porticato, con volte a crociera. Fu adibito a vari usi, tra chi cinematografo, nell'ala del refettorio. Interessante l'ingresso dal campanile della chiesa con arco monumentale e chiave di volta con lo stemma dei Francescani.\nChiesa dei Santi Lorenzo e Biagio (XVI secolo): appartiene al gruppo delle \"due chiese gemelle\", con la Santissima Trinit\u00e0, in via Cavour. Bench\u00e9 sia una delle chiese pi\u00f9 antiche della citt\u00e0, del XII secolo circa, con l'abside ricavata da un torrione cilindrico delle mura, oggi la chiesa si presenta in modesto stile barocco, con facciata ottocentesca, chiaso scialbo restauro dell'originale romanico. Venne citata da Pasquale II nel 1142, nel 1562 fu ricostruita in forme rinascimentali, e nuovamente restaurata nel dopo il terremoto della Maiella del 1706, perdendo lo splendore medievale, eccettuata l'abside a torrione. L'interno conserva tre navate, ancora riconoscibili nell'originale aspetto medievale per i pilastri intonacati, sulla destra c'\u00e8 il monumento funebre del vescovo Tolomeo di Corfinio; l'altare maggiore marmoreo fu scolpito da Nicola Mancini di Pescocostanzo (1745-1746), il coro ligneo \u00e8 dei fratelli Bencivenga da Raiano. La facciata \u00e8 molto semplice, con tre portali; dopo la cornice marcapiano l'insieme diventa pi\u00f9 slanciato, ornato da un finestrone centrale. Il campanile \u00e8 a torre quadrata, con cuspide piramidale, gemello di quello della Trinit\u00e0.Chiesa della Santissima Trinit\u00e0 (XVI secolo): legata alla chiesa di San Lorenzo in via Cavour, ha una facciata molto pi\u00f9 ricca e scenografica, realizzata da Giambattista Gamba, secondo altri Giovan Battista Gianni. Risale al XVI secolo, ed \u00e8 stata completata nel 1734 con elargizioni di papa Gregorio XIII. La chiesa appare come un blocco unitario a pianta circolare, sopra cui si eleva la cupola su un tiburio ottagonale. La sobria facciata alterna nicchie e finestrelle, creando contrasto di luci e ombre, si articola in tre spazi separati da quattro paraste. A dare maggiori slancio alla facciata sono quattro anfore di pietra collocate sulla trabeazione. Il portale \u00e8 chiuso da archivolto circolare, cos\u00ec come la finestra sovrastante. Il campanile turrito ha pianta parallelepipeda, terminante con cuspide, l'interno \u00e8 piuttosto semplice, conservando di interesse una pala d'altare del 1557, altare ligneo seicentesco e una statua della Santissima Trinit\u00e0 del 1712, rappresentante Cristo risorto e Dio Padre seduti sul globo terrestre con l'effigie dello Spirito Santo, opera molto simile a un altro gruppo Trinitario nella chiesa della Santissima Trinit\u00e0 di Chieti. Le pitture in affresco presso la cupola a pennacchi, sono di Giambattista Gamba.Chiesa di San Rocco\nLa famiglia baronale Muzj la fece erigere dopo la peste del 1656 (i morti furono 1546 contro 650 superstiti popolesi) e la rinnov\u00f2 in epoca tardo barocca insieme al proprio palazzo al quale essa \u00e8 annessa, in via Garibaldi, dietro la chiesa di San Lorenzo. Innalzata in onore di S.Rocco per porre il Santo taumaturgo a guardia contro la pestilenza del XVI sexolo. Il Procuratore Barone Giuseppe Muzj fece dedicare anche un altare laterale alla Madonna del Carmine donando una tela tutt'ora presente. Proprio perch\u00e9 a questi due Santi la popolazione invoc\u00f2 protezione durante la terribile pestilenza. La chiesa \u00e8 monumentale, ai lati ha dei contrafforti, la facciata quadra, con portale barocco a timpano curvilineo spezzato con scritta dedicatoria, due quadrotte laterali, e un finestrone centrale superiore, che ripropone il motivo del timpano spezzato del portale, con l'aggiunta di alcune decorazioni in rilievo, e una testa di angelo. L'interno \u00e8 a navata unica, riccamente decorato da stucchi.Chiesa di San Domenico (XVII secolo): sul viale Giuseppe Mazzini (ex via Umberto I), \u00e8 del XVI secolo, ma \u00e8 stata ristrutturata dopo il 1706. Presenta un aspetto barocco a pianta rettangolare con bracci del transetto sporgenti, e un'abside semicircolare. La facciata \u00e8 divisa in due livelli da cornice marcapiano, e verticalmente da due paraste. Il portale maggiore \u00e8 ornato da un timpano curvilineo, con sopra in asse un finestrone. Il campanile \u00e8 a torre, con la cuspide a cipolla di matrice napoletana.\nChiesa della Madonna delle Grazie\nSorta come chiesa rurale ai margini del borgo fortificato, nel quartiere ottocentesco di viale Mazzini (precisamente in via Costantini, nel Rione Sant'Anna), fu costruita nel 1576, ed \u00e8 stata restaurata nel 1802. Presenta una facciata in stile rinascimentale con portale decorato da timpano e oculo centrale, ornato da cornice. All'interno neoclassico spicca l'altare maggiore ricco di intarsi. Due coppie di colonne, una tortile e l'altra scanalata, sormontate da capitelli corinzi, sorreggono un archivolto spezzato, dominato da timpano modanato. La cimasa racchiude la tela del Padre Eterno (XVIII secolo), mentre le pareti laterali presentano dipinti del XVII attribuiti a maestranze abruzzesi, raffiguranti il \"Martirio di San Bartolomeo - Sant'Emidio protettore dei terremoti - San Bonifacio - San Francesco di Paola taumaturgo - Sant'Anna e San Raffaele\".\nArchitetture militari.\nIl circuito murario dell'antica Popoli, smantellato dal XVI secolo, doveva collegarsi dall'antico abitato compreso tra via Salita Castello e via Cavour (ex via del Colle) con le chiese dei Santi Lorenzo e Biagio e della Santissima Trinit\u00e0, fino al passaggio della dogana su via Garibaldi, comprendendo anche il sobborgo San Rocco, dietro la chiesa della Trinit\u00e0, dove insisteva la dogana ducale quattrocentesca dei Cantelmo. L'attuale piazza della Libert\u00e0 (ex Piazza Regina Margherita), si svilupp\u00f2 attorno al convento di San Francesco nel XIX-XX secolo, con la costruzione di edifici, che poi presero i diverticoli di viale Mazzini (ex corso Umberto I), corso Gramsci (ex corso Vittorio Emanuele) e via Capponi, ex via del Colle.\nNelle foto storiche compare una delle porte di accesso a Popoli, demolita alla fine dell'800: porta Santa Maria o Porta San Rocco, accesso dal ponte in via Saffi e stava dove oggi insiste piazza Dante; aveva una torretta di controllo sopra l'arco ogivale di ingresso, con al fianco una piccola edicola votiva.\nCastello ducale Cantelmo\nIl Castello di Popoli \u00e8 una costruzione realizzata a scopo difensivo nel X secolo, tra il 970 e il 1016 per il volere dei vescovi di Valva, diocesi a cui era soggetta Popoli. Situato a 485 metri sul livello del mare, rappresentava uno dei primi Castelli della Valle Peligna e di fondamentale importanza visto il ruolo che Popoli avrebbe assunto negli anni a seguire, in qualit\u00e0 di \"Chiave dei tre Abruzzi\". Il castello aveva una struttura a pianta triangolare con tre torri, il tutto circondato da una doppia fila di muro attorniato dal fossato. Nel 1269 pass\u00f2 ai Cantelmo che seppur mantennero il feudo di Popoli fino al XVIII secolo, deciso di abbandonare una volta che fu costruito il Palazzo Ducale in citt\u00e0 verso la fine del Quattrocento. Da allora, \u00e8 rimasto abbandonato fino al 1997, anno in cui l'amministrazione comunale decise di attuare un restauro. \u00c8 possibile osservare il Castello anche di notte, grazie all'installazione di un impianto di illuminazione che crea uno scenario molto suggestivo.Palazzo Ducale Cantelmo\nFu costruito alla fine del 1440 da Giovanni Cantelmo, nel centro cittadino (via Salita Castello, e via Cavour), al lato di piazza della Libert\u00e0. Costruito nei primi decenni del XV secolo, dopo la conseguente perdita di importanza e l'abbandono del castello, essendo ormai cessate le invasioni Barbariche e quindi le esigenze difensive. presenta un elegante androne d'ingresso,un cortile, abbastanza ben conservato, che resta della costruzione originaria (1480), di forma trapezoidale e conserva una loggia a tre arcate, raffinatissime bifore, qualcuna deturpata e mancante della colonnina divisoria, e la porta d'ingresso secondaria, la quale, presenta al di sopra della trabeazione, un mascherone in pietra, forse Saturno o Giove. Con l'estinzione della famiglia Cantelmo, nel 1740 il palazzo pass\u00f2 ai Muzj e nel 1955 parte fu donata al Vaticano e parte venduta alla famiglia Zaino. La facciata ha stile neoclassico, restaurata nel 1824. Rimane uno degli esempi pi\u00f9 interessanti di architettura rinascimentale di tipo abruzzese, oggi riconoscibile solo nella zona del cortile.\nArchitetture civili.\nTaverna ducale Cantelmo\nEdificio militare costruito dai Cantelmo in via Garibaldi, vicino a piazza della Libert\u00e0, antica via di passaggio per Popoli, come dogana di accesso al borgo. Oggi \u00e8 un museo. L'edificio si distingue per il ricco portale gotico e per la facciata decorata da blasoni delle famiglie che possedettero il feudo dopo i Cantelmo.\ndi tipico aspetto gentilizio barocco con andamento curvilineo della facciata, risultato di rifacimenti di preesistenze cinquecentesche che esplicita l\u2019adeguamento formale e funzionale della fabbrica voluto dalla committenza. Ricercato negli stucchi e nei motivi ornamentali in pietra degli elementi verticali in diretto rapporto con le fasce orizzontali, i frontoni e i cornicioni.\nIl portale d'ingresso presenta, sulla chiave d'arco, lo stemma della Compagnia di Ges\u00f9 ed \u00e8 sormontato dal balcone riccamente decorato in pietra e ferro battuto sovrastato dallo stemma ducale della famiglia Muzj.\nQui furono ospitati il primo Re d'Italia Vittorio Emanuele e la Contessa di Mirafiori il 19 ottobre 1860 che soggiornarono a Popoli, insieme alla corte, in questo edificio e nel dirimpettaio palazzo Galli Zugaro, oggi demolito. Annette a se la chiesa di San Rocco precedentemente cappella dello stesso.\nAree naturali.\nRiserva naturale Sorgenti del Pescara\nLa riserva, istituita nel 1986, riguarda le \"sorgenti della Pescara\" le cui acque fuoriescono da quattro caverne e formano un laghetto chiamato \"Capo Pescara\", le cui acque sono di eccezionale purezza. La limpidezza delle acqua permette l'attivit\u00e0 fotosintetica fino a 4-5 metri di profondit\u00e0, ovvero fino ai punti pi\u00f9 profondi. Tra la vegetazione ricordiamo la cannuccia di palude, la lenticchia d'acqua, la tifa e il giglio d'acqua. Lungo le sponde vi crescono salici e pioppi. Riguardo alla fauna, si possono trovare la trota fario, la salamandra pezzata, il tritone crestato, la gallinella d'acqua, la folaga e il tuffetto.\nLa riserva, estesa su una superficie di 49\u00a0ettari e contornata da 89\u00a0ettari di protezione esterna, ha ottenuto il riconoscimento dell'Unione europea come sito d'importanza comunitaria.\nLa pressione antropica minaccia la bellezza del posto, di notevole interesse paesaggistico e faunistico. La riserva \u00e8 tagliata in due dal cavalcavia dell'autostrada e dalla ferrovia Pescara-Roma; si aggiunga anche l'attuale sfruttamento di una cava (Colle Pizzuto), visibile a chi discende la statale che collega L'Aquila a Popoli, o la strada comunale tra San Benedetto in Perillis e il comune di Popoli. Nonostante tutto ci\u00f2 la riserva di Capo Pescara rimane un posto unico nel suo genere.\nTerme di Popoli\nLe terme di Popoli sono un centro termale riabilitativo con trattamento nelle acque e nei fanghi sulfurei del luogo. La struttura si trova in contrada Decontre, fu costruita nei primi anni del Novecento, con il finanziamento della Societ\u00e0 di Mutuo Soccorso, come dimostra una porzione dell'antico palazzo termale riabilitativo, con la chiave di volta del portale con lo stemma scolpito della Societ\u00e0 Reale Italiana. Il centro immediatamente divenne meta di turismo altoborghese, per la buona qualit\u00e0 delle acque del fiume Pescara; a causa della guerra il centro fu bombardato e distrutto, ed \u00e8 stato riaperto con una nuova e moderna struttura, sempre nella contrada di Popoli.\nSociet\u00e0.\nCentro storico di Popoli.\nIl centro storico di Popoli si sviluppa in vari quartieri, che oggi si sfilano nel Festival rievocativo del Palio del Certame, riproposto dal 2005. I quartieri sono:\nIl quartiere oggi \u00e8 attraversato dalle strade principale di via Berlinguer, via Santa Maria, via Decontra, via Gran Sasso.\nEconomia.\nPopoli sino ai primi anni del '900 \u00e8 stata caratterizzata dall'economia agricola, finch\u00e9 non \u00e8 arrivato lo sviluppo industriale, con gli impianti chimici di Bussi sul Tirino, Pratola Peligna e Bolognano (Piano d'Orta), creando cos\u00ec molta mano d'opera. Sorse inoltre il complesso termale alle sorgenti del Pescara in localit\u00e0 Decontra, incrementando il turismo.\nNegli anni del dopoguerra, Popoli ha visto svilupparsi sempre di pi\u00f9 l'industria, con la realizzazione di cave presso Valle San Rocco e Fonte San Callisto, nonch\u00e9 cementifici, come quello in via per Vittorito. Dagli anni '30 fu sede di un ospedaletto gestito dalla Confraternita della Trinit\u00e0, in via Ottuso, distrutto dalla guerra, e ricostruito negli anni '50 in via Berlinguer come presidio ospedaliero.\nCultura.\nPopoli ospita delle sezioni museali a tema, a seconda dell'evento culturale di riferimento, nell'edificio rinascimentale della Taverna ducale in via Garibaldi; inoltre \u00e8 stata musealizzata la casa natale dell'ingegnere Corradino D'Ascanio in corso Gramsci.\nEventi.\nFesta patronale di San Bonifacio.\nSi celebra ilo 14 maggio, con l'omaggio nella chiesa di San Francesco dove si conserva l'urna delle reliquie del santo, per poi procedere in pellegrinaggio verso le principali chiese del paese, seguendo da piazza della Libert\u00e0 il tracciato di corso Gramsci, via Fracasso, piazza XX Settembre, viale Mazzini. La festa si concentra anche soprattutto. sui vari concerti della banda civica.\nAmministrazione.\nElenco dei sindaci di Popoli dal 1988.\nSport.\nHanno sede nel comune la societ\u00e0 di calcio A.S.D. Popoli Calcio 1912 e la societ\u00e0 di basket GS Pallacanestro Popoli, nata nel 1968.\nSi svolge nel comune la Cronoscalata Svolte di Popoli, corsa automobilistica in salita."}
{"id": "27637", "revid": "1748167", "url": "https://it.wikipedia.org/wiki?curid=27637", "title": "Roccamorice", "text": "Roccamorice \u00e8 un comune italiano di 896 abitanti della provincia di Pescara in Abruzzo. Faceva parte della comunit\u00e0 montana della Majella e del Morrone.\nGeografia fisica.\nRoccamorice \u00e8 posto a 520 m s.l.m su di uno sperone roccioso che separa le valli dei fiumi Lavino e Avinello, nel versante nord-occidentale della Majella, lungo una strada regionale che da Scafa risale il massiccio fino a Maielletta-Blockhaus.\nStoria.\nNon ci sono fonti certe sull'origine dell'insediamento di Roccamorice, sebbene si ritiene essere precedente all'anno mille. Nella \"\"Cronica Monasterii S. Bartholomei de Carpineto\" appare come \"Rocca Morica\"\" (1066), mentre in altre fonti viene citata come \"Rocca Mauritii\".\nIl \"Catalogus baronum\" nel 1173 la riporta come feudo di Boemondo conte di Manoppello, mentre nel 1316 \u00e8 posseduta da Rainaldo di Letto, nel 1354 da Antonio di Letto, nel 1385 da Napoleone Orsini di Manoppello e nel 1412 passa a Filippo di Valignano, famiglia chietina che governer\u00e0 il paese fino al 1741 quando diventer\u00e0 possedimento dei baroni Zambra, sempre di Chieti.\nNella prima met\u00e0 del 1200, \u00e8 nota la presenza nel territorio di Padre Angelerio, futuro Papa Celestino V.\nMonumenti e luoghi d'interesse.\nCaratterizzato da case medievali e settecentesche realizzate in pietra. Il centro storico inizia dalla via Roma, dove si trova una torre medievale, e si snoda per il corso Umberto e per la via del Belvedere, dove si trovano le due chiese storiche principali. \nChiesa del XIV secolo, restaurata nel XVII secolo. L'esterno ha copertura in pietra della Majella, con facciata a capanna e campanile turrito. L'interno a tre navate \u00e8 pi\u00f9 interessante, con colonne decorate in marmo verde, e un pulpito di marmo bianco. \nSi trova a fianco la parrocchiale, ed \u00e8 stata costruita nel XVI secolo dal castello medievale del borgo. Infatti la struttura \u00e8 molto compatta, ricavata da un torrione tozzo e quadrato del castello, e comprende gran parte della pianta del tempio cristiano. La facciata \u00e8 in stile rinascimentale. E il piccolo campanile \u00e8 a torre. \nSi trova al confine con Abbateggio, e si presume fosse abitato gi\u00e0 nell'XI secolo da monaci eremiti. Fu abitato anche da Pietro da Morrone. L'eremo \u00e8 Incastonato nella Majella, ed \u00e8 unico per il suo ingresso stretto e articolato che si snoda lungo le scanalature della montagna. \nNel 1053 ospit\u00f2 il papa Vittore III, e poi nel XIII secolo Pietro da Morrone. Nel XVI secolo invece vi dimor\u00f2 Pietro Santucci da Manfredonia. \u00c8 pi\u00f9 un complesso monastico che un eremo vero e proprio, dato che solo il pronao \u00e8 incastonato nella roccia, con un percorso stretto da attraversare. Infatti la chiesa interna ha forme barocche. \n\u00c8 il magazzino delle provviste di una piccola chiesa, oggi scomparsa, legata all'eremo di Santo Spirito. Le varie stanze dell'edificio sono conservate discretamente ed \u00e8 possibile accedervi per comprendere lo stile di vita monastico medievale. Loc. Costa del colle\nTorre quadrata posta in via Roma, del XII secolo. Era usata per gli avvistamenti. Oggi \u00e8 restaurata e visitabile. \nOspitato presso la chiesa sconsacrata della Santissima Annunziata o del Barone Zambra, presenta una collezione di oltre 70 opere pittoriche.\nSono un villaggio del Neolitico presso Colle Civita, al confine tra Lettomanoppello e Abbateggio. Le Capanne furono usate anche nel medioevo dai pastori transumanti. Il villaggio \u00e8 costituito da case circolari con entrata cava e composte da pietre incastrate tra loro, alla maniera del trullo. Nei pressi vi \u00e8 il Museo della Valle Giumentana. Per vederne in abbondanza, strada Roccamorice-Majelletta. \nSono parte di una riserva naturale, composta da gole accessibili al pubblico.\nSituata nel Parco Nazionale della Majella, \u00e8 formazione carsica di interesse speleologico con uno sviluppo lineare attualmente esplorato di circa 1800 metri,\nIl luogo \u00e8 anche conosciuto per la presenza di importanti falesie, tra le pi\u00f9 importanti e frequentate d'Abruzzo."}
{"id": "27639", "revid": "2010557", "url": "https://it.wikipedia.org/wiki?curid=27639", "title": "Salle (Italia)", "text": "Salle \u00e8 un comune italiano di 267 abitanti della provincia di Pescara in Abruzzo. Fa parte del parco nazionale della Majella, e il suo territorio \u00e8 attraversato dal fiume Orta.\nGeografia fisica.\nTerritorio.\nIl paese odierno \u00e8 situato ai piedi delle montagne del Morrone a 470 metri sul livello del mare. Il vecchio abitato, Salle Vecchia invece \u00e8 situato pi\u00f9 a monte a circa 550 metri di altitudine.\nClima.\nNonostante il paese sia situato a soli 470 metri di altitudine ha inverni abbastanza freddi e molto nevosi se confrontati con altri paesi della provincia posti alla medesima quota: questo \u00e8 dovuto al massiccio del Morrone presente alle spalle del paese e alla Majella che permettono il fenomeno dello stau. Non \u00e8 raro che il manto nevoso al suolo sfiori o raggiunga il metro. Le estati sono calde ma non eccessivamente, anche se con ondate di calore la temperatura pu\u00f2 schizzare ben oltre i 30 gradi.\nStoria.\nIl borgo antico sorse nel IX secolo assieme a Caramanico Terme. Una leggenda vuole che il pagus fosse gi\u00e0 abitato all'epoca di Valentiniano III, il quale fece costruire una fortezza dove nascondere parte del tesoro di Roma, dacch\u00e9 la citt\u00e0 era minacciata dagli Unni.\nIl borgo appartenne prima all'Abbazia di San Clemente a Casauria, e poi ai conti di Caramanico, ossia i Cantelmo, i Carafa e i D'Aquino.\nIl nucleo storico del paese, oggi chiamato \"Salle vecchia\", fu danneggiato al 50% dal terremoto della Marsica del 1915, poi una frana nel maggio dello steso anno fece scomparire parte del paese.\nDopo il terremoto della Maiella del 1933, il Governo autorizz\u00f2 lo spostamento di interi centri abitati colpiti tra cui anche Salle.\nPresenta un piccolo castello con torri, adibito a museo civico.\nIl paese \u00e8 stato interamente ricostruito pi\u00f9 a valle durante il ventennio fascista. Con pianta razionalista, il paese si sviluppa intorno alla piazza centrale, rettangolare, con agli estremi il comune e la chiesa.\nMonumenti e luoghi d'interesse.\nCastello medievale del X secolo circa, situato a Salle Vecchia. Il castello fu propriet\u00e0 dei conti D'Aquino e Carafa. Dopo la distruzione del borgo per il terremoto del 1915, fu acquistato dai conti di Genova e ricostruito per anastilosi in parte. Ci\u00f2 \u00e8 evidente nelle due torri gemelle della facciata, con merlature e beccatelli. Le basi di altre torri, con porte di accesso, sono visibili nel tracciato murario, che comprendeva stalle e altre stanze della struttura, recuperata solo in parte dopo gli anni '30. Il castello \u00e8 l'unico elemento sopravvissuto del vecchio borgo, e oggi \u00e8 usato come ristorante e museo. \n\u00c8 la parrocchiale del borgo nuovo. Fu costruita intorno agli anni '20, con ispirazione artistica al neoromanico. La facciata \u00e8 molto semplice, a capanna, con portico ad archi davanti al portale. Il campanile \u00e8 una torre di pietra con cuspide. L'interno a navata unica ha marmi policromi e una cappella laterale dedicata al Beato Roberto di Salle. I mosaici riguardano lo Spirito Santo e il Salvatore, posto sull'altare ad abside semicircolare. \n, costruito nei primi anni cinquanta a 104 metri sopra il fiume Orta. \u00c8 un ponte a campata unica e si trova sulla strada provinciale 68 tra Salle e la frazione San Tommaso di Caramanico Terme. Viene utilizzato per il Bungee jumping.\nSociet\u00e0.\nFeste e tradizioni.\nFesta patronale.\nLe spoglie del patrono del paese, il Beato Roberto da Salle, che viene festeggiato nel mese di luglio, sono conservate in un altare laterale della chiesa. Tradizionale \u00e8 la sfilata dei palmenteri, comune a molti paesi limitrofi come Caramanico Terme: la cittadinanza porta doni al patrono, dai dolci ai prodotti tipici appesi a dei rami, fino a interi carri di legname; il ricavato della vendita va in offerta per i festeggiamenti.\nEconomia.\nIl paese \u00e8 rinomato per le manifatture di corde, sia per uso chirurgico sia per strumenti musicali."}
{"id": "27640", "revid": "124564935", "url": "https://it.wikipedia.org/wiki?curid=27640", "title": "San Valentino in Abruzzo Citeriore", "text": "San Valentino in Abruzzo Citeriore (IPA: ) \u00e8 un comune italiano di abitanti della provincia di Pescara in Abruzzo.\nGeografia fisica.\nUbicato fra il fiume Pescara ed il fiume Orta, si trova nel comprensorio pedemontano della Majella e del Morrone, che oscilla fra i 200 e i 650\u00a0m s.l.m., di cui fa parte l'omonima Comunit\u00e0 montana. San Valentino in Abruzzo Citeriore si trova a 450\u00a0m s.l.m. in un punto particolarmente panoramico dove \u00e8 possibile scorgere tutta la valle del fiume Pescara in direzione dell'Adriatico.\nOrigini del nome.\nIl comune compare nelle citazioni storiche che parlano del suo castello (chiamato \"Castel della Pietra\") nel 1040. Il nome di \"San Valentino\" alla localit\u00e0 \u00e8 legato al momento della traslazione dei resti di San Valentino di Terracina e di San Damiano. Dal 1863, dopo la proclamazione del Regno d'Italia, il paese assunse il nome di \"San Valentino in Abruzzo Citeriore\"\n, diventando il comune italiano con il nome pi\u00f9 lungo e creando alcune difficolt\u00e0 con le operazioni postali.\nStoria.\nNel comune sono stati ritrovati degli insediamenti in una grotta risalenti alla preistoria, il che fa ritenere che gi\u00e0 all'epoca esistessero degli abitanti nella zona. Il territorio, successivamente abitata in qualche area sparsa, intorno all'anno 1000 sent\u00ec l'esigenza di una fortificazione per proteggersi dagli attacchi barbari; pertanto nel 1006 fu ufficialmente fondata.\nFino al 1182 era nota come \"Castrum de Petra\" sul \"Chronicon casauriense\" dell'abbazia di San Clemente a Casauria, e successivamente prese il nome recente a causa del martirio dei fratelli Valentino e Damiano presso un borgo della localit\u00e0 Zappino. Nella met\u00e0 del XII secolo fu feudo del Contado di Manoppello da parte di Drogone e poi di Riccardo di Trogisio. Nel 1233 fu inserita nel \"Giustizierato d'Abruzzo\" creato da Federico II di Svevia, nel successivo troncone dell'Abruzzo Citeriore del territorio sud di Chieti, da cui il nome.\nNel XIV secolo sub\u00ec la dominazione degli Orsini e degli Acquaviva di Atri, fino alla distruzione nel 1423 da Braccio da Montone in marcia verso L'Aquila. Nel 1487 San Valentino fu di Ferdinando d'Aragona, che lo cedette a Organtino Orsini, che nel 1507 vendette il castello alla famiglia De Tolfa. Nel 1583 pass\u00f2 alla famiglia Farnese, venduto a Margherita d'Austria, che restaur\u00f2 il castello. Nel 1860 con la proclamazione del Regno d'Italia, anche San Valentino fu interessata dal brigantaggio, e nella \"ruelle di Pesciuvalle\" si rifugiarono i fuorilegge Colafella da Sant'Eufemia e Colamarino da Roccamorice.\nNel 1927 fu costituita la provincia di Pescara, e San Valentino pass\u00f2 nel suo demanio territoriale. Nel 1948, da San Valentino fu staccata la frazione di Scafa, che divenne comune autonomo.\nMonumenti e luoghi d'interesse.\nArchitetture religiose.\nDuomo dei Santi Valentino e Damiano.\nIl duomo \u00e8 una chiesa di impianto settecentesco con doppia torre campanaria.\nFondata nel XII secolo circa, come vuole la leggenda, per accogliere i martiri Valentino e Damiano, fu completamente ricostruita tra il 1771 e il 1791, per volere della famiglia Vanvitelli di Chieti. Danneggiata dal terremoto di Avezzano del 1915, nel 1926 fu restaurata da Antonino Liberi. Negli anni '30 fu completata la facciata, e aggiunto un campanile gemello a quello gi\u00e0 esistente.\nLa chiesa ha pianta rettangolare a croce latina; la facciata forma con i campanili un unico blocco di testata. I campanili si dipartono dal livello della facciata in su nelle celle campanarie con cupola a cipolla alla napoletana. La facciata \u00e8 scandita da colonne classiche sul portale, e da un finestrone centrale tripartito, con lunetta superiore, mostrando elementi di architettura neoclassica e neogotica. L'interno a tre navate \u00e8 molto semplice, in stile tardo barocco, presentando una volta a botte e arcate a tutto sesto sul colonnato.\nChiesa di Sant'Antonio.\nLungo il perimetro dell'originario nucleo si trova la chiesetta di Sant'Antonio Abate (XVII secolo), la quale ha una facciata barocca corredata di campanile a vela. L'interno a pianta che ricorda una croce greca \u00e8 ricco di capitelli ionici, rosette, stucchi e riquadri tipicamente barocchi sulle quali si trova una cupola molto bassa con una croce in stucco e delle stelle.\nChiesa di San Donato.\nLa Chiesa di San Donato, architettonicamente semplice, presenta all'interno un'unica navata con abside semicircolare e altari laterali.\nChiesa di San Nicola di Tolentino.\nLa Chiesa di San Nicola del 1596 \u00e8 un ex convento dei frati agostiniani. La facciata intonacata ha una scalinata che porta al piano di calpestio e all'interno una sola navata con cielo a botte con cappelle laterali classicheggianti con colonne corinzie.\nChiese rurali fuori San Valentino.\nFuori dalle mura esempi di chiese rurali, riconoscibili dalla semplicit\u00e0 architettonica che compone l'interno e l'esterno, sono le chiese della Madonna della Croce e di San Rocco entrambe poste lungo le vie antiche dei tratturi.\nCastello-palazzo Farnese.\nIl Palazzo Farnese, localizzato nella parte alta del paese, del quale \u00e8 possibile vedere le numerose modifiche effettuate nel corso dei secoli e valutarne la veste di castello medievale e cinta fortificata \u00e8 un palazzo nobiliare nonch\u00e9 palazzo gentilizio/rurale. Il castello ha una pianta circolare composta da mura alternate a torri di controllo, oggi mezzo inglobate nel palazzo cinquecentesco. Il palazzo vero e proprio ha perso molto della struttura originale, composto di sale varie gentilizie. Del 1507 \u00e8 un'epigrafe, collocata nell'androne, fatta scolpire da Giacomo de Tolfa.\nFondato dai Normanni nella seconda met\u00e0 dell'XI secolo, appartenne all'abbazia di San Clemente a Casauria, passando dagli Orsini agli Acquaviva, fino al dominio di Margherita d'Austria nel 1583, che lo restaur\u00f2 nell'aspetto recente, assumendo il nome di \"Palazzo Farnese\". Fu il principale centro di amministrazione del comune fino all'epoca borbonica del XIX secolo.\nSiti archeologici e preistorici.\nDi notevole importanza sono gli insediamenti protostorici presenti nella zona come la Grotta carsica dei \"Callerelli\" , la Grotta Primavera, la Grotta Riparo e la Grotta del Buco Maledetto mentre la presenza di abitanti nel periodo italico \u00e8 confermata dal ritrovamento di una necropoli nella contrada Sant'Angelo.\nMuseo dei fossili e delle ambre.\nInaugurato nel 2004 in un palazzo settecentesco della Villa Olivieri, alle porte del paese, conserva vari fossili del territorio abruzzese, risalenti anche a 500 milioni di anni fa. Molto del materiale proviene anche da varie collezioni private Santoni Tanfi e Coccato Antonucci. Il museo si divide in due sale: quella paleontologica dei fossili e quella delle ambre.\nAree naturali.\nUna parte del territorio comunale \u00e8 compresa all'interno della riserva regionale Valle dell'Orta."}
{"id": "27641", "revid": "1748167", "url": "https://it.wikipedia.org/wiki?curid=27641", "title": "Sant'Eufemia a Maiella", "text": "Sant'Eufemia a Maiella \u00e8 un comune italiano di 263 abitanti della provincia di Pescara in Abruzzo. Il paese sorge sul versante occidentale del massiccio della Majella, all'interno dell'alta valle dell'Orta, e faceva parte della comunit\u00e0 montana della Majella e del Morrone.\nGeografia fisica.\nTerritorio.\nIl paese \u00e8 situato nel tipico ambiente appenninico che altimetricamente si sviluppa passando dalla macchia mediterranea fino a 750 m, passando al bosco misto 800 m, alla faggeta 1500 m, fino all'ambiente, detto lunare, dei pianori culminali della Majella. A ovest si staglia il versante est del gruppo montuoso delle Montagne del Morrone. Il territorio comunale \u00e8 completamente inserito nel Parco Nazionale della Majella; sul territorio inoltre insiste la riserva naturale di Lama Bianca, di esistenza precedente alla creazione del Parco.\nClima.\nIl clima \u00e8 quello tipico della bassa-media montagna, con abbondanti precipitazioni nevose nel periodo invernale (il manto nevoso al suolo alcune volte sfiora o raggiunge i 2 metri). Le estati sono piacevoli, ventilate e quasi mai eccessivamente calde.\nStoria.\nCentro fortificato di Roccacaramanico.\nIpotesi corrente che Roccacaramanico sia sorta come punto strategico, di osservazione e di difesa dell'accesso alla valle.\nLa sua storia si intreccia con quella di Caramanico: risultano infatti entrambi nell'anno 875, data di fondazione del Monastero di Casauria, tra i possedimenti della badia.\nTra la fine del XIII e la prima met\u00e0 del XIV secolo si hanno alcune notizie riguardanti interessi, dei signori Cantelmo di Pacentro, in Roccacaramanico.\nSuccessivamente le signorie dei D'Aquino, D'Aragona, D'Angi\u00f2, Colonna e Carafa, si succedettero sul territorio in periodi diversi della sua storia. Scarsissime sono le notizie sulla zona nel XVI secolo e nel primo periodo della dominazione spagnola.\nSant'Eufemia.\nIl borgo sorse nel XIV secolo circa come agglomerato di case pastorali. Il lieve spopolamento del borgo di Rocca verso un luogo pi\u00f9 pianeggiante permise la costruzione del centro vero e proprio di Santa Eufemia, nonch\u00e9 della chiesa principale dedicata a San Bartolomeo Apostolo.\nNel 1064 dal Chronicon Casauriense si ha notizia di una chiesa dedicata a St. Eufemia nel territorio di Caramanico, costruita in epoca ignota e donata in questo anno da tal Bernardo al Monastero di S. Clemente a Casauria; \u00e8 probabile che essa si trovasse proprio qui, e che abbia dato il nome al borgo.\nEsso fu feudo della famiglia Colonna, e mantenne fino al '900 uno stile di vita pastorale, lungo il tratturo. Successivamente si \u00e8 sviluppato come centro turistico per lo sci e per la valorizzazione del borgo di Roccacaramanico.\nMonumenti e luoghi d'interesse.\nChiesa Madre di San Bartolomeo.\nLa Chiesa di San Bartolomeo fu eretta nel XV secolo in stile neo-romanico. La facciata \u00e8 in pietra, suddivisa in tre settori con finestre. Il portale ha elementi classicheggianti. Sulla destra una piccola cappella della sagrestia collega il campanile alla chiesa. Esso \u00e8 una torre quadrilatera scandita in tre settori che culminano con una gabbia in ferro battuto che ospita le due campane che segnano l'ora.\nL'interno \u00e8 barocco, ed \u00e8 stato restaurato nel Duemila. Ha una grande navata centrale e due laterali simili a cappella. Possiede un tabernacolo in legno del Seicento costruito dai Cappuccini. Esso \u00e8 assai decorato con colonne tortili e immagini dorate di angeli e dei santi protettori del paese.\nTurismo: il borgo di Roccacaramanico.\nIl borgo di Roccacaramanico si trova vicino al paese, sito nel colle montuoso pi\u00f9 in alto nella valle dell'Orta.\nIl paese \u00e8 di origini medievali, fondato nel Mille, ed \u00e8 meta di turismo per la sua vicenda di spopolamento intorno agli anni ottanta del Novecento. Infatti il paese risulta inaccessibile nel periodo invernale per via delle abbondanti nevicate, e cos\u00ec rimase in borgo fantasma fimo ai primi anni Duemila quando venne recuperato. Turisti acquistarono case abbandonate per riportarle allo splendore originario \u00e8 venne restaurata la chiesa madre per allestire in museo dedicato alla vita contadina abruzzese."}
{"id": "27642", "revid": "106456", "url": "https://it.wikipedia.org/wiki?curid=27642", "title": "Nicasio Camuto de Burgio", "text": "Biografia.\nNacque presumibilmente a Palermo da una nobile famiglia di origini arabe. In quel periodo nella Sicilia normanna convivevano pacificamente varie etnie. Il padre di Nicasio, reggente del castello di Burgio, spos\u00f2 una nobile normanna da cui ebbe 4 figli. Il primogenito Ruggero eredit\u00f2 il castello di Burgio. Il secondogenito, Guglielmo, entr\u00f2 a far parte della cerchia dei fedelissimi del re Guglielmo II, incoronato nel 1166. Il terzogenito Ferrandino e l'ultimogenito Nicasio si dedicarono invece alla vita religiosa, prendendo i voti e divenendo membri dell\u2019Ordine Ospedaliero dei Cavalieri di San Giovanni di Gerusalemme, conosciuto oggi come Ordine di Malta.\nNel 1185, i due fratelli decisero di partire per la Terrasanta, che stava per essere sconvolta dalla violenta guerra tra i crociati e i saraceni di Saladino. I fratelli si dedicarono al servizio di assistenza e protezione degli ammalati e dei pellegrini nell'Ospedale di San Giovanni di Gerusalemme e parteciparono alle operazioni militari del loro Ordine.\nFatto prigioniero, durante la cruenta battaglia di Hattin, dove tutti i cavalieri ospedalieri vennero trucidati, venne decapitato alla presenza del sultano Saladino poich\u00e9 si rifiut\u00f2 di rinnegare la fede in Cristo.\nCulto.\nVenerato come martire fin dalla sua morte, viene invocato dai devoti a protezione dalle malattie contagiose e dalle malattie delle ghiandole linfatiche e della gola. Il suo culto \u00e8 particolarmente diffuso a Caccamo, dove fu eletto patrono principale il 31 maggio 1625 in seguito alla fine di due epidemie di peste, nel 1575 e nel 1624, che in citt\u00e0 i credenti interpretarono come liberazioni occorse per via della sua intercessione.\nLa sua memoria si celebra, , il 1\u00ba luglio."}
{"id": "27643", "revid": "2124879", "url": "https://it.wikipedia.org/wiki?curid=27643", "title": "Scafa", "text": "Scafa \u00e8 un comune italiano di abitanti della provincia di Pescara in Abruzzo.\nStoria.\nIl comune, in passato piccolo agglomerato di case di operai, inizi\u00f2 a popolarsi dalla met\u00e0 dell'800, quando fu costruita la stazione ferroviaria della tratta Roma-Sulmona-Pescara, ed era frazione di San Valentino in Abruzzo Citeriore. Il comune fu istituito nel 1948, in seguito all'accresciuta presenza industriale della Val Pescara; vi nacque il poeta dialettale Giuseppe Tontodonati, che la descrisse in un suo poemetto nel 1976.\nNel 1970 a Scafa fu inaugurato il secondo principale cementificio della Val Pescara, le cui attivit\u00e0 sono cessate nel 2016. Nell'era del miracolo economico italiano, grazie allo sviluppo che coinvolse la zona, Scafa moltiplic\u00f2 il numero di residenti.\nMonumenti e luoghi d'interesse.\nArchitetture religiose.\nFu costruita completamente nel 1948 circa a navata unica, lungo via I Maggio, accanto ai giardini pubblici Tontodonati, dato che la storica chiesa di Santa Maria Goretti non bastava pi\u00f9 a contenere i parrocchiani. L'impianto \u00e8 in cemento e pietra,\nper la facciata . La chiesa ha la facciata decorata in pietra, da un portale strombato falso romanico e da un rosone, il timpano superiore ha ornamento a Mosaico con in vista la Madonna del Carmine tra Santi adoranti. Il campanile \u00e8 a torre, con cuspide finale; l'interno \u00e8 a navata unica, con arconi portanti che passano da contrafforti da un lato all'altro, fino all'arco trionfale dell'altare, in marmo policromo, \ncol tabernacolo che ospita la statua .\nIn via Celestino V, \u00e8 del.tardo Ottocento, ma la facciata \u00e8 stata rifatta in stile pseudo romanico dopo il terremoto di Avezzano del 1915, con rosone a raggiera e portale ad arco a tutto sesto. La chiesa \u00e8 la pi\u00f9 antica di Scafa, ha impianto rettangolare e campanile a torre. Viene spesso ricordata anche nelle poesie di Tontodonati.\nArchitetture civili.\nMulino Farnese.\nCostruito nel '700, alle sorgenti \ndel Lavino per dare lavoro alla popolazione, si tratta di una grande masseria con mulino ad acqua. Oggi fa parte del parco naturale comunale ed \u00e8 stato restaurato.\nSociet\u00e0.\nLingue e dialetti.\nLe originarie parlate di Scafa e San Valentino in Abruzzo Citeriore, se si considerano nella loro variet\u00e0 dialettale pi\u00f9 stretta ed originaria, appartengono all'abruzzese orientale adriatico, a sua volta inserita nel vasto sistema dialettale centro-meridionale, che si estende dall'Umbria e dalle Marche centrali fino alla Sicilia. L'attuale vernacolo del territorio scafese \u00e8 per\u00f2 quello della koin\u00e8 dell'area metropolitana pescarese-chietina, che si \u00e8 sviluppata nella seconda met\u00e0 del secolo scorso a seguito del boom demografico che ha interessato Pescara, la costa ed il suo entroterra, e che \u00e8 a fondamento sia dell'attuale registro intermedio dell'italiano regionale sia del registro dialettale regionale abruzzese adriatico propriamente detto. Scafa si ricollega in particolare alle parlate dell\u2019area chietina, avendo fatto parte della provincia di Chieti fino al 1927: netta risulta infatti, alle orecchie degli stessi scafesi, la differenza con il dialetto della vicina Alanno, la quale, essendo situata al di l\u00e0 del fiume Pescara, apparteneva un tempo alla provincia di Teramo, e dunque presenta una pronuncia pi\u00f9 aperta delle vocali. Poeta dialettale molto noto di Scafa fu Giuseppe Tontodonati.\nInfrastrutture e trasporti.\nFerrovie.\nNel comune di Scafa ha sede la Stazione di Scafa-San Valentino-Caramanico Terme, ubicata lungo la Ferrovia Roma-Sulmona-Pescara.\nSport.\nCalcio.\nLa principale squadra di calcio della citt\u00e0 \u00e8 l\"'A.C. Scafa Cast A.S.D.\" che milita nel girone B di Promozione Abruzzo. \u00c8 nata nel 1982. I colori sociali sono: il bianco e l'azzurro.\nLa squadra disputa le partite casalinghe presso il campo sportivo comunale \"Ciamponi-Raciti\". Il campo dal 2010 ha il manto in erba sintetica di ultima generazione."}
{"id": "27644", "revid": "1748167", "url": "https://it.wikipedia.org/wiki?curid=27644", "title": "Serramonacesca", "text": "Serramonacesca \u00e8 un comune italiano di 532 abitanti della provincia di Pescara in Abruzzo. Faceva parte della comunit\u00e0 montana della Maiella e del Morrone.\nGeografia fisica.\nSerramonacesca si trova su una collina a 280 m s.l.m nel versante settentrionale del massiccio della Maiella.\nNel suo territorio scorre il fiume Alento, che poi si dirige verso est per sfociare nell'Adriatico.\nStoria.\nI primi residenti risalgono al periodo barbarico, ma il nucleo del paese ebbe origine attorno ad una fara (raggruppamento di famiglie) longobarda. Intorno all'856 si fa risalire la costruzione dell'Abbazia di San Liberatore a Maiella, alla quale \u00e8 legato il nome Serramonacesca, serra dei monaci.\nIl toponimo \"Monacesca\" compare per la prima volta nell'XI secolo ad indicare l'abitato rappresentato sulla porta bronzea dell'Abbazia di Montecassino, fatta realizzare nel 1065 dall'Abate Desiderio, insieme con altri importanti presidi territoriali cassinensi dell'Italia centrale.\nAl centro abitato si affiancavano delle contrade, tra le quali \"Castrum Polegrae\" sviluppatasi attorno ad un fortilizio circolare, ma alla fine del Quattrocento la peste colp\u00ec la popolazione delle contrade, che si concentr\u00f2 a Serramonacesca. Il feudo appartenne in maniera istituzionale al Monastero di Montecassino, in merito alla Badia. Il borgo di Serramonacesca (chiamato cos\u00ec dal popolino in base alla posizione dell'abbazia), far\u00e0 parte dal XIII secolo del contado di Manoppello. Vi sorgono anche eremi, frequentati dai seguaci di Pietro da Morrone, come San Giovanni.\nNel XVII secolo entra a far parte del dominio dei Valignani, mentre l'abbazia rimane a Montecassino. Nel 1806 Gioacchino Murat abolisce la frequentazione delle chiese, e cos\u00ec l'abbazia di San Liberatore viene abbandonata. Negli anni sessanta del Novecento il borgo inizia a diventare oggetto di interesse degli studiosi dell'arte abruzzese, e il monastero viene restaurato.\nMonumenti e luoghi d'interesse.\nAbbazia di San Liberatore a Maiella.\nNel territorio del comune c'\u00e8 l'Abbazia di San Liberatore a Maiella, uno degli esempi pi\u00f9 antichi del genere in Abruzzo.\nNell'opera dell'abate Bertario di Montecassino, il territorio della Badia era della propriet\u00e0 di Cassino dal IX secolo, e quindi il monastero fu fondato in quel periodo.\nNell'XI secolo il monastero pass\u00f2 in mano ai Normanni, mantenendo il suo controllo sulla valle del Pescara e del Tirino. L'amministrazione della Badia fu sempre di Cassino, ma in maniera cerimoniale, dato che gli abati erano in rapporti con i signori locali, in particolare la famiglia Valignani di Chieti. Nel 1808 Gioacchino Murat decret\u00f2 la soppressione delle chiese, e la Badia cadde in abbandono, fino al restauro degli anni '60.\nIl monastero ha pianta basilicale a tre navate con tre absidi. Lungo la navata sinistra si aprono due porte con accesso al chiostro ancora intatto. La navata centrale ha pavimento mosaicato del 1275. La facciata ha a fianco un campanile quadrato, e superficie scandita in tre ordini, cornicioni e lesene tipiche del romanico.\nChiesa parrocchiale di Santa Maria Assunta.\nLa chiesa principale del borgo \u00e8 stata costruita nel XII secolo circa, e modificata all'interno in forme barocche. La chiesa ha pianta basilicale con facciata in pietra a capanna tripartita. La sommit\u00e0 ha una cuspide, e il campanile laterale \u00e8 una torre tozza con cuspide a piramide. Ci\u00f2 che colpisce della chiesa \u00e8 la presenza di bassorilievi medievali di significato simbolico, come quello del Fiore della Vita, rappresentante l'opera del Creatore, e il portale affiancato da un leone di pietra. All'interno, tra le decorazioni barocche, vi \u00e8 un chiaro simbolo massonico dell'Occhio di Dio dentro un triangolo."}
{"id": "27645", "revid": "2149966", "url": "https://it.wikipedia.org/wiki?curid=27645", "title": "Spoltore", "text": "Spoltore (\"Spuld\u00f3r\u00eb\" in dialetto locale) \u00e8 un comune italiano di abitanti della provincia di Pescara in Abruzzo.\nGeografia fisica.\nTerritorio.\nSi trova sulle colline abruzzesi a ridosso del Mar Adriatico, ed ha un'estensione di circa 36\u00a0km\u00b2. Confina a nord con Montesilvano, a nord-ovest con Cappelle sul Tavo, a est con Pescara, a sud-est con la citt\u00e0 in provincia di Chieti di San Giovanni Teatino, a sud con Cepagatti e ad ovest con Moscufo e Pianella. Le frazioni pi\u00f9 importanti e popolose sono Villa Raspa e Santa Teresa, entrambe inglobate nell'area metropolitana di Pescara.\nStoria.\nPer quanto alcuni resti emersi di lapidi, parti di colonne e pavimenti accreditino una presenza romana nel territorio, il nome del comune \u00e8 alto-medievale e deriva dal germanico \"spelt\", cio\u00e8 farro, la cui coltivazione una volta era diffusissima nel territorio comunale.\nAll'avvento dei normanni Spoltore divenne pertinenza della contea di Loreto, per poi venire in seguito infeudato a diversi casati. Nel 1496, col titolo di baronia, venne concesso a Ferdinando Castriota detto Manfredino, la cui famiglia vi esercit\u00f2 pieno potere per i successivi cinquanta anni, durante i quali l'impianto urbano assunse i connotati che pressappoco conserva oggi.\nNel 1927, al sorgere della nuova provincia di Pescara, Spoltore vi conflu\u00ec, cessando di appartenere a quella di Teramo; nel febbraio dell'anno seguente perse la sua autonomia amministrativa, venendo annessa al comune di Pescara, dal quale fu per\u00f2 di nuovo separato nel 1947.\nNuova Pescara.\nIn data 25 maggio 2014 i residenti dei comuni di Pescara, Montesilvano e Spoltore si sono espressi in un referendum a favore dell'istituzione di un unico comune. Partecip\u00f2 al voto il 69,46% degli aventi diritto e di questi il 64% si espresse a favore della fusione. A Spoltore ha risposto con il s\u00ec il 51,15% dei votanti. Ha prevalso il s\u00ec anche a Pescara con il 70,32% e a Montesilvano con il 52,23%. La relativa legge regionale \u00e8 stata approvata in data 8 agosto 2018, fissando il 1\u00ba gennaio 2022 come data di nascita del nuovo comune. La scadenza \u00e8 stata successivamente differita al 1\u00ba gennaio 2023.\nMonumenti e luoghi d'interesse.\nChiesa di San Panfilo Vescovo.\nLa chiesa parrocchiale \u00e8 stata ricostruita nel XVIII secolo sulla vecchia chiesa di \"Santa Maria della Porta\". Ha un robusto impianto rettangolare a navata unica, con campanile a torre. Gli stucchi sono di Alessandro Terzani.\nHa una navata unica, seguita da alti pilastri terminanti con capitelli dorati di ordine corinzio. Nella parte centrale due cappelle laterali di San Panfilo e della Madonna del Popolo, disegnano insieme alla navata una croce latina rovesciata. Il soffitto, decorato con stucchi e rilievi architettonici, \u00e8 sorretto da archi a sesto ribassato. Il soffitto, decorato con stucchi e rilievi architettonici, \u00e8 sorretto da archi a sesto ribassati. Ampi e numerosi finestroni sono sulla cupola e lungo le pareti laterali, in modo da ottenere maggiore luminosit\u00e0.&lt;br&gt;La cupola sovrasta la parte centrale della chiesa, caratterizzato da quadrangolo di sculture in stile classico, raffiguranti gli Evangelisti. Sul lato interno della facciata c'\u00e8 un pronao su colonne che sorregge la cantoria con l'organo di Saverio De Cesaris (1927), rifacimento di un precedente settecentesco. Il presbiterio \u00e8 separato dall'abside semicircolare da un coro ligneo. Il campanile turrito \u00e8 in tipica merlature ghibellina, e si erge su tre settori, con la terminante cuspide conica.\nCastello.\nLa vecchia fortezza dell'XI secolo \u00e8 conservata in buona parte,con due torri angolari superstiti. Oggi \u00e8 inglobata nel borgo settecentesco. \u00c8 visitabile per quanto concerne il a scarpa che danno sulla strada. Da qui, durante le giornate pi\u00f9 limpide vi \u00e8 un'ottima veduta dei monti Majella, Gran Sasso, Monti della laga, Monti gemelli,parte del Sirente e persino la vetta del Monte Vettore in Provincia di Ascoli Piceno nelle Marche.\nPalazzo De Cesaris.\nIl palazzo \u00e8 una costruzione del XVIII secolo sul sito del preesistente castello medievale. Nel Settecento il palazzo al piano inferiore ospitava delle botteghe di ceramiche loretana, e prese l'attuale nome nel 1935, quando fu acquistato dalla famiglia De Cesaris. Quando la famiglia entr\u00f2 in crisi economica, tent\u00f2 di affidarlo al comune come sede dei carabinieri, ma a causa dell'inagibilit\u00e0 dell'edificio per mancanza di restauri, and\u00f2 in semi-abbandono, e fu affidato a Luciana De Cesaris. Costei si adoper\u00f2 molto per far rinascere il palazzo, e lo restaur\u00f2 negli anni '60. Il castello-palazzo si presenta come una fortezza dal muro perimetrale imponente ed omogeneo, con qualche finestrella e una sola apertura dal basso. Diversamente l'altra facciata, non modificata dai lavori, guarda verso il centro storico dalla parte pi\u00f9 alta, con le sobrie forme di palazzo gentilizio settecentesco, sovrastato dalla torretta quadrata di avvistamento, con merlature a ghibelline. L'interno, al piano terra, vi erano delle botteghe e sette cisterne, insieme a una stalla; al piano superiore varie sale comunicanti, che corrono intorno a una chiostrina.&lt;br&gt;Con il restauro sono venuti alla luce antichi affreschi rinascimentali, e la pavimentazione a ciottoli del corridoio del pianterreno, dove passavano le carrozze. Il grande magazzino dalle volte a crociera sorrette da colonne, fu usato nel periodo risorgimentale come armeria. Luciana De Cesaris nel 1974 dopo il restauro espresso il desiderio di affidare il palazzo alla comunit\u00e0 spoltorese come museo di ceramiche, mentre la parte di base sarebbe servita come cantina per lanciare il turismo vinicolo abruzzese.\nConvento di San Panfilo fuori le mura.\nIl convento medioevale \u00e8 stato rimodellato in epoca barocca, posseduto nel XV secolo dai frati Olivetani. Il complesso \u00e8 dotato di un chiostro e di numerosi altari interni. Fondato dai Benedettini, il 10 luglio del 1084 Guglielmo Tassone, Conte normanno di Loreto Aprutino, don\u00f2 l'edificio ad Alberico, Abate del monastero di Picciano, in cambio di altri beni; nel 1109 conferm\u00f2 in altro documento questa permuta e ne ricevette in cambio il monastero di San Martino nel castello di Elice. Prime modifiche strutturali si ebbero tra il 1480 e il 1489 quando il convento and\u00f2 in mano gli Olivetani. Le modifiche riguardarono il campanile, il portale e il rosone incorniciato e intagliato. Nel 1617 il convento fu ceduto ai Francescani, che lo ricostruirono in forme barocche, specialmente nella seconda fase di lavori del 1715, ed \u00e8 dall'inizio del XX secolo di propriet\u00e0 privata. All'esterno la nuova facciata in mattoni si limita a inglobare il portale e l'oculo medievale, per terminare con un delicato fastigio curvilineo. Il campanile \u00e8 rimasto nello stile medievale, in mattone cotto, con sulla sommit\u00e0 un tiburio ottagonale con cuspide a cipolla. L'impianto interno \u00e8 rimasto originale, bench\u00e9 le trasformazioni barocche abbiano ricoperto le pareti medievali. I molti altari sono stati finanziati dalle nobili famiglie di Spoltore, ornati con colonne tortili e stucchi, statue e dipinti. Le varie statue ritraggono San Paolo, San Pietro, San Tommaso, San Nicola di Bari, San Gregorio Magno e San Silvestro. Presso il presbiterio si trovano le statue di San Panfilo, San Bernardino e San Francesco d'Assisi.\nTorre de Sterlich.\nLa torre, costruita nel XVII secolo dalla famiglia nobile locale De Sterlich, era usata come sito di controllo fuori dal paese. Oggi \u00e8 una masseria privata, che conserva l'aspetto originario caratterizzato da merlature e rilievi decorativi sui lati e le finestre ad arco a sesto acuto.\nEconomia e geografia antropica.\nIl centro storico \u00e8 ben distinto sopra un colle dall'aspetto ellittico, dominato dalla mole del castello longobardo, alla base si trova la chiesa di San Panfilo, su due colli separati invece il convento e la torre De Sterlich.\nL'abitato moderno di Spoltore si \u00e8 sviluppato a valle del centro storico, lungo la Val Pescara; in particolare la crescita urbana \u00e8 avvenuta nelle frazioni Villa Raspa e Santa Teresa, che formano un unico tessuto urbano con la confinante Pescara e dove hanno sede la maggior parte delle attivit\u00e0 industriali e di servizi.\nL'espansione del centro storico spoltorese \u00e8 a carattere residenziale, delimitata da via Fonzi, poi dalle arterie principali di via Dante, via Giotto, via Manzoni e le strade di via Pirandello, via Trilussa, via Silone e via Italo Calvino.\nLe principali frazioni sono Caprara, al confine col comune di Cappelle sul Tavo, Cavaticchio, Case Zappetta al confine con Pescara Colli e Santa Teresa e Villa Raspa, le frazioni pi\u00f9 sviluppate.\nL'economia spoltorese, in origine in prevalenza agricola, negli anni grazie alla nascita di diverse zone industriali e al collegamento di queste con le altre presenti nell'area metropolitana pescarese ha gradualmente spostato il suo baricentro nella produzione industriale e nei servizi, sebbene le aziende sorte nel territorio comunale siano per lo pi\u00f9 di medio-piccola dimensione.\nSport.\nCalcio.\nLa principale squadra di calcio della citt\u00e0 \u00e8 l\"A.S.D. Spoltore 2012 Calcio\", che milita in Eccellenza Abruzzo. \u00c8 nata nel 2012. I colori sociali sono il celeste ed il granata.\nAutomobilismo.\nSpoltore era attraversato dal Circuito di Pescara sul quale, tra il 1929 e il 1961, si svolse la Coppa Acerbo. Nel 1957 fu teatro del Gran Premio di Pescara, valido per il Campionato mondiale di Formula 1\nBasket.\nLo \"Spoltore Basket\" militante nel campionato di Promozione Abruzzese \u00e8 stata fondata nel 1965.\nL'attuale presidente \u00e8 Daniele Di Luca.\nI colori sociali sono il rosso ed il bianco e il simbolo \u00e8 un\u2019aquila."}
{"id": "27646", "revid": "2010557", "url": "https://it.wikipedia.org/wiki?curid=27646", "title": "Tocco da Casauria", "text": "Tocco da Casauria, ( in dialetto locale) \u00e8 un comune italiano di abitanti della provincia di Pescara in Abruzzo. Il paese sorge su un colle nella parte occidentale della Val Pescara, costeggiato dalla via Tiburtina Valeria.\nGeografia fisica.\nIl comune \u00e8 situato alle falde del monte Morrone, ad un'altitudine di 356 m s.l.m. tra le valli del fiume Pescara e del torrente Arolle e dista circa 45\u00a0km da Pescara.\nL'altitudine minima raggiunta dal territorio comunale \u00e8 di 170 m s.l.m. mentre la massima \u00e8 di 1725 m s.l.m.\nStoria.\nDall'et\u00e0 antica al medioevo.\nSebbene Tocco da Casauria sia di fondazione medioevale, nel suo territorio in et\u00e0 antica era gi\u00e0 presente un insediamento chiamato Interpronium. La sua collocazione, ancora non accertata con sicurezza, era probabilmente tra l'attuale paese di Tocco da Casauria e Colle morto. Riguardo la sua distruzione, si ritiene sia stata causata da calamit\u00e0 naturali come terremoto o alluvione.\nNel 1317 i frati minori conventuali si stabilirono in paese assieme terzo ordine regolare di San Francesco nell'allora convento parte della chiesa di San Francesco.\nDal medioevo al '900.\nLe prime notizie sul comune di Tocco si hanno nell'anno 872. Tra il XII secolo e il 1320 il territorio segu\u00ec le vicende della contea di Manoppello, passando in successione alle famiglie Pagliara, Plessis, Colonna, Sully e infine agli Acquaviva. Nel XIII secolo inizi\u00f2 a svilupparsi un abitato attorno ai centri di attrazione della chiesa di sant'Eustachio e del castello, che assunse importanza per la sua posizione strategica a controllo delle gole di Popoli e della valle del Pescara.\nIl terremoto dell'Italia centro-meridionale del 5 dicembre 1456 colp\u00ec anche Tocco e pare abbia fatto circa 100 vittime, uccidendo anche il Barone Giovanni Torto.\nDurante la prima guerra italiana, al passaggio di Carlo VIII di Francia in Abruzzo, citt\u00e0 importanti come L'Aquila, Sulmona e Chieti abbandonano la loro fedelt\u00e0 agli aragonesi, e lo stesso fece Tocco, insieme ad altre cittadine del circondario. \u00c8 in questo periodo che l'abate dell'Abbazia di San Clemente a Casauria forn\u00ec il Chronicon Casauriense al re Carlo VII.\nNel 1656 un'epidemia di peste colp\u00ec il Regno di Napoli ed arriv\u00f2 anche a Tocco, probabilmente da Chieti e da Popoli. Il parroco del paese registr\u00f2 i morti giorno per giorno cominciando il 1\u00ba agosto 1656 e terminando il 1\u00ba gennaio 1657, giorno in cui annot\u00f2 la fine dell'epidemia. La peste del 1656 uccise a Tocco 590 persone in una popolazione di circa 1300-1500 abitanti.\nIl terremoto del novembre 1706 distrusse gran parte della cittadina.\nNel 1817 il farmacista Beniamino Toro, originario di Cansano e trasferitosi a Tocco agli inizi dell'Ottocento, cominci\u00f2 l\u2019attivit\u00e0 di produzione del liquore Centerbe nella sua farmacia a Tocco. La popolarit\u00e0 del liquore crebbe durante l'epidemia di Colera a Napoli nel 1836 per via delle sue propriet\u00e0 medicamentose, circostanza in cui fu usato come disinfettante e rimedio per la nausea.\nDopo la Proclamazione del Regno d'Italia del 1861 si present\u00f2 il problema di dover dare una denominazione al Comune di Tocco per distinguerlo da un omonimo comune in Provincia di Benevento. In una seduta del consiglio comunale del 26 novembre 1862 se ne discusse e furono varate proposte dai consiglieri. Furono proposti come nome \"Tocco di Abruzzo\" approvato da 6 voti contro 1 e \"Tocco Tremonti\"; alla fine la scelta per la decisione sul nuovo nome fu affidata al prefetto che stabil\u00ec il nome di \"Tocco Casauria\" per \"tradizioni storiche del famoso e vicino tempio di Casauria\".\nNel 1863 a Tocco fu usato il primo pozzo di petrolio perforato con mezzi meccanici in Italia e tra i primi in Europa. Ci\u00f2 fu opera degli industriali Maurizio Laschi di Vicenza e Carlo Ribighini di Ancona, pionieri dell'estrazione meccanica di petrolio.\nNel 1870 in paese fu fondata una societ\u00e0 operaia di mutuo soccorso, una delle pi\u00f9 antiche d'Abruzzo.\nDal '900 ad oggi.\nAtti di violenza squadrista da parte di appartenenti al partito fascista preannunciarono a Tocco come nel resto della regione l'avvento del nuovo regime. \nIl 2 gennaio 1927 fu istituita la provincia di Pescara e vi conflu\u00ec anche il comune di Tocco da Casauria, in precendenza parte della Provincia di Chieti. \nNel 1935 fu costruito il primo edificio scolastico del paese, compiendo un processo iniziato nel 1926 con l'acquisto da parte del comune dei relativi terreni.\nDurante la seconda guerra mondiale, nel 1943 a Tocco arrivavano profughi dal sud Italia, dal Lazio e dall'Abruzzo. Dopo l'Armistizio di Cassibile, nel settembre 1943 i tedeschi occuparono l'Abruzzo. A Tocco furono occupati: il Palazzo Ricotti per stabilirvi il comando, l'edificio scolastico per stabilirvi un ospedale militare e il Convento dell'Osservanza \"Santa Maria del Paradiso\" per usarlo come mattatoio per gli animali presi nella zona.\nIl 25 gennaio 1944, di mattina intorno alle 9:30 un aereo dell'aviazione inglese bombard\u00f2 il paese causando morti e danni agli edifici.\nI tedeschi, che avevano precedentemente occupato il paese, ripiegarono dal fronte nel giugno 1944. La sera prima di ritirarsi da Tocco, intorno alle ore 20 fecero saltare un deposito di bombe e munizioni vicino la stazione ferroviaria del paese. Si ritirarono da Tocco il 9 giugno alle ore 15 partendo verso la citt\u00e0 dell'Aquila. Le truppe alleate entrarono in paese il giorno dopo, il 10 giugno, insieme ai partigiani della Brigata Maiella.\nSimboli.\nLa citt\u00e0 ha come segno distintivo uno stemma araldico raffigurante una torre sormontata da una stella, ai lati della torre sono poste le lettere T ed O.\nLo stemma civico attuale si ispira a quello antico, la cui raffigurazione pi\u00f9 vecchia ad oggi pervenuta \u00e8 quella posta sul portale della chiesa della Madonna delle Grazie; esso risale al secolo XVII (pi\u00f9 precisamente tra gli anni 1600 - 1610), \u00e8 scolpito in pietra bianca e la sua grandezza \u00e8 79x50 cm.\nMonumenti e luoghi d'interesse.\nArchitetture religiose.\nConvento dei Cappuccini\nSituato in Largo Luigi Menna, fu costruito assieme ad una chiesa per i frati minori cappuccini, l'edificio risale fra la fine del XVI e gli inizi del XVII secolo.\nI frati minori cappuccini arrivarono a Tocco da Casauria nel 1585 e i toccolani molte istanze per dare a loro in posto stabile in paese e quindi, l'allora signore di Tocco Ferrante d'Afflitto, fece costruire fuori dalle mura questo convento con annessa chiesa per loto. La chiesa fu dedicata a Sant'Antonio da Padova e nel 1621. L'uliveto che allora circondava il convento fu spesso scelto come sede di riunione per i capitoli provinciali.\nIl convento oggi \u00e8 inagibile e la chiesa stata chiusa dopo il terremoto dell'Aquila del 2009.\nLa chiesa di Sant'Eustachio \u00e8 la chiesa pi\u00f9 antica di Tocco da Casauria, costruita nei pressi del castello. Non ci sono fonti che ne riportano la data di fondazione, tuttavia il documento pi\u00f9 antico che cita la chiesa \u00e8 il Chronicon Casauriense, e porta la data 1\u00ba luglio 1169. In esso si parla di una donazione della chiesa di San Vittorino di Tocco situata a Marano (frazione del paese). Un altro documento che cita la chiesa \u00e8 una bolla di Papa Innocenzo III del 1208, con cui riconferma al vescovo chietino Bartolomeo i privilegi accordatigli tra cui il possesso della chiesa di Sant'Eustachio. La chiesa fu distrutta nel terremoto della Maiella del 1706 e subito dopo ricostruita nello stesso luogo in stile settecentesco. Il 13 gennaio 1915 il terremoto della Marsica coinvolse anche Tocco da Casauria e lesion\u00f2 il campanile della chiesa. Nel 2009 il terremoto dell'Aquila ha colpito anche Tocco da Casauria rendendo la chiesa inagibile.\nLa chiesa \u00e8 a pianta rettangolare, con facciata tripartita da paraste, conserva l'impianto basilicale medievale con lo spicchio centrale pi\u00f9 elevato, come si evidenzia anche nelle tre navate interne. La facciata in stile barocco \u00e8 in pietra bianca ed ha tre portali, dei quali il centrale maggiore coronato da architrave con fregi. Tra questi si trovano due bassorilievi, uno di questi rappresenta Cristo ingigantito tra due discepoli e l'altro mostra la Madonna col Bambino. Sull'architrave del portale principale vi \u00e8 uno stemma col simbolo di Sant'Eustachio raffigurante un cervo con la croce latina fra le corna. In cima alla facciata anteriore vi \u00e8 una statua del Santo con accanto un cervo.\nInizialmente costruita come oratorio fuori dalle mura del paese, per ospitare i domenicani, fu poi convertito in chiesa fra la seconda met\u00e0 del '400 e gli inizi del '500. Essa fu dedicata alla Madonna delle Grazie; il suo preciso periodo di fondazione \u00e8 incerto, e si fa risalire tra il XV e il XVI secolo. \nAll'esterno la chiesa dispone di un piccolo campanile con una sola cella campanaria lungo il lato sinistro. La facciata principale \u00e8 composta da un portale (con architrave e rosone) che risale al 1605. Tutti e tre gli elementi sono composti da pietra bianca. Vi sono anche 2 lesene (posizionate una alla destra ed una alla sinistra del portale) bianche. Sull'architrave sono presenti tre stemmi ovaliformi del XVII secolo. A sinistra \u00e8 presente la pi\u00f9 antica testimonianza dello stemma comunalei. Al centro \u00e8 presente uno stemma coronato recitante la sigla \"AGP\" che potrebbe indicare l'acronimo (spesso usato per stemmi religiosi) delle parole \"Ave Gratia Plena\". A destra \u00e8 presente uno stemma raffigurante un cervo con una croce latina sulla testa.\nSituato sulle falde del monte Rotondo a circa un chilometro dal paese, fu edificato nel 1470. Fu eretto dove secondo il \"Chronicon Casauriense\" si trovava la cappella di San Flaviano, di propriet\u00e0 del monastero fondato nell'871. Il convento inizialmente molto piccolo, assunse proporzioni pi\u00f9 vaste negli anni a seguire, sviluppandosi sul lato ovest, sino a raggiungere l'attuale struttura nel 1604, come dimostra l'incisione sull'architrave del portale. Sia per l'ampiezza degli ambienti che per la centralit\u00e0 geografica, il convento ha ospitato 28 capitoli provinciali per l'elezione del ministro provinciale. Ha subito soppressioni con le leggi francesi del 1811, e poi quelle piemontesi del 1866. I Francescani lo riottennero nel 1871, e nel 1900 ne completarono il rifacimento, quando una sala venne restaurata per ospitarvi il Collegio Serafico. Nel 1977-79 il convento \u00e8 stato riportato dalla Soprintendenza all'aspetto cinquecentesco originario; dal 1962 il convento fu dotato di un nuovo edificio adiacente per ospitare la scuola media. Nei lavori di restauro vennero riaperte le archeggiature del chiostro, la pavimentazione dei corridoi, il restauro dei locali al pianterreno adibiti a biblioteca, e la stonacatura della pietra a vista. La chiesa di stile gotico rinascimentale presenta dei rifacimenti barocchi. Il convento presenta un portico di due ordini d'archi sfalsati ed un chiostro rettangolare affrescato.\nLa chiesa si trova in via San Domenico e affacciata su via Ramai. Fu costruita inizialmente nel 1317 insieme ad un convento e gestita dai francescani. Successivamente venne distrutta dal terremoto del 1706 e dedicata a san Domenico di Guzm\u00e1n. La struttura \u00e8 a croce latina con una sola navata centrale e con atrio, transetto, crociera e coro. Al suo centro \u00e8 presente una cupola. Nella chiesa sono presenti la sagrestia, la cappella ed una stanza adibita a museo. L'originaria struttura trecentesca era adiacente ad un convento non pi\u00f9 esistente e conserva ancora diversi elementi dell'originaria struttura medioevale. Al suo interno vi sono nove altari decorati con tele, statue di putti ed angeli e altre decorazioni.\nArchitetture civili.\nLa casa natale di Francesco Paolo Michetti, pittore toccolano, \u00e8 stata successivamente trasformata in museo. L'edificio in stile liberty, risalente XIX secolo, \u00e8 composto da tre piani, con finestre e portale rivestiti in pietra bianca.\nArchitetture militari.\nAnche noto come palazzo Ducale, \u00e8 un castello d'origine medievale situato nel centro storico. Fatto erigere fra il 1000 ed il 1100 fu danneggiato dal terremoto dell'Italia centro-meridionale del 1456. Venne ricostruito in stile rinascimentale l'anno seguente come residenza nobiliare e prese il nome di palazzo Ducale. L'edificio venne nuovamente distrutto durante il terremoto della Majella del 1706 e ricostruito l'anno seguente. \nIl castello \u00e8 composto da quattro corpi di fabbrica collegati a quattro torrioni quadrati agli angoli dell'edificio che delimitano un cortile centrale. La parte superiore dell'edificio \u00e8 invece composta da pietre marroni. La costruzione ha un basamento a scarpa che arriva a circa met\u00e0 altezza dell'edificio, dove un redondone separa la scarpa dalla parte superiore. Lungo il basamento sono presenti delle feritoie, mentre nella parte superiore delle mura si trovano delle finestre rettangolari contornate da cornici decorate. Il torrione meridionale presenta dei merli ghibellini. La facciata di sud-est ospita il portale d'ingresso, caratterizzato da un arco a sesto acuto sorretto da capitelli di stile rinascimentale. Alla sinistra del portale d'ingresso si trova una rampa di scale, mentre alla destra c'\u00e8 un piano inclinato dedicato alle carrozze.\nAltro.\nIl monumento \u00e8 una statua in bronzo su base in travertino realizzata da Torquato Tamagnini posta davanti il Largo Enrico Berlinguer. Eretto in onore dei caduti toccolani nella prima guerra mondiale, risale al 1923. Dall'ottobre 1960 \u00e8 dedicato anche ai caduti toccolani dalle guerre italiane combattute dal 1935 al 1945\nNel paese \u00e8 presente un impianto di produzione di energia eolica. Nel solo 2009 il surplus di produzione di energetica prodotta ha comportato un guadagno per le casse comunali di circa 170.000 \u20ac permettendo la rimozione di alcune imposte locali. Questa politica ambientale \u00e8 stata oggetto di un articolo da parte del New York Times. Nel 2018 \u00e8 stato aggiunto un quinto aerogeneratore. La produzione totale \u00e8 di 4 MW (800\u00a0kW per aerogeneratore).\nSituata all'interno del borgo, ha pianta quadrata, e faceva parte di un sistema di torri di avvistamento dislocate lungo la cinta muraria di Tocco, del XIII-XV secolo. L'orologio \u00e8 stato aggiunto nell'Ottocento, la costruzione conserva la parte sommitale, con le merlature alla ghibellina di coronamento; sul prospetto meridionale presenta una piccola apertura a finestra, sul prospetto occidentale vi \u00e8 solo l'ingresso ad arco, sopraelevato rispetto alla strada, raggiungibile in origine da rampa di legno.\nSi trova in via Cavour ed \u00e8 l'unica porta superstite delle mura medievali. Ha un arco a sesto acuto incluso in una cornice di pietra in ciottoli di fiume non lavorati. L'arco \u00e8 sovrastato da una cornice marcapiano e da un timpano dall'andamento curvilineo, che si innalza nel punto centrale, che \u00e8 un rifacimento del XVIII secolo.\nSociet\u00e0.\nEtnie e minoranze straniere.\nIl 1 gennaio 2020 gli stranieri censiti nel territorio comunale sono 187, pari a circa il 7,5% della popolazione complessiva.\nLa comunit\u00e0 straniera pi\u00f9 numerosa \u00e8 quella proveniente dalla Macedonia del Nord con il 68,45% di tutti gli stranieri presenti sul territorio.\nLingue e dialetti.\nTocco fa parte dell'area linguistica abruzzese e pi\u00f9 precisamente nell'area dov'\u00e8 parlato il dialetto chietino (pi\u00f9 precisamente il chietino occidentale) che abbraccia la fascia di territorio che va da Popoli e la gola di Tremonti a sud del fiume Pescara fino al fiume Alento. Il dialetto toccolano presenta influenze del dialetto peligno e caratteri propri che lo distinguono da altri sotto dialetti e gerghi di paesi limitrofi.\nIl dialetto toccolano, data la posizione geografica del centro, potrebbe essere definito una parlata di transizione tra quelle peligne e quelle dell'entroterra pescarese. Molto evidenti sono soprattutto i frangimenti vocalici e la metafonia \"napoletana\" anche da -o, fenomeni tipici dell'area peligna e riscontrabili anche ad es. a Popoli e Pratola Peligna: tuttavia essi sono in uso ormai solo presso gli anziani, in quanto le generazioni pi\u00f9 giovani hanno subito un sensibile influsso da parte delle zone dell'area metropolitana Pescara-Chieti.\nCultura.\nIstruzione.\nScuole.\nNel territorio comunale sono presenti tre scuole: una scuola dell'infanzia, una scuola primaria e una scuola media.\nMusei.\nNel paese sono presenti due musei: la Casa Michetti e il museo civico.\nEconomia.\nAgricoltura.\nSi coltivano principalmente olio d'oliva e vino, nello specifico olio d'oliva extravergine \"Aprutino Pescarese\" (DOP per la provincia di Pescara). \u00c8 presente nel territorio di Tocco la cultivar Toccolana, conosciuta anche come Police, che consiste in una cultivar di olivo presente principalmente solo della zona di Tocco e comuni dintorni (Castiglione a Casauria e Torre de' Passeri).\nI vini prodotti nel territorio di Tocco sono: Montepulciano, Cerasuolo, Chardonnay, Trebbiano, Pecorino e Passerina.\nArtigianato.\nTra le attivit\u00e0 economiche pi\u00f9 diffuse vi sono quelle artigianali, come il ricamo, il merletto, il tombolo e la lavorazione del ferro battuto.\nIndustria.\nTra le industrie locali vi \u00e8 quella che produce la centerba, liquore tipico della zona.\nInfrastrutture e trasporti.\nStrade.\nIl territorio comunale \u00e8 attraversato dalla strada statale 5 Via Tiburtina Valeria, che \u00e8 raccordata al centro del paese dalla Strada Provinciale 67.\nNel territorio di Castiglione a Casauria, nei pressi del confine con Tocco da Casauria e dell'abbazia di San Clemente a Casauria \u00e8 presente lo svincolo \"Torre de' Passeri - Casauria\" dell'autostrada A25.\nFerrovie.\nIl territorio comunale \u00e8 attraversato dalla ferrovia Roma-Sulmona-Pescara in cui possedeva una stazione risalente al 1894, ma \u00e8 stata soppressa in tempi recenti.\nMobilit\u00e0 urbana.\nIl trasporto pubblico locale si compone di autobus della Societ\u00e0 Unica Abruzzese di Trasporto, la quale possiede un deposito degli autobus sul territorio comunale, lungo la Strada Provinciale 67.\nAmministrazione.\nElenco dei sindaci."}
{"id": "27647", "revid": "1748167", "url": "https://it.wikipedia.org/wiki?curid=27647", "title": "Torre de' Passeri", "text": "Torre de' Passeri \u00e8 un comune italiano di abitanti della provincia di Pescara in Abruzzo, nella Val Pescara.\nStoria.\nTorre de'Passeri \u00e8 ubicata nel territorio Casauriense e gli albori della sua storia documentaria sono strettamente legati all'Abbazia di San Clemente a Casauria; \u00e8 infatti al \"Chronicon Casauriense\" che bisogna risalire per avere le prime notizie sulla \u201cVilla Bectorrita o Vectorrita\u201d, nome che fa subito pensare ad una torre che doveva effettivamente esistere sull'attuale localit\u00e0 Torrione, che venne inglobata alle terre del monastero tra gli anni 873 e 882. Nel 1074 Trasmondo, abate di San Clemente e vescovo di Valva, edific\u00f2 un vero e proprio castello munito di torre e mura di cinta intorno alle terre immediatamente limitrofe all'Abbazia e comprese nell'isola del fiume Pescara, allora ancora apprezzabile dal punto di vista morfologico, per difendere i coloni del monastero dagli attacchi dei vicini abitanti di Tocco, con cui da sempre l'Abbazia era stata in guerra. Nel 1097 il conte normanno Guglielmo di Tascione ottiene dal Vescovo di Valva e Abate di San Clemente, Giovanni, la custodia della \"Torre di Vettorita\". Nel 1111 il castello di Vettorita torna nel pieno possesso del monastero di San Clemente a Casauria.\nIl definitivo nome \"Torre de' Passeri\" deriva dall'antico \"Turris Passum\" (Torre del passo). La torre, infatti, sorgeva nel punto in cui il fiume Pescara si divideva in tanti ruscelletti, che potevano essere attraversati con un passo o poco pi\u00f9. Di notte vi si accendeva un lume per facilitare i viandanti nell'attraversamento, che doveva essere pagato con un pedaggio.\nDal passato ad oggi.\nDopo varie vicende storiche, Torre de' Passeri, nel 1652, divenne possesso dei Marchesi Mazara di Sulmona, grazie ai quali, da piccolo centro di pochi abitanti si trasform\u00f2 in un importante centro economico.\nIl Barone Mazara, infatti, cedette terreni, forn\u00ec materiale da costruzione e finanziamenti vari a tutti i Torresi che volessero costruirsi una casa e a coloro che volessero trasferirsi per intraprendere un'attivit\u00e0. Questi aiuti spiegano l'arrivo di alcune famiglie di ceramisti di Castelli (TE), come i Pompei, gli Antici, i Cappelletti e i Fraticelli, che iniziarono la produzione della ceramica torrese, dando vita ad una fiorente industria che dur\u00f2 fino ai primi decenni del '900. Torre de'Passeri divent\u00f2 cos\u00ec il pi\u00f9 importante centro economico di tutta la zona circostante.\nMonumenti e luoghi d'interesse.\nSi trova presso il cimitero del Comune di Castiglione, a confine con Torre, ed \u00e8 uno dei monasteri pi\u00f9 famosi e antichi abruzzesi. Risale la sua fondazione all'872 per volere di Ludovico II, e possedette per vari secoli l'ampio feudo pescarese di Casauria, con le entrate registrate nel \"Chronicon Casauriense\". Conserva perfettamente lo stile romanico medievale, con facciata scandita da tre archi a nartece che immettono ai tre portali, di cui quello maggiore decorato da un bassorilievo istoriato delle vicende dell'abbazia; la parte superiore della facciata \u00e8 decorata da un ordine di quattro bifore, internamente vi si trova l'oratorio di Sant'Angelo. L'impianto della chiesa \u00e8 rettangolare, priva dei bracci del transetto che sono crollati col terremoto del 1456, l'interno \u00e8 a tre navate scandito da pilastri, ha un soffitto a capriate lignee, un importante ambone istoriato con la caratteristica abruzzese dei fioroni, e del lettorino istoriato con i simboli del Tetramorfo. Di interesse anche la cripta sotterranea, ricavata da un tempio romano,m con lastre tombali del V secolo d.C..\nSociet\u00e0.\nGemellaggi.\nNell'ultimo bando del Programma \u201cEurope for citizens\u201d, Torre de\u2019 Passeri \u00e8 l\u2019unico Comune abruzzese vincitore con il progetto \u201cLocDEF \u2013 Local Development for European Future\u201d. Nello specifico la somma, interamente proveniente da fondi europei, cui non \u00e8 previsto alcun cofinanziamento da parte dell\u2019Ente, sar\u00e0 utilizzata per avviare e sviluppare contatti con la citt\u00e0 di Manteigas in Portogallo, attraverso incontri, convegni e seminari che porteranno le amministrazioni, le associazioni e le realt\u00e0 produttive di Torre de\u2019 Passeri e della cittadina portoghesi ad incontrasi nel corso del 2017.\nEconomia.\nIl paese \u00e8 circondato da fertili campagne, che producono uve e vini primo fra tutti il Montepulciano, chiamato anche Torre de'Passeri. Questa zona, infatti, inserita nella strada del vino \u201cTremonti\u201d con cantine aperte per l'assaggio e la vendita dei prodotti, \u00e8 la terra nativa di questo vitigno e qui ha avuto origine la prima importante produzione di vini della zona.\nImportantissimo anche lo stretto legame tra il paese e gli Arrosticini, tipico prodotto abruzzese, come testimoniato dalle numerose aziende produttrici presenti nel territorio.\nInfrastrutture e trasporti.\nStrategicamente nel cuore d'Abruzzo e con una ricca rete di infrastrutture, Torre de'Passeri pu\u00f2 essere facilmente raggiunto con ogni mezzo.\nIn auto: attraverso l'ex SS5, Via Tiburtina Valeria oppure in autostrada, con l'uscita autostradale dell'A25 (Torre D\u00e8 Passeri/Casauria) direttamente nel paese.\nIn treno: posizionato lungo la linea ferroviaria Roma-Sulmona-Pescara, il paese \u00e8 ben collegato con 35 treni che transitano ogni giorno in entrambe le direzioni.\nIn autobus:\nIn aereo: perch\u00e9 a soli 30 minuti dall'aeroporto di Pescara."}
{"id": "27648", "revid": "1748167", "url": "https://it.wikipedia.org/wiki?curid=27648", "title": "Turrivalignani", "text": " \nTurrivalignani \u00e8 un comune italiano di 786 abitanti della provincia di Pescara in Abruzzo, nella parte centrale della Val Pescara.\nStoria.\nIl centro si afferm\u00f2 nel XIII secolo quando vennero costruite le chiese di Santo Stefano e San Giovanni, una delle quali gestita dai monaci celestiniani che seguivano la regola di Pietro da Morrone. Una pi\u00f9 antica menzione della pieve di San Giovanni risale al 1115 in una bolla di Papa Pasquale II in cui l'edificio di culto compare come possedimento della diocesi teatina. Nel '700 il feudo, noto come \"Turri\", appartenne alla famiglia teatina nobile dei Valignani. Nel XX secolo assunse il nome attuale.\nNel dopoguerra molti giovani partirono per il Belgio, precisamente per la Vallonia, per andare a lavorare nelle decine di miniere che allora rendevano quell'area, il pi\u00f9 importante bacino carbonifera d'Europa.\nPurtroppo 8 agosto 1956 una tragedia senza precedenti, passata alla storia come Disastro di Marcinelle, sconvolse il tranquillo paese di Lettomanoppello.\nDivampo'un incendio in uno dei pozzi della miniera di carbone del Bois Du Cazier, a Marcinelle, oggi frazione di Charleroi, in Belgio, caus\u00f2 la morte di 262 persone di 12 diverse nazionalit\u00e0, tra cui 136 italiane e di queste 10 erano originarie di Turrivalignani. \nOggi un monumento antistante il Teatro Comunale, ricorda le vittime della immane tragedia.\nMonumenti e luoghi d'interesse.\nRipe di Turrivalignani.\nSi tratta di un gruppo di calanchi naturali che sorgono a fianco lo sperone del centro. Modellati dalla natura e dalle piogge, sono una delle principali attrazioni del parco naturale della Majella.\nAbbazia di San Giovanni Battista e San Vincenzo.\nSi trova presso il cimitero comunale. Fondata nel XIII secolo, ha un impianto a croce latina con tre navate interne e tre absidi. Il materiale \u00e8 in pietra di montagna. Il portale principale trilobato con lunetta si trova sul fianco che si affaccia sulla strada, e non sulla facciata, rimodellata nel Novecento. L'interno ha due ordini di colonne circolari, ed una cripta dedicata a San Giovanni, conservante una statua antichissima del santo.\nChiesa parrocchiale di Santo Stefano.\nLa chiesa fu costruita nel XIV secolo, e rimodellata nel Rinascimento. Costruita in pietra locale, conserva una facciata cinquecentesca con il tipico portale classicheggiante. Il campanile \u00e8 a torre quadrata. L'interno barocco \u00e8 a navata unica."}
{"id": "27649", "revid": "1748167", "url": "https://it.wikipedia.org/wiki?curid=27649", "title": "Vicoli", "text": "Vicoli \u00e8 un comune italiano di 384 abitanti della provincia di Pescara in Abruzzo. Faceva parte della comunit\u00e0 montana \"Vestina\".\nStoria.\nIl castello di Vicoli \u00e8 noto nella fonti fin dagli inizi del XII secolo: nel 1112 il vescovo di Penne Eriberto lo dona a Sansone, abate del monastero benedettino di San Bartolomeo di Carpineto, insieme al vicino ma distinto castello di La Penna (oggi frazione), e nel 1116 compare dotato della chiesa di San Nicola in una bolla di Papa Pasquale II. Il borgo medievale si svilupp\u00f2 sotto il controllo della famiglia Corva (XV secolo). Il territorio del pescarese circostante (Cugnoli-Catignano-Nocciano) era in possesso degli Aliprandi-De Sterlich. Il borgo aveva una formazione medievale circolare con un castello e una chiesa. Fino agli anni '20 era ancora operativo, quando per\u00f2, dopo la seconda guerra mondiale (per vie di igiene ed espansione), venne abbandonato.\nNegli anni '50 infatti sorse il nuovo abitato di Vicoli sopra la collina estesa che sovrasta il borgo vecchio, denominata \"Vicoli Nuova\". Il nuovo centro si compone di una lunga fila di case disposte a scacchiera lungo la via principale che funge anche da strada provinciale. Di interesse c'\u00e8 la nuova chiesa moderna di San Vincenzo Ferrer.\nMonumenti.\nChiesa vecchia di San Vincenzo Ferrer.\nLa vecchia chiesa fu completata nel XVIII secolo in pietra sbozzata, con navata unica e campanile a torre. Fino al 2011 era l'unico monumento del borgo vecchio di Vicoli ad esser stato restaurato, con la copertura dell'intera facciata (anni '30) da intonaco certosino e con la realizzazione al centro di un rosone di pietra, in sostituzione al classico finestrone barocco.\nBorgo di Vicoli Vecchio.\nNel 2011 \u00e8 partito il lavoro di restauro del vecchio borgo per renderlo pi\u00f9 fruibile al turismo. Il borgo infatti si trova in un fosso sotto Vicoli Nuova, difficilmente raggiungibile per la stretta e ripida via a doppio senso di marcia (che per\u00f2 in realt\u00e0 riesce a contenere solo un unico senso). Il progetto propone un allargamento della via, e la realizzazione di un incrocio a rotatoria, con una fontana monumentale. Il progetto prevede anche l'allestimento di un Parco Territoriale Attrezzato il cui cuore \u00e8 proprio il vecchio centro medievale.\nIl centro medievale si compone della chiesa di San Vincenzo, posta poco fuori dall'abitato, e di alcune case di pietra a un piano unico, e di alcune tardo-settecentesche a pi\u00f9 piani, ossia delle palazzine. C'\u00e8 anche un palazzo umbertino, mentre un palazzo pi\u00f9 in fondo \u00e8 ritenuto essere l'antico Castello Baronale, le cui tracce sono visibili dalla facciata con due possenti bastioni di pietra e il portale ad arco a sesto acuto (tardogotico).\nNel borgo antico quasi ogni anno vi si svolge il Presepe vivente\nSport.\nHa sede nel comune la societ\u00e0 di calcio l'\"A.S.D. Vicoli Calcio\", militante in 3\u00aa Categoria."}
{"id": "27650", "revid": "124554825", "url": "https://it.wikipedia.org/wiki?curid=27650", "title": "Villa Celiera", "text": "Villa Celiera \u00e8 un comune italiano di 559 abitanti della provincia di Pescara in Abruzzo.\nGeografia fisica.\nTerritorio.\nCentro agricolo dell'Appennino abruzzese, facente parte del Parco Nazionale del Gran Sasso e Monti della Laga. Si trova sul versante orientale del Gran Sasso, nell'area Vestina, ed \u00e8 una conca montana carsica. Sorge su una rupe calcarea di forma allungata che, tra ampi querceti, domina l'alta valle del torrente Schiavone.\n\u00c8 caratterizzata da grandi faggete e dalle doline che sono forme tipiche del paesaggio carsico che si presentano come un avvallamento circolare in cui l'acqua viene assorbita e convogliata nelle vie sotterranee. Infatti, a Voltigno, d'inverno, cade molta neve e questa, quando in primavera si scioglie forma tanti piccoli laghi carsici, che poi d'estate scompaiono.\nResta solamente un lago chiamato Lago Sfondo, che la credenza popolare vuole che non abbia fondo e che vada addirittura a sfociare direttamente al mare. \u00c8 zona faunistica del camoscio d'Abruzzo, inoltre sono presenti anche poiane, falchi pellegrini, caprioli, il lupo appenninico ed il gatto selvatico; una volta vi era presente anche l'orso.\nStoria.\nSi svilupp\u00f2 come castrum longobardo nel VI secolo, popolato dalle persone scappate all'invasione bizantina di Bertona. Con la dominazione franca del IX secolo, il feudo divenne una \"fara\", dipendente dalla diocesi di Penne. Nel 1191 la contessa Margherita di Loreto Aprutino, concesse ai monaci Benedettini la fondazione del primo cenobio di Casanova, che poi divenne sede dei Cistercensi, ossia il primo sito di questo ordine in Abruzzo (dopo Santa Maria d'Arabona, Santa Maria della Vittoria, San Salvo del Trigno e Santo Spirito d'Ocre), ossia l'abbazia di Santa Maria di Casanova, posta sotto la dorsale collinare del paese di Villa Celiera. La fondazione fu dovuta all'evento propiziatorio della partecipazione del figlio di Margherita Berardo III di Laureto, nonch\u00e9 al voto fatto dopo la morte del marito Berardo I, fratello di Ottone XV vescovo di Penne.\nIl monastero di Casanova fu assai potente nel territorio della Nora, di Penne, avendo feudi anche presso Lucera e le isole Tremiti. Nel circondario aveva i castelli di Pianella, Civitella Casanova, Brittoli, Carpineto della Nora, Cordano. In quest'epoca si form\u00f2 il toponimo dell'abitato, \"villa\" sta a significare villaggio, mentre \"Celiera\" proverrebbe da \"celliera\" in riferimento alle celle dei monaci nell'abbazia, tanto che in dialetto il paese \u00e8 ancora nominato \"Li Cil\u00ecre\". Con l'avvento nel Regno di Napoli di Carlo I d'Angi\u00f2 nel 1268, avendo fondato nel 1273 il cenobio di Santa Maria della Vittoria a Scurcola Marsicana, presso l'area della battaglia contro Corradino di Svevia, il sovrano francese fece installare i Cistercensi a Casanova, sotto la giurisdizione dei vescovi di Penne Gualtiero (1200) e Giacomo (1251).\nIn quest'epoca il monastero visse il suo apogeo, salvo poi perdere sempre di pi\u00f9 prestigio, sino alla soppressione nel 1807, in quest'anno i cittadini di Civitella Casanova, paese a fianco a Villa, presero l'organo ligneo, la statua della Madonna, per la loro chiesa parrocchiale, dato che l'abbazia versava in rovina. In questi anni il convento di Casanova fu affidato ai Padri Carmelitani, anche se nel periodo delle leggi piemontesi del 1866, il convento subiva nuove spoliazioni sino a scomparire quasi del tutto, eccettuata la grande torre difensiva e campanaria, ancora oggi ben conservata.Con l'indipendenza in un certo senso dei paesani di Villa Celiera dall'abbazia di Casanova, il centro inizi\u00f2 a svilupparsi, e divenne sede municipale nel 1913 dopo che aveva fatto parte del Comune di Civitella Casanova, incluso nel distretto amministrativo di Penne, sino al 1927, quando fece parte della provincia di Pescara appena nata.\nSimboli.\nLo stemma e il gonfalone del Comune di Villa Celiera sono stati concessi con decreto del presidente della Repubblica del 16 febbraio 1955.\nMonumenti e luoghi d'interesse.\nAbbazia di Santa Maria di Casanova.\nLa storica abbazia del 1191 si trova in contrada Casanova, ai piedi del borgo medievale. Fu costruita nel X secolo, prima delle grandi cinque abbazie abruzzesi. Era costituita da una torre vedetta con convento, e pi\u00f9 a valle il monastero vero e proprio, circondato da mura. La chiesa crebbe al massimo splendore nel XIII secolo, fino alla decadenza nel XVIII secolo. All'epoca il convento era gi\u00e0 danneggiato, ed \u00e8 raffigurato in vignette da Edward Lear nel XIX secolo nel suo \"Viaggio in Abruzzo\". Fino al 2009 l'abbazia era abbandonata, perch\u00e9 il monastero gravemente danneggiato dal tempo, con solo alcune arcate e mura perimetrali, e la torre semi diroccata.\nCon la riscoperta dei monumenti del territorio, in seguito al terremoto aquilano, l'abbazia \u00e8 stata restaurata nel 2011-13, soprattutto la porzione meglio conservata intorno alla torre. La torre \u00e8 a pianta quadrata ed \u00e8 accessibile. Il complesso \u00e8 visibile su prenotazione, sopravvivono le mura e le arcate romaniche.\nEconomia.\nPrincipali risorse economiche sono l'agricoltura (patate, legumi e cereali) e l'allevamento di bovini e ovini.\nIl paese \u00e8 dagli ultimi anni divenuto famoso per la riscoperta, da parte nazionale e internazionale, del prodotto tipico degli arrosticini. Tradizioni orali e locali testimoniano che l'arrosticino avrebbe le sue origini proprio nell'area vestina compresa tra Civitella Casanova e Villa Celiera. Anche secondo studiosi, l'area pedemontana orientale verso il Gran Sasso d'Italia, principalmente nell'attuale provincia di Pescara, ai piedi del Voltigno, e sulla sponda sinistra della Pescara, e nelle valli della Nora e del Tavo (Civitella Casanova, Carpineto della Nora, Catignano, Farindola, Pianella), si sarebbe sviluppata la cultura del taglio della carne di pecore, a pezzetti regolari inseriti l'uno attaccato all'altra in uno spiedino. Altre tradizioni vogliono che l'arrosticino sarebbe nato nella zona teramana nella Valle del fiume Fino. La macellazione della carne, data la ricca affluenza, sino agli anni '60, dei greggi di pecore lungo i tratturi per raggiungere le fiere di Foggia, avrebbe le sue origini nel XVIII-XIX secolo, e negli anni '50, con l'industrializzazione della Valle della Pescara, da Spoltore a Montesilvano e Pescara stessa, la cultura dell'arrosticino arriv\u00f2 per mezzo dei migranti dai piccoli centri montani posti ad oriente del Gran Sasso, tra cui Villa Celiera. Proprio questa, per l'alta concentrazione di prodotti di ovini, fu da subito considerata la patria dell'arrosticino.\nIl nome dialettale \"rustelle\" e la variante \"\"rroste\" deriverebbero proprio da quest'area, e da Rosciano (PE), termine con cui veniva, e viene ancora oggi, delineato questo particolare prodotto composto da tagli regolari di pecora e grasso inseriti in uno spiedo, carne arrostita alla brace, detta localmente \"la fornacelle\". Ben presto, dagli anni '60 in poi, questa cultura si \u00e8 diffusa in tutto l'Abruzzo, divenendo un biglietto da visita dal punto di vista gastronomico per i turisti.\nSport.\nCalcio.\nLa principale squadra di calcio della citt\u00e0 \u00e8 l\"'A.S.D. Atletico Celiera\" che milita nel girone A pescarese di 3\u00aa Categoria. I colori sociali sono: il rosso e l'arancione."}
{"id": "27660", "revid": "60765", "url": "https://it.wikipedia.org/wiki?curid=27660", "title": "Funzione gudermanniana", "text": "La funzione gudermanniana collega le funzioni trigonometriche alle funzioni iperboliche senza ricorrere ai numeri complessi.\nViene definita come\nDalla definizione discendono le seguenti identit\u00e0:\nLa sua funzione inversa \u00e8\nQuesta \u00e8 il nucleo della proiezione di Mercatore.\nSi dimostrano inoltre le seguenti identit\u00e0:"}
{"id": "27661", "revid": "196227", "url": "https://it.wikipedia.org/wiki?curid=27661", "title": "Sverre Fehn", "text": "Biografia.\nHa studiato alla Scuola di architettura di Oslo dove si \u00e8 laureato nel 1949. Nel 1950 Sverre Fehn assieme al suo professore Arne Korsmo e ad altri architetti norvegesi della sua generazione, Christian Norberg-Schulz, Peter Andreas Munch Mellbye, Geir Grung, Odd \u00d8stbye, H\u00e5kon Mjelva e Robert Esdaile e all'architetto danese J\u00f8rn Utzon, fonda il gruppo PAGON (Gruppo degli Architetti Progressisti di Oslo Norvegia) che era il ramo norvegese dei CIAM (Congresso Internazionale di Architettura Moderna).\nIl loro intento era progettare un'architettura fondata sui principi del Movimento Moderno, ma espressa con i materiali ed il linguaggio della loro regione e del loro tempo. Il gruppo sar\u00e0 attivo fino al 1956. Dal 1952 al 1953 viaggia per il Marocco dove scopre e studia l'architettura primitiva, che influenzer\u00e0 profondamente la sua opera. Si trasferisce poi a Parigi, dove lavora per due anni presso lo studio di Jean Prouv\u00e9, grazie al quale incontra Le Corbusier. Al suo ritorno in Norvegia nel 1954 apre il proprio studio. \nNel 1962 realizza il \"Padiglione dei Paesi scandinavi\" nei Giardini della Biennale di Venezia a seguito della vittoria di un concorso per la costruzione di tale edificio. Dal 1967 al 1979 progetta il \"Museo della Cattedrale di Hamar\". Insegna presso la Scuola di architettura di Oslo dal 1971 al 1991 e inoltre \u00e8 professore onorario presso diverse facolt\u00e0 di architettura in Europa e negli Stati Uniti. Ha realizzato numerosi musei ma ha anche progettato diverse case private, come la \"Casa Schreiner\" a Oslo (1963) e la \"Casa Busk\" a Bamble (1990). \nLa maggior parte delle sue opere si trovano in Norvegia. Bench\u00e9 abbia vinto un gran numero di concorsi, pochi dei suoi progetti sono stati effettivamente costruiti. Ha ricevuto numerosi riconoscimenti, fra cui la Medaglia d'Oro Heinrich Tessenow, il Premio Pritzker, ambedue nel 1997, e il Premio Culturale del Consiglio Norvegese (1998). In quest'occasione \u00e8 stata realizzata in Italia una mostra retrospettiva del suo lavoro nella Basilica Palladiana di Vicenza e l'editrice Electa ha pubblicato una sua monografia."}
{"id": "27670", "revid": "2068842", "url": "https://it.wikipedia.org/wiki?curid=27670", "title": "Newsgroup", "text": "Un newsgroup \u00e8 uno degli spazi virtuali creato su una rete di server interconnessi (storicamente una sottorete di Internet \"USENIX network\" o pi\u00f9 semplicemente Usenet) per discutere di un argomento (\"topic\") ben determinato. In italiano a volte viene utilizzato il termine gruppo di discussione.\nI \"news server\" comunicano fra loro (attraverso il protocollo NNTP) in modo che i messaggi inviati ad un server si trovino duplicati su tutti gli altri server. Per diversi motivi (economie di spazio, interesse degli utenti, censura), non tutti i server contengono gli stessi NewsGroup. Ogni gestore di news server (spesso gli stessi provider ISP) pu\u00f2 decidere infatti quali NewsGroup tenere.\nMeccanismi.\nL'accesso a queste aree tematiche avviene per mezzo di programmi chiamati \"news client\" o \"newsreader\" (oggi a volte integrati nei programmi di posta elettronica come ad esempio Mozilla Thunderbird, SeaMonkey, Outlook Express, Sylpheed), a una sorta di \u201cstanza delle bacheche\u201d (\"news server\") che raccoglie i vari NewsGroup (o in breve NG).\nPer ragioni storiche, essenzialmente dovute ai costi delle connessioni \"dialup\" che molti utenti dovevano sostenere in passato, o anche per le scarse disponibilit\u00e0 di accesso alla rete, i \"newsreader\" sono tuttora concepiti per operare principalmente in modalit\u00e0 \"disconnessa\": gli articoli scaricati in precedenza possono essere letti e le relative risposte preparate per la spedizione senza che sia necessaria una connessione attiva; la successiva connessione permette in un'unica soluzione il \"download\" degli articoli apparsi sul server nel frattempo e l\"'upload\" delle risposte. Questa modalit\u00e0, nient'affatto in \"tempo reale\", \u00e8 una caratteristica tipica del servizio che deve essere tenuta in considerazione: la \"netiquette\" dei newsgroup disapprova, ad esempio, chi sollecita risposte immediate ai propri articoli. Quando si risponde ad un messaggio, \u00e8 buona cosa riportare (o come detto in gergo: quotare) parte del testo a cui si risponde, in modo da facilitarne la lettura.\nQuesto approccio viene in parte deviato dall'accesso \"on-line\" offerto dai portali web, che possono consentire una partecipazione attiva ai newsgroup con relativa facilit\u00e0 ma soprattutto sofisticati strumenti di ricerca per parola chiave nei loro archivi: in particolare il servizio fornito da Google Gruppi rappresenta la \"memoria storica\" di usenet, conservando praticamente ogni articolo pubblicato dalla sua nascita (da ricordare come in linea di principio non vengano archiviati gli articoli dei newsgroup \"binari\", contenenti \"file\" e gli articoli nei quali l'autore abbia apposto il contrassegno \"da non archiviare\" mediante X-No-Archive). \u00c8 da tenere in considerazione anche che la frequenza di aggiornamento dei gruppi sui portali web \u00e8 solitamente pi\u00f9 bassa rispetto a quella che si pu\u00f2 ottenere con una connessione diretta a usenet.\nUn vantaggio importante dei portali web \u00e8 quello di consentire un accesso facilitato a fruitori con scarsa dimestichezza: il newsreader per contro risulta pi\u00f9 efficiente ma richiede una certa esperienza per essere sfruttato al meglio. I portali web, infine, sono connessi tramite il servizio HTTP, praticamente sempre disponibile anche in presenza di proxy/firewall aziendali, al contrario del servizio NNTP/NNRP usato dai newsreader.\nDi norma ciascun newsgroup ha un manifesto (charter) che aiuta a comprendere quali sono gli argomenti oggetto di discussione. La netiquette, su Usenet, sconsiglia di inviare articoli fuori tema e suggerisce di seguire per qualche tempo un newsgroup prima di iniziare a scrivere.\nSono molti i newsgroup in cui i contributori abituali, ossia coloro che li seguono da pi\u00f9 tempo e con una certa assiduit\u00e0, hanno redatto delle FAQ, raccolte di risposte a domande poste di frequente, cos\u00ec da aiutare i \"newbie\" (nuovi arrivati, principianti) ed evitare che il newsgroup contenga sempre le stesse domande o che queste provochino reazioni irritate (flame), botta e risposta interminabili e di dubbia utilit\u00e0. Talora i newsgroup sono seguiti da persone che leggono i messaggi ma non partecipano attivamente. Tali persone sono chiamate, nel gergo della rete, lurker.\nI newsgroup sono generalmente raggruppati all'interno di diverse gerarchie Usenet.\nEsiste anche un'altra importante suddivisione, a seconda dello status di moderazione: i newsgroup moderati sono caratterizzati da un diverso funzionamento dovuto al percorso degli articoli, che vengono inviati via mail al moderatore. Tuttavia il protocollo utilizzato non \u00e8 sufficientemente robusto da garantire il corretto funzionamento e l'assenza di abusi. Pu\u00f2 capitare che si perdano degli articoli o che esistano articoli che non sono stati approvati dal moderatore.\nIl fastidioso fenomeno dello spam coinvolge anche Usenet, per questo esistono dei sistemi di filtraggio, come ad esempio CleanFeed e alcune formule comunemente accettate per il calcolo degli indici di BI."}
{"id": "27672", "revid": "1543377", "url": "https://it.wikipedia.org/wiki?curid=27672", "title": "Gerarchia Usenet", "text": "Una gerarchia Usenet \u00e8 costituita dall'insieme dei newsgroup caratterizzati dalla stessa parte iniziale (la prima parte del nome, o primo livello).\nDescrizione.\nUna gerarchia Usenet viene di solito identificata utilizzando il primo livello, seguito dal punto e dall'asterisco. Per esempio il gruppo malta.media.radio appartiene alla gerarchia malta.\nCaratterizzano una gerarchia, oltre al fatto evidente di racchiudere un insieme di newsgroup che condividono lo stesso prefisso iniziale, l'adozione di policy di gestione definite, con l'invio periodico degli articoli di controllo firmati con chiave PGP/GPG, la presenza di una adeguata documentazione, la completezza della struttura, l'adeguata collocazione tassonomica dei gruppi che la compongono e la qualit\u00e0 della propagazione dell'intero insieme dei newsgroup rispetto ai principali news server.\nUlteriori informazioni su cosa \u00e8 una gerarchia, su come viene gestita ed altre utili informazioni possono essere trovate nel documento di Russ Allbery.\nUn elenco delle gerarchie esistenti veniva postato su news.admin.hierarchies da Lewis S. Eisen, ma al momento non \u00e8 sufficientemente aggiornato ed \u00e8 meglio fare riferimento alla raccolta dei control message di ISC.\nAl momento in Italia la gerarchia pi\u00f9 completa e con la migliore propagazione \u00e8 it.*, coordinata a livello centrale dal GCN, dove esistono dei prerequisiti per l'apertura di nuovi newsgroup. Una gerarchia particolare \u00e8 italia.*, nata come aggregazione delle varie reti civiche esistenti. Un breve successo lo ebbe su free.* (con il suo ramo .it.*) paradigma della \"libert\u00e0\" ma, a causa di efficaci strumenti di controllo e di gestione \u00e8 in declino; l'ultima nata \u00e8 it-alt.*, caratterizzata dall'esistenza di pi\u00f9 Gruppi di gestione. Ormai in disuso, ma con una certa diffusione in passato (anche se mai troppo significativa), sono la gerarchie ita.* ed i2000.*."}
{"id": "27675", "revid": "322321", "url": "https://it.wikipedia.org/wiki?curid=27675", "title": "Valentano", "text": "Valentano \u00e8 un comune italiano di abitanti della provincia di Viterbo nel Lazio. Il paese, dalla tipica architettura medievale con edifici tufacei, dista dal capoluogo circa 33\u00a0km.\nGeografia fisica.\nTerritorio.\nValentano, collocato a 538 m s.l.m. a ovest del Lago di Bolsena e contornato dalle vette degli Appennini, il Monte Amiata e i Monti Cimini, sorge su di un colle della catena dei Volsini, ai piedi del Monte Starnina. Il suo territorio, di 43\u00a0km\u00b2 circa, ha tutte le caratteristiche di un luogo \"alto, ventoso e freddo\", dall'aria \"soavissima, buona e delicata\", tanto decantata fin dai secoli passati. Il paese \u00e8 posizionato in prossimit\u00e0 del confine con la Toscana.\nNel territorio comunale si trova il lago di Mezzano, dove nasce il fiume Olpeta, il principale affluente del Fiora.\nClima.\nFitoclimatologia.\nSecondo la Carta Fitoclimatologica del Lazio, la zona ricade all'interno della regione mesaxerica (sottoregione ipomesaxerica) nella 6\u00aa unit\u00e0 fitoclimatica, con termotipo collinare inferiore/superiore e ombrotipo subumido superiore/umido inferiore.\nLa vegetazione forestale prevalente \u00e8 data essenzialmente da cerreti, querceti misti e castagneti. Potenzialit\u00e0 per faggeti termofili e lembi di bosco misto con sclerofile e caducifoglie su affioramenti litoidi.\nAlberi guida (bosco): \"Quercus cerris, Q. petraea, Q. pubescens, Carpinus betulus, Castanea sativa, Acer campestre, A. monspessulanum, Tilia plathyphyllos, Sorbus terminalis, S. domestica, Corylus avellanea, Mespilus germanica, Prunus avium, Arbutus unedo\".\nArbusti guida (mantello e cespuglietti): \"Cytisus scoparius, Cornus sanguinea, C. mas, Coronilla emerus, Prunus spinosa, Rosa arvensis, Lonicera caprifolium, Crataegus monogyna, Colutea arborescens\".\nSecondo la classificazione del Pavari (1916), di ampio uso nel settore forestale, la zona fa parte della zona fitoclimatica del Castanetum, sotto-zona calda di 2\u00ba tipo con siccit\u00e0 estiva.\nOrigini del nome.\nSono state fatte molte ipotesi sull'origine del toponimo, alcune delle quali legate all'identificazione dell'antica citt\u00e0 etrusca di \"Verentum\". Un'altra ipotesi \u00e8 che Leone IX decise di far costruire due castelli intorno al Lago di Bolsena: uno in Val di Lago e l'altro in una valle ricca di alberi di Ontano, che veniva appunto chiamata Valle Ontana.\nUn'altra ipotesi piuttosto plausibile deriverebbe da un certo Valente, possidente signore che in antichit\u00e0 doveva risiedere in questa zona. Il suffisso -ano significa spesso \"propriet\u00e0 di\", da cui Valente-ano, propriet\u00e0 di Valente.\nStoria.\nPeriodo preistorico.\nIl territorio di Valentano \u00e8 stato abitato fin dal Paleolitico superiore. I pi\u00f9 importanti ritrovamenti preistorici sono quelli dei villaggi palafitticoli di sponda dell'et\u00e0 del bronzo posti nel Lago di Mezzano, il piccolo lago vulcanico che gli storici identificano con il \"Lacus Statoniensis\" descritto da Seneca nelle Naturales Quaestiones e da Plinio il Vecchio nel trattato Naturalis Historia.\nI reperti recuperati nel lago nelle campagne archeologiche dal 1973 a oggi hanno rivelato l'esistenza di una comunit\u00e0 che praticava l'allevamento, la coltivazione, la caccia ed era produttrice di utensili domestici e da lavoro, in pietra, in bronzo e in ceramica.\nI materiali recuperati nel piccolo lago sono esposti nelle sale del Museo della Preistoria della Rocca Farnese di Valentano. Altre testimonianze preistoriche provengono dai siti del Vallone, di Monte Saliette, di Monte Starnina. I Poggi del Mulino recano una testimonianza di frequentazione che dal Palelotico giunge fino al Bronzo recente.\nPeriodo etrusco-romano.\nLe presenze etrusche nel territorio di Valentano sono testimoniate in alcuni luoghi come Spinetto, Vallone, Santa Lucia e il pi\u00f9 importante tra questi \u00e8 il Monte Becco, situato nei pressi del Lago di Mezzano. In ogni caso si rinvengono solo poche tracce della presenza etrusca, anche se la tradizione vorrebbe che il paese derivi da \"Verentum\", una citt\u00e0 mai identificata. Si conservano invece cospicui resti della civilt\u00e0 romana, come strade (diverticolo della Via Clodia), ville rustiche e, da segnalare, un maestoso tronco marmoreo di Giove finito nel museo Ny Carlsberg Glyptotek di Copenaghen.\nAlto Medioevo.\nIl primo manoscritto con un riferimento al paese nella sua denominazione attuale, \u00e8 dell'813 (Regesto di Farfa) mentre \"Balentanu\" appare in altri documenti dell'Abbazia di San Salvatore sul Monte Amiata, a partire dall'844. Si registra la presenza del \"castello diruto\" di Mezzano nell'827 e del villaggio di Villa delle Fontane nell'839. Qui sorse poi una sede Templare con la sua Chiesa dedicata a Santa Maria del Tempio.\nIl Rinascimento - La famiglia Farnese.\nDal 1354 il paese \u00e8 posto sotto la signoria dei Farnese, che hanno lasciato molte tracce indelebili, monumenti insigni come la Rocca con il Castello e le numerose Chiese.\nLa famiglia Farnese si stabil\u00ec definitivamente a Valentano dopo che il Cardinale Albornoz concesse loro la Rocca, che fu trasformata velocemente da castello difensivo a dimora residenziale.\nI Farnese avevano una nomina rinomata nel borgo e, a distanza di secoli, il popolo Valentanese li ricorda ancora per i lavori urbanistici effettuati nel primo ventennio del XVI.\nFra i personaggi rilevanti che hanno abitato a Valentano, vanno ricordati Alessandro Farnese, poi divenuto papa Paolo III e sua sorella Giulia, detta \"la bella\", nonch\u00e9 Angelo Farnese e Pier Luigi Farnese. Vi nacquero il \"gran Cardinale\" Alessandro, i duchi Ottavio e Orazio, il cardinal Ranuccio e Vittoria duchessa di Urbino. Nel 1537, Paolo III costitu\u00ec per Pier Luigi e i suoi eredi il ducato di Castro e Ronciglione e, quindi dal 1545, quello di Parma e Piacenza.\nA Valentano, dal 1592 il poeta veneziano Antonio Ongaro fu al servizio e sotto la protezione di Mario Farnese, e proprio in questo paese l'Ongaro trov\u00f2 la morte in seguito.\nLe numerose vertenze che videro in campo i Farnese e la Camera Apostolica si conclusero con la guerra di Castro del 1649, con la distruzione della citt\u00e0 di Castro, capitale del ducato, Valentano divenne il centro amministrativo del Castrense e vi venne trasferito l'archivio storico. La diocesi fu trasferita ad Acquapendente.\nLo Stato Pontificio.\nGli avvenimenti dei secoli seguenti registrano l'abbandono del paese da parte dei Farnese e, nel 1731 la Rocca Farnese fu trasformata in un monastero di clausura fino al 1930. \u00c8 rimasta la suggestiva \"scala santa\", affrescata con scene della Passione che hanno ricoperto gli affreschi d'epoca farnesiana.\nDurante l'et\u00e0 risorgimentale, liberali e i democratici valentanesi sono presenti nell'Associazione Castrense del 1848 e poi nella Lega dei Comuni del 1860. I liberali valentanesi si opponevano al potere temporale dei papi e auspicavano, nello spirito risorgimentale, l'unione dell'Italia tutta.\nSede di una guarnigione di Zuavi pontifici, il paese registr\u00f2 nel 1867 l'arrivo e gli scontri con i garibaldini di Giuseppe Baldini e di Riccardo Bousquet. Ma ormai il 1870 era alle porte e mentre si festeggiava la presa di Roma gli Zuavi incendiavano, nella piazza principale del paese, quasi tutte le carte dell'archivio storico del Comune di cui rimangono comunque preziose e insostituibili testimonianze, unitamente alle carte amministrative della distrutta citt\u00e0 di Castro.\nStoria contemporanea.\nFin dalla fine del XIX secolo il paese registr\u00f2 una forte emigrazione verso le Americhe e furono molti i soldati che parteciparono alla Prima guerra mondiale contando anche numerosi caduti (66). Al termine del conflitto una parte della vecchia toponomastica urbana fu sostituita con i nomi dei luoghi e degli eroi della Grande Guerra italiana. La Seconda guerra mondiale caus\u00f2 morti al fronte e attravers\u00f2 il territorio nel giugno 1944 provocando la morte di civili alla cui memoria, nel giugno 2004, \u00e8 stata apposta una targa commemorativa in via Trento e Trieste, nello stesso luogo del \"Portonaccio\" di Palazzo Vitozzi, ove cadde il colpo di artiglieria tedesca che caus\u00f2 la morte di sette civili che vi avevano trovato rifugio.\nMonumenti e luoghi d'interesse.\nAree naturali.\nAppartiene al sito di importanza comunitaria (SIC) \"Lago di Mezzano - IT6010012\"\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 251 imprese operanti nel territorio comunale, che rappresentavano l'1,07% del totale provinciale (23.371 imprese attive), hanno occupato 644 addetti, l'1,08% del dato provinciale (59.399 addetti); in media, ogni impresa nel 2015 ha occupato due persone (2,57).\nInfrastrutture e trasporti.\nStrade.\nValentano, tramite la Strada Provinciale 47 \"Lamone\" , \u00e8 collegata a Ischia di Castro.\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Viterbo, Valentano pass\u00f2 dalla provincia di Roma a quella di Viterbo."}
{"id": "27678", "revid": "322321", "url": "https://it.wikipedia.org/wiki?curid=27678", "title": "Montefiascone", "text": "Montefiascone \u00e8 un comune italiano di abitanti della provincia di Viterbo nel Lazio; dista dal capoluogo circa 15\u00a0km ed \u00e8 terra di produzione di vini DOC.\nGeografia fisica.\nTerritorio.\nCollocato sul versante sud-orientale della catena dei Monti Volsini, Montefiascone \u00e8, in tutta la provincia di Viterbo, il comune con maggiore altitudine, superando i 600 m s.l.m. nella zona del \"Belvedere\" e della dominante Rocca dei Papi (633 m s.l.m.) da dove si pu\u00f2 godere di un'ampia vista sul lago di Bolsena e la piana di Viterbo. In giornate terse \u00e8 possibile notare gran parte dell'Appennino centrale e il mar Tirreno.\nDifatti, il colle su cui sorge la cittadina si affaccia direttamente sul lago, antica caldera poi riempitasi d'acqua, che ha avuto origine dall'esplosione di un possente vulcano in tempi preistorici. Il territorio, ricco di materiali di origine lavica come il tufo, ha favorito lo sviluppo della coltivazione della vite. Grazie a questo, Montefiascone \u00e8 conosciuto per la sua produzione enologica anche aldil\u00e0 dei confini locali.\nA livello geografico, Montefiascone si trova a nord rispetto a Viterbo, molto vicino all'Umbria (Orvieto dista solamente 40 minuti in macchina) e alla Toscana. Dal lago di Bolsena dista appena e non \u00e8 lontano dal monte Amiata. A livello amministrativo, il comune \u00e8 diviso in sei frazioni principali: Coste, Grazie, Mosse, Zepponami, Fiordini. La via Francigena attraversa parte del suo territorio.\nLa cittadina \u00e8 da sempre un centro di produzione agricola e vinicola, circondato da notevoli risorse paesaggistiche e naturali.\nOrigini del nome.\nLe radici del toponimo Monte Fiascone (dove \"monte\" \u00e8 probabilmente dovuto alla natura collinare dell'abitato) sono forse da far risalire al latino \"mons faliscorum\", con riferimento ai falisci, i quali sarebbero approdati nell'area dopo la distruzione dei vari centri dell\"'ager faliscus\" ad opera dei romani. Molto meno probabile l'ipotesi per la quale il nome della cittadina deriverebbe da \"mons phisconis\", dal nome di una popolazione di origine greca.\nStoria.\nI primi abitanti e gli Etruschi.\nAl periodo etrusco risalgono due aree templari sacre, rispettivamente nella localit\u00e0 di Cornos (in riva al lago e chiamata dai locali anche Cornosse) e alla Rocca. Tracce di civilt\u00e0 pi\u00f9 antiche sono state rinvenute tra Montefiascone e Viterbo, pi\u00f9 precisamente nella zona del Rinaldone, sede della civilt\u00e0 eneolitica. Nel luogo ove si trova la Rocca fortezza sono stati rinvenuti i resti di un insediamento protovillanoviano, databile intorno al IX secolo a.C.-VIII secolo a.C.\nI Romani.\nMontefiascone conobbe migliori fortune nel periodo romano, grazie ad un efficiente sistema viario (un esempio \u00e8 la via Cassia, costruita tra il 170 e il 150 a.C.), facilitato proprio dalla carenza di fenomeni urbani rilevanti da parte degli etruschi. Alcuni ritrovamenti nella zona della basilica di San Flaviano farebbero pensare che il nucleo iniziale romano si trovasse proprio in questa area. Sono stati ritrovate tracce di mausolei, necropoli e numerose lapidi.\nPrime testimonianze scritte.\nSembra che Montefiascone (col nome di \"Mons flaconis)\" inizi a comparire nei documenti ufficiali a partire dall'anno 853, quando Leone IV conferma al vescovo di Tuscania, Virobono, i possedimenti della diocesi, alla quale il territorio della cittadina apparteneva. Abbiamo cos\u00ec notizie del convento di San Pietro \"in Vico pergulata\", delle scomparse chiese di Santa Maria e Sant'Agnese, di cui rimangono le tracce di fondazioni, della chiesa di San Pancrazio in Nocerina e di Sant'Andrea, inizialmente posta all'interno delle mura cittadine.\nAlto Medioevo.\nNel medioevo il centro, insieme con la sua piccola fortezza, inizia ad assumere notevole importanza strategica, in virt\u00f9 della sua posizione dominante sulla vallata. Nel 1058 vi si reca il papa Stefano IX, e nel 1065 l'esercito della contessa Matilde. Il 15 giugno 1074 Papa Gregorio VII incontra la stessa contessa Matilde e la madre Beatrice, sue preziose alleate, a San Flaviano. La fortezza viene messa sotto assedio nel 1093 da Enrico IV, ma i conti Farnese, Ildibrandini e di Bisenzio la difendono energicamente.\nNel 1111, Enrico V e la sua corte passano per Montefiascone, diretti a Roma per la consacrazione papale del sovrano: secondo la leggenda, Johannes Defuk sarebbe proprio al suo seguito quando viene \"conquistato\" dalla bont\u00e0 del vino locale.\nSuccessivamente, anche l'imperatore Federico Barbarossa si reca a Montefiascone (1185), consapevole dell'importanza strategica della fortezza.\nIl periodo di splendore.\nNegli anni seguenti Montefiascone divenne uno dei pi\u00f9 importanti centri della chiesa. Papa Innocenzo III, nel XIII secolo, costitu\u00ec il patrimonio di San Pietro, facendosi forte delle promesse incompiute di Pipino e Carlo Magno. Innocenzo visit\u00f2 Montefiascone per la prima volta nel 1207. Egli ne rinforz\u00f2 la Rocca, munendola di un muro di cinta. Tre anni dopo la venuta del papa, Ottone IV occup\u00f2 Montefiascone e vi instaur\u00f2 il suo quartier generale. Nel 1222 pass\u00f2 di qui San Francesco, e vi lasci\u00f2 uno dei suoi seguaci, frate Morico da Viterbo, affinch\u00e9 iniziasse i cittadini al suo modo di intendere e vivere il Vangelo.\nNel 1267, il paese fu invaso per un breve periodo dai ghibellini. Papa Martino IV soggiorn\u00f2 ininterrottamente alla Rocca, e la abbell\u00ec tanto da farla diventare una reggia. Sembra che il pontefice fosse estremamente goloso delle anguille pescate nel lago di Bolsena, e per questo motivo Dante lo pose in Purgatorio, nella cornice dei golosi. Nel 1315 la fortezza fu messa sotto assedio a causa di una disputa con un vicario rettore di San Pietro. I ghibellini (sostenitori dell'imperatore) vinsero, e derisero gli sconfitti. La vigilia di Natale fu tenuto un processo a carico dei prigionieri, e ci furono condanne pesanti.\nNel 1321 papa Giovanni XXII, da Avignone, ordin\u00f2 che si coniasse nella Rocca una nuova moneta, la \"papalina\" o \"paparina\". Nel periodo della cattivit\u00e0 avignonese non abbiamo pontefici a Montefiascone, ma vi soggiornano per anni i loro legati, che li sostituivano alla guida del governo. Uno di essi fu il cardinale spagnolo Egidio Albornoz. Nelle sue missioni in Italia nel 1353-57 e nel 1358-67 risedette in prevalenza a Montefiascone. Trascorse tutto il suo primo inverno in Italia all'interno della Rocca, predisponendo piani di battaglia ed accattivandosi pi\u00f9 alleati possibili. Si dice che in questo periodo la fortezza fosse inespugnabile.\nQuando Urbano V sal\u00ec al soglio pontificio, l'Albornoz aveva quasi del tutto restaurato lo stato pontificio. Il 30 aprile 1367 la sede papale fu riportata da Avignone a Roma. In seguito, furono intrapresi dei lavori per abbellire ulteriormente la Rocca, ed Urbano V vi risiedette nelle estati del 1368, 69, 70. Il 9 ottobre 1368 ritorn\u00f2 a Roma per incoronare Carlo IV.\nNel 1463 la Rocca aveva ormai perso il suo prestigio, poich\u00e9 la sede del regno pontificio era stata spostata prima a Viterbo, e poi definitivamente a Roma. Il papa Pio II, visitandola, la descrive: \"...il palazzo fu costruito come una fortezza, con saloni, sale da pranzo, stanze da letto convenienti alla dignit\u00e0 di un papa, ma ora \u00e8 in parte cadente, sia per vecchiaia che per incuria...\".\nIl Rinascimento e il declino.\nNel 1534 Alessandro Farnese, conosciuto poi come Paolo III, venne eletto papa. Egli fu un abile diplomatico, che cerc\u00f2 di perseguire una politica di pacificazione tra le varie autorit\u00e0 ecclesiastiche.\nNel 1590 la rocca cadeva a pezzi, ma non venne mai restaurata. I papi avevano iniziato a recarsi sempre meno in quella che era stata la loro residenza estiva, e per decenni Montefiascone rimase nell'anonimato. Nel 1657 la citt\u00e0 fu colta dalla peste, ma ogni precauzione risult\u00f2 vana, tanto che la citt\u00e0 perse 1200 abitanti, ovvero circa 1/3 della popolazione di allora.\nNel 1695 la zona fu colpita da un sisma di notevole entit\u00e0, che distrusse quasi completamente la vicina Civita. Anche a Montefiascone i danni furono notevoli, ma non si contarono vittime.\nNel 1687, la venuta del cardinale Marco Antonio Barbarigo fu provvidenziale. Egli riadatt\u00f2 il seminario di Montefiascone fino a farlo diventare uno dei pi\u00f9 importanti del centro Italia. Lentamente per\u00f2 anche il seminario perse importanza, e il 26 maggio 1706 il cardinale mor\u00ec.\nIl 1\u00ba settembre 1719 il vescovo cardinal Pompilio Bonaventura celebr\u00f2 a Montefiascone le nozze tra la principessa polacca Maria Clementina Sobieska e Giacomo Stuart, pretendente al trono d'Inghilterra. Non diverranno, tuttavia, sovrani. Nel 1731 la principessa don\u00f2 un parato con ricami d'oro.\nNel 1797 Pio VI pass\u00f2 a Montefiascone in veste d'esiliato.\nNel 1798 i repubblicani francesi invasero lo stato pontificio, e, entrando a Montefiascone, razziarono il giardino del vescovato, distruggendo le cento statue di marmo che l'adornavano.\nNel 1860 Montefiascone fu assalita dai \"Cacciatori del Tevere\", ma le truppe papaline ripresero immediatamente il controllo della citt\u00e0. Gioachino Rossini vi ambient\u00f2 la sua Cenerentola.\nNel 1870 Nino Bixio occup\u00f2 la citt\u00e0 senza trovare resistenza. La votazione per l'annessione al Regno d'Italia fu unanime: su 1473, 1469 furono per l'annessione, 4 votarono contro e 491 si astennero. Dopo otto secoli cessava di esistere il patrimonio di San Pietro in Tuscia. Con i nuovi amministratori venne ricostruita gran parte degli edifici e palazzi, costruite fogne, strade e l'acquedotto del Cimino. Montefiascone venne definita da molti la \"perla dell'Alto Lazio\", e fu un'ambita meta di villeggiatura per i primi decenni del Novecento.\nCome molte altre citt\u00e0, anche Montefiascone pag\u00f2 il suo contributo alla prima guerra mondiale: 20 caduti, tra cui il sindaco Oreste Borghesi.\nNel 1930 Lucia Filippini, fondatrice dell'ordine omonimo e grande benefattrice delle scuole locali, viene santificata. Le sue spoglie sono ancora oggi custodite nella cripta soggiacente la principale basilica di Montefiascone, Santa Margherita.\nNegli anni trenta, la citt\u00e0 fu anche oggetto di visita da parte di Mussolini, accompagnato da Italo Balbo.\nNel corso della seconda guerra mondiale, Montefiascone sub\u00ec due bombardamenti aerei da parte delle truppe alleate, avvenuti nel maggio del 1944. Vi furono numerose vittime ed ingenti danni.\nNel 1958 venne istituita la Fiera del Vino. La fiera, ancora oggi uno degli eventi principali dell'estate montefiasconese (si tiene ogni anno ad agosto), celebra la storica vocazione agro-vinicola della citt\u00e0 e il suo rinomato vino d.o.c. Est! Est!! Est!!!.\nSimboli.\nLo stemma cittadino venne riconosciuto con decreto del Presidente del Consiglio dei Ministri del 24 luglio 1953. La sua blasonatura ufficiale \u00e8: \"d'azzurro al monte all'italiana (6) d'oro, al fascio romano dello stesso con la scure d'argento, poggiante in sbarra sul colle pi\u00f9 alto\"; con decreto del Presidente della Repubblica del 19 maggio 1954 veniva invece concesso il gonfalone civico consistente in un \"drappo di azzurro\".\nLa presenza del \"monte all'italiana\" \u00e8 un tipico elemento \"parlante\", mentre il fascio, elemento di probabile origine etrusca, indica che Montefiascone \u00e8 uno dei luoghi in cui potrebbe essere sorto anticamente il \"Fanum Voltumnae\", santuario della Lega che raccoglieva le dodici citt\u00e0 etrusche; questo stemma sarebbe stato \u00abin uso da et\u00e0 imprecisata\u00bb.\nIl Comune non fa uso dello stemma \"ufficiale\" ma bens\u00ec di un'arma \"d'oro al monte all'italiana di sei cime di verde, sostenente un barilotto di rosso\"; in questo caso entrambi gli elementi hanno una funzione parlante, la \"botte\" richiama in maniera pi\u00f9 elegante il \"fiascone\" presente nella seconda parte del nome e la produzione di vino d.o.c. Est! Est!! Est!!! tipica della zona; anche con questo stemma si usa quale gonfalone un drappo di azzurro.\nCultura.\nIstruzione.\nScuole secondarie di secondo grado.\nLe scuole secondarie di secondo grado presenti a Montefiascone sono sia statali sia non statali paritarie.\nUniversit\u00e0\nGeografia antropica.\nFrazioni.\nLe Mosse.\nLa frazione di \"Le Mosse\" si \u00e8 sviluppata intorno alla via Verentana, sul versante occidentale del colle falisco. La chiesa parrocchiale \u00e8 quella di San Giuseppe lavoratore, al centro della frazione. In questa frazione si trova la pregevole Chiesa di S. Maria di Montedoro, progettata da Antonio da Sangallo il giovane.\nZepponami.\n\"Zepponami\" \u00e8 situata sulla via Cassia, in direzione di Viterbo, a circa 2\u00a0km dal centro di Montefiascone. Si trova qui la stazione ferroviaria che inserisce la cittadina sulla linea Viterbo-Roma, consentendone il collegamento con la capitale.\nLe Coste.\n\"Le Coste\" sono situate a poca distanza dal centro di Montefiascone, in direzione di Bolsena. \u00c8 una delle frazioni pi\u00f9 grandi insieme alle altre sopra menzionate, sede di uno dei due cinema di Montefiascone e di una caserma dei Carabinieri.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 1.012 imprese operanti nel territorio comunale, che rappresentavano il 4,33% del totale provinciale (23.371 imprese attive), hanno occupato 2.250 addetti, il 3,79% del dato provinciale (59.399 addetti); in media, ogni impresa nel 2015 ha occupato due persone (2,22).\nInfrastrutture e trasporti.\nFerrovie.\nLa stazione di Montefiascone \u00e8 collocata sulla Ferrovia Viterbo-Attigliano-Orte. Vi effettuano fermata treni regionali in servizio navetta tra Viterbo e Orte e tutte le coppie di treni regionali veloci Viterbo Porta Fiorentina-Orte-Roma Termini che, transitando sulla Ferrovia \"Direttissima\", offrono la possibilit\u00e0 di raggiungere la mattina Roma e la sera Montefiascone da Roma Termini in circa 1 ora e 20 minuti senza cambio.\nStrade.\nMontefiascone \u00e8 attraversata dalla SS2 Cassia;\n\u00e8 collegata tramite la Strada Provinciale 8 \"Verentana\", a Marta e Capodimonte. \nHa origine a Montefiascone la Strada statale 71 Umbro Casentinese Romagnola che collega la citt\u00e0 a Ravenna.\nA 25\u00a0km di distanza dal centro \u00e8 presente lo svincolo Montefiascone - Bagnaia (Viterbo), della Strada statale 675 Umbro-Laziale. La tratta attualmente in esercizio collega Terni, Orte e Viterbo per terminare nei pressi di Monte Romano, mentre il tratto ancora in fase di realizzazione condurr\u00e0 fino all\u2019Autostrada Tirrenica, innestandosi tra Tarquinia e Civitavecchia. Essa presenta caratteristiche di superstrada per tutto il suo percorso, quindi con carreggiate separate e due corsie per senso di marcia.\nMobilit\u00e0 urbana.\nLa mobilit\u00e0 urbana \u00e8 gestita da Italviaggi s.r.l. Gruppo Polidori, i trasporti interurbani invece, vengono svolti con servizi regolari di autobus gestiti dalla COTRAL.\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Viterbo, Montefiascone pass\u00f2 dalla provincia di Roma a quella di Viterbo.\nSport.\nCiclismo.\nA luglio ospita la \"Granfondo dell'Est! Est!! Est!!!\", competizione di mountain bike che si svolge tra Montefiascone, Bagnaia e il lago di Bolsena."}
{"id": "27698", "revid": "263988", "url": "https://it.wikipedia.org/wiki?curid=27698", "title": "Cabella Ligure", "text": "Cabella Ligure (\"Cabela\" in piemontese e in ligure) \u00e8 un comune italiano di 526 abitanti della provincia di Alessandria, situato sull'Appennino Ligure, in Piemonte, presso la confluenza del torrente Liassa nel Borbera in alta val Borbera.\n\u00c8 uno dei tre comuni piemontesi (gli altri sono Carrega Ligure e Fabbrica Curone) a confinare con la Regione dell'Emilia-Romagna.\n\u00c8 il paese d'origine della nonna materna di Papa Francesco.\nStoria.\nCitata in documenti del XII secolo, fu feudo di Opizzino Spinola. Pass\u00f2 in seguito alle famiglie genovesi dei Pallavicino e Doria.\nLuigi Centurione Scotto, conte di Montaldo in Monferrato (1629), acquista nella prima met\u00e0 del '600 il feudo di Fontanarossa. Il figlio Barnaba V (-1671) nel 1653 divide con il fratello Carlo i feudi paterni (quest'ultimo riceve Morsasco, Visone e Campi) e tiene per s\u00e9 la contea di Montaldo, Prati di Carpeneto (feudi monferrini), Fontanarossa; nel 1644 acquista il marchesato di Morbello in Monferrato. Non avendo eredi maschi lascia erede la figlia Giovanna che nel 1657 porta in dote al marito Gerolamo IV Spinola, marchese di Cabella e Cremonte (ereditati dal fratellastro Felice II Pallavicini, tramite la madre Paola Maria Centurione, sorella del suddetto Luigi conte di Montaldo), Pej e una quota di Preg\u00f2la (1660) e tutti i feudi del padre con l'obbligo per la discendenza di mantenere il doppio cognome di Spinola-Pallavicini. \nInfatti, Felice II Pallavicini, marchese di Cabella (1647) e Cremonte (1563), privo di eredi maschi, lascia facolt\u00e0 alla madre Paola di scegliere tra i suoi fratellastri un erede della famiglia. La scelta quindi cade su Gerolamo Spinola, figlio del secondo marito della madre, che con i beni Pallavicini costituisce il ramo degli Spinola Pallavicini.\nA Gerolamo IV e Giovanna succede nel 1697 il figlio Felice (-1736) che dovr\u00e0 lottare dopo il 1730 per mantenere l'autonomia feudale contro la politica accentratrice del re Carlo Emanuele III di Savoia che ha imposto il giuramento \u201cligio\u201d di vassallaggio a tutti i feudatari della zona.\nIl figlio Barnaba (-1772), cieco dalla nascita e privo di eredi, lascia l'amministrazione dei beni prima alla madre Livia Pallavicini e poi al cugino Giovan Carlo Pallavicini, figlio del marchese Paolo Gerolamo III (-1746) signore di Masone, Sassello, Mombaruzzo. \nQuesti ha in affitto i feudi di Morbello e Montaldo e poi, nominato successore testamentario, il 30 luglio 1753 riceve in dono Cabella, Cremonte, Fontanarossa e dal 1759 anche Montaldo. \nGiovan Carlo o Giancarlo Pallavicini, valente comandante della Repubblica durante la Guerra di Successione Austriaca contro gli Austro-sardi, \u00e8 cos\u00ec erede universale alla morte di Barnaba nel 1772. Diviene allora proprietario di un\u2019ingente patrimonio immobiliare e feudale, sommato con il proprio di famiglia (marchesati di Morbello, Casalotto, Mombaruzzo, contee di Montaldo e Quaranti, signoria di Masone e baronia di Frignano, e dal 1756 riceve dalla moglie, Maria Giovanna Grimaldi, la signoria aleramica di Rezzo dei Clavesana); il 24 luglio 1783 decide di vendere i feudi di Cabella, Cremonte e Fontanarossa al principe Andrea IV Doria Pamphili di Torriglia per l'ingente somma di 750.000 lire genovesi, mentre Morbello e Montaldo li lascer\u00e0 al figlio Paolo Gerolamo IV che ne sar\u00e0 investito nel 1795. \nParte della Repubblica Ligure e poi dell'Impero Napoleonico, pass\u00f2 al Regno di Sardegna con il congresso di Vienna (1815), assunse l'appellativo \"Ligure\" quando entr\u00f2 a far parte della provincia di Alessandria in seguito alla riforma amministrativa Rattazzi.\nNel 1956 vennero annesse al comune le frazioni di Dova Superiore, Dova Inferiore e Guazzolo nella val Gordenella, annesse dal comune di Mongiardino Ligure.\nSimboli.\nLo stemma del Comune di Cabella Ligure \u00e8 stato concesso con decreto del presidente della Repubblica del 21 marzo 1997.\nMonumenti e luoghi d'interesse.\nPalazzo Doria (gi\u00e0 Spinola Pallavicino) domina il borgo con un'imponente pianta quadrangolare con contrafforti angolari sporgenti. Di origine medievale, fu totalmente rimaneggiato nel XVII secolo dalla famiglia Doria. Oggi \u00e8 propriet\u00e0 privata della comunit\u00e0 Sahaja Yoga, fondata da Shri Mataji Nirmala Devi.\nLa chiesa di San Lorenzo, fondata nel 1607, fu ricostruita e decorata nuovamente nel 1876 su impulso della famiglia Spinola.\nDel Castello di Cremonte, costruito nel X secolo dai vescovi di Tortona, non rimangono oggi che i resti del basamento di una grossa torre circolare.\nSociet\u00e0.\nEvoluzione demografica.\nNegli ultimi cento anni, a partire dal 1911, la popolazione residente \"\u00e8 diminuita del 75%\". \nCultura.\nQuesto paese fa parte del territorio culturalmente omogeneo delle Quattro province (Alessandria, Genova, Pavia, Piacenza), caratterizzato da usi e costumi comuni e da un importante repertorio di musiche e balli molto antichi. Strumento principe di questa zona \u00e8 il piffero appenninico che accompagnato dalla fisarmonica, e un tempo dalla m\u00fcsa (cornamusa appenninica), guida le danze e anima le feste.\nInfrastrutture e trasporti.\nCabella \u00e8 collegata a Novi Ligure grazie alla linea bus gestita dalla societ\u00e0 Autolinee Val Borbera, arrivando a valle percorrendo la Strada Provinciale 140 della Val Borbera, che si conclude proprio a Cabella.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "27700", "revid": "9", "url": "https://it.wikipedia.org/wiki?curid=27700", "title": "Membrana plasmatica", "text": ""}
{"id": "27703", "revid": "122699065", "url": "https://it.wikipedia.org/wiki?curid=27703", "title": "Febbre catarrale dei piccoli ruminanti", "text": "La febbre catarrale dei piccoli ruminanti, \u00e8 una malattia infettiva, non contagiosa per l'uomo, dei Ruminanti domestici e selvatici. \u00c8 conosciuta anche con il nome bluetongue (termine inglese), ma anche come il nome di febbre catarrale degli ovini, e in modo gergale come lingua blu; questo nome deriva dalla cianosi della mucosa linguale osservata negli animali colpiti in modo pi\u00f9 grave.\nLa causa.\nAgente eziologico \u00e8 un virus (Bluetongue virus, BTV) del genere \"Orbivirus\", famiglia \"Reoviridae\"; sulla base delle prove di sieroneutralizzazione, ad oggi sono stati individuati 27 differenti sierotipi.\nLa trasmissione.\nIl virus si trasmette attraverso le punture dei moscerini ematofagi del genere \"Culicoides\"; in Africa e nel bacino del Mediterraneo la specie epidemiologicamente pi\u00f9 importante \u00e8 \"C.imicola \"sebbene il contagio sia possibile anche per mezzo di vettori passivi (attrezzature e strumentazioni di stalla contaminate). In Centro e Nord Europa e in molte aree italiane la specie pi\u00f9 importante \u00e8 rappresentata da \"C. obsoletus\". \"Culicoides\" si infetta durante il pasto di sangue su un ospite viremico e BTV replica attivamente nell'organismo degli insetti, andando a colonizzare le ghiandole salivari, dalle quali \u00e8 in grado di infettare un nuovo ospite punto da \"Culicoides\". Elevate temperature serali e forti precipitazioni alla fine dell'estate tendono ad aumentare l'attivit\u00e0 dei vettori, che \u00e8 massima nella tarda estate -primo autunno, e quindi la trasmissione della malattia. Una volta inoculato, BTV tende a colonizzare le cellule del sangue, soprattutto i globuli rossi, fatto che facilita la trasmissione tramite il pasto di sangue del vettore. La viremia \u00e8 stimata durare circa 60 giorni (durata massima in infezioni sperimentali nel bovino), mentre negli ovini e nei caprini la viremia \u00e8 pi\u00f9 corta.\nSpecie colpite.\nLa malattia \u00e8 da sempre considerata esclusiva dei ruminanti, tuttavia nel 2008 \u00e8 stato documentato un caso di infezione da BTV8 in due linci eurasiatiche, alimentate con carcasse di ruminanti infetti, in uno zoo del Belgio. La pecora \u00e8 la specie pi\u00f9 sensibile all'infezione da BTV e presenta sintomi clinici anche gravi; bovini e caprini vengono infettati ma sono pi\u00f9 resistenti e generalmente la malattia trascorre con sintomi lievi o assenti. In Africa e nel Nord America numerose specie di Ruminanti selvatici (antilope, cervo, alce) sono state trovate positive al BTV, e potrebbero avere un ruolo come serbatoi naturali della malattia. La Bluetongue non colpisce l'uomo. \nSintomi.\nIl periodo di incubazione medio \u00e8 di 7 giorni. BTV colpisce soprattutto l'endotelio dei piccoli vasi sanguigni, provocando trombosi e conseguenti edema e necrosi ischemica dei tessuti. I sintomi pi\u00f9 frequenti sono febbre, epifora, scialorrea, scolo nasale e zopp\u00eca. Lesioni caratteristiche della malattia (osservabili soprattutto nelle pecore) sono ulcere buccali e naso-labiali, cianosi ed edema delle mucose buccali ed emorragie del cercine coronario. La mortalit\u00e0 tra le pecore pu\u00f2 essere elevata specie nelle aree precedentemente indenni dalla malattia. Nel bovino \u00e8 meno frequente osservare la malattia con le sue manifestazioni cliniche ed animali dai quali viene isolato BTV appaiono clinicamente sani. \nProfilassi.\nLa Bluetongue \u00e8 nella lista delle malattie da notificare all'OIE. La conferma della malattia \u00e8 seguita dall'applicazione del provvedimento di zona di protezione in un raggio di 100 \u00a0km dal focolaio, una zona di sorveglianza di 50 km attorno alla zona di protezione: questo abolisce la possibilit\u00e0 di spostare gli animali dalla zona colpita, con conseguente blocco del commercio di bestiame e tiene in considerazione che la malattia \u00e8 trasmessa da vettori. A seguito di circolazione virale persistente in una zona, esiste l'opzione di vaccinare i ruminanti domestici del territorio interessato (ASL, provincia o regione); \u00e8 importante individuare il sierotipo virale responsabile del focolaio per scegliere il vaccino adatto, visto che gli anticorpi contro un sierotipo di BTV non sono protettivi verso gli altri. L'utilizzo di insetto-repellenti sugli animali e la loro stabulazione in luoghi chiusi durante le ore serali possono contribuire a ridurre il rischio di trasmissione.\nStoria.\nDopo poche sporadiche incursioni nella penisola iberica e nelle isole greche (ultimo focolaio nel 1980) nel 1998 BTV-sierotipo 9 fu isolato nelle isole greche di Rodi e Lesbo. Negli anni successivi si diffuse in Bulgaria, Macedonia, Serbia, Croazia, Albania. Nel 2000 per la prima volta BTV-sierotipo 2 fu isolato in Sardegna: mai prima d'allora la malattia si era manifestata in Italia e i danni per il patrimonio di capi ovini di Sardegna, Sicilia e Calabria furono ingenti; dall'Italia meridionale il virus si diffuse verso Nord in Corsica e nel Centro Italia, e verso Ovest nelle isole Baleari. Nuovi focolai di Bluetongue in Italia si verificarono nel 2003; i vaccini utilizzati per i piani di profilassi furono accusati di provocare effetti collaterali pi\u00f9 gravi della malattia stessa. Nel 2004 fu colpita la Spagna continentale e nel 2006 il Portogallo (sierotipo 4). La variet\u00e0 dei sierotipi isolati ha portato a ritenere che il virus sia arrivato in Europa percorrendo \"rotte\" diverse ed indipendenti tra loro; in particolare sembra che: \nLe piccole distanze esistenti tra Medio Oriente e Nordafrica ed Europa mediterranea possono giustificare la diffusione dei vettori mediante il vento. Nell'agosto del 2006 il primo caso di Bluetongue fu confermato nei Paesi Bassi; nei mesi successivi numerosi focolai, con forme cliniche gravi anche tra i bovini, furono individuati in Belgio, Lussemburgo, Germania e Francia; mai prima di allora BTV era stato individuato cos\u00ec a Nord. Il sierotipo isolato \u00e8 il numero 8, mai riscontrato in altri paesi europei e correlato con virus isolati nell'Africa subsahariana. La via di introduzione del sierotipo 8 nel Nord Europa rimane poco chiara."}
{"id": "27705", "revid": "1318658", "url": "https://it.wikipedia.org/wiki?curid=27705", "title": "Manticora", "text": "La manticora (: ) \u00e8 una creatura mitica, una sorta di chimera dotata di una testa simile a quella umana, corpo di leone e coda di scorpione, in grado di scagliare spine velenose per rendere inerme la preda (confondendo cos\u00ec la sua immagine con la criptozoologia di un istrice). A volte la manticora pu\u00f2 possedere ali di qualche genere. Il nome \"manticora\" identifica anche un genere di insetto, \"Insectorum tigrides veloces\" a detta di Linneo, predatore, appartenente alle Cicindelinae.\nEtimologia.\nIl nome \"manticora\" viene dal latino \"mantich\u014dra\", , dall'antico persiano *\ud800\udfb6\ud800\udfbc\ud800\udfab\ud800\udfb9-\ud800\udfa7\ud800\udfba\ud800\udfa0\ud800\udfbc, *\"martya-\u03c7v\u0101ra\", \u00abche mangia gli uomini\u00bb.\nDescrizione.\nIl primo a descrivere l'animale era stato Ctesia di Cnido nei suoi \"Indik\u00e0\", di cui sopravvive un riassunto nella \"Biblioteca\" del patriarca Fozio:\nJorge Luis Borges scrive citando Plinio:\nLa descrizione \u00e8 ripresa con pi\u00f9 dettagli da Claudio Eliano, che sostiene sempre di citare Ctesia ma colloca la bestia in India e aggiunge all'aculeo lungo un cubito delle spine avvelenate, scagliabili all'occorrenza. L'unico animale che pu\u00f2 tener testa alla manticora \u00e8 il leone, per\u00f2 gli Indiani riescono a catturarne i cuccioli ancora privi di aculei e gli mozzano la coda, per\nrenderli inoffensivi e portarli a spasso, tanto \u00e8 vero che ne hanno regalato uno al re di Persia. Il vero nome sarebbe \"martikhoras\" (dal persiano mardkhora, \"mangia uomini\").\nPausania non sembra molto convinto e ipotizza che si tratti di una versione distorta della tigre indiana, malgrado tripla fila di denti e aculeo non corrispondano.\nAnche Filostrato avrebbe cercato la manticora in India, secondo quanto racconta nella biografia romanzata di Apollonio di Tiana.\nAd ogni modo, la manticora sopravvive e si moltiplica nei bestiari medioevali, spesso assunta come simbolo della tirannia e dell'invidia, o pi\u00f9 alla grossa del demonio. Ne parla Brunetto Latini, e forse ha suggestionato anche Dante Alighieri, nei tratti di un mostro della Divina Commedia.\nNei secoli successivi la ritroviamo in Topsell e Rabelais, e in Gustave Flaubert:\nLa manticora (gigantesco leone rosso, dal volto umano, con tre filari di denti):\nIpotesi di identificazione.\nMolti hanno concluso che si tratti della tigre del Caspio, e questo perch\u00e9 le citazioni partono da Ctesia, che viveva in Persia.\nMa, a parte il fatto che Plinio sostiene di citare Ctesia anch'egli e parla di Etiopia, nessun felino ha voce di trombetta o vive nei luoghi aridi e rocciosi amati dalla manticora, e comunque i persiani conoscevano gi\u00e0 la tigre, quindi non avrebbe avuto senso parlarne in termini distorti. Neppure pu\u00f2 trattarsi di un mito venuto dall'India, perch\u00e9 il tipico mostro indiano mangiatore di uomini, il r\u0101k\u1e63asa, ha il corpo umano e solo la testa di tigre, cio\u00e8 l'esatto contrario della manticora (il che pu\u00f2 forse aver generato una sovrimpressione dei miti).\nUn'altra possibile spiegazione della stranezza della manticora sarebbe da ricercare nel repertorio iconografico dell'arte persiana e babilonese. Dal momento che Ctesia di Cnido era stato prigioniero nella corte degli Achemenidi, \u00e8 possibile ipotizzare che abbia deciso di creare una versione letteraria di un motivo assai diffuso nell'arte orientale. Ctesia in altre parole avrebbe descritto il Lamassu, demone benevolo con il corpo di toro (e talvolta, appunto, di leone) e con il volto di un uomo persiano barbuto, attribuendo ad esso non poteri magici o divini, ma tratti felini e cannibaleschi.\nLa manticora nella cultura di massa.\nIl mitico animale prospera nei giochi di ruolo e videogiochi, per lo pi\u00f9 in forma alata.\nOltre che nel fantasy e nei cataloghi di esseri immaginari, la vera manticora compare ancora nei romanzi di Umberto Eco, ne \"Il nome della rosa\" e soprattutto in \"Baudolino\", dove assieme a un gatto e a una chimera sbarra la strada per il favoloso regno del Prete Gianni (dove vivono anche una serie di razze fantastiche quali i blemmi, i panozi ecc.). Sempre Eco ne \"Il pendolo di Foucault\" parla della libreria Sloane in \"rue de la Manticore\" a Parigi.\nDella Manticora si parla anche nel romanzo e compare nel film .\nAnche la musica rock non ha mancato di citare la bestia, precisamente nel brano \"Tarkus\" del trio Emerson, Lake &amp; Palmer: essa \u00e8 l'antagonista principale contro cui lotta l'eroe che d\u00e0 il titolo alla canzone, il quale appare sulla copertina dell'album omonimo del 1971 come un essere met\u00e0 armadillo e met\u00e0 carro armato.\nNegli album del gruppo rock-parodistico Ninja Sex Party la Manticora \u00e8 descritta col suo aspetto mitologico, ma nei video musicali e nelle apparizioni sul palco appare come un essere umano mascherato con denti, zampe e orecchie da leone, a torso nudo e con pantaloncini da Wrestler. La Manticora \u00e8 l'antagonista principale del vocalist, descritta come un essere che trae piacere dall'infliggergli vari tipi di sofferenza.\nDella manticora infine esiste anche una interpretazione positiva, ad esempio nel balletto \"L'unicorno, la Gorgone e la Manticora: le tre domeniche di un poeta\", di Giancarlo Menotti, oppure in \"The Manticore of North Cerney\", di Dorothy Spider.\nNella serie di librogame di Steve Jackson \"Sortilegio!\" (\"Sorcery\" nella versione originale), il mostro finale del primo volume \"Le colline infernali\" (\"The shamutanti hills\") \u00e8 una manticora\nIl titolo di un album della metal band Cradle of Filth (\"The Manticore and Other Horrors\") \u00e8 ispirato proprio alla figura mitologica della manticora, cos\u00ec come un brano estratto dallo stesso.\nNel telefilm \"Leverage\" (stagione 3, puntata n\u00b0 2, dal titolo \"Una password per la libert\u00e0\") Manticora \u00e8 il nome del software di spionaggio realizzato da Larry Duberman e utilizzato dai regimi oppressivi (Iran nell'episodio) per rintracciare le persone.\nNel film d'animazione \"Onward\", uno dei personaggi principali \u00e8 una manticora.\nIl quarto lungometraggio del regista spagnolo Carlos Vermut ha titolo \"Mant\u00edcora\"."}
{"id": "27707", "revid": "3115", "url": "https://it.wikipedia.org/wiki?curid=27707", "title": "Buffer overflow", "text": "Buffer overflow (o buffer overrun), in informatica, \u00e8 una condizione di errore che si verifica a runtime quando in un buffer di una data dimensione vengono scritti dati di dimensioni maggiori. \nStoria.\nI buffer overflows divennero noti e furono parzialmente documentati al pubblico gi\u00e0 nel 1972, quando il Computer Security Technology Planning Study individu\u00f2 un exploit capace di sfruttare la vulnerabilit\u00e0: \"The code performing this function does not check the source and destination addresses properly, permitting portions of the monitor to be overlaid by the user. This can be used to inject code into the monitor that will permit the user to seize control of the machine.\", dove per \"monitor\" si intendeva quello che oggi \u00e8 il kernel.\nIl primo clamoroso esempio di attacco basato su buffer overflow fu il Morris Worm (noto anche come Internet Worm), che nel 1988 port\u00f2 al crash di pi\u00f9 di 6.000 sistemi connessi a Internet in poche ore, sfruttando il buffer overflow nel processo demone \"finger\" di UNIX per propagare attraverso la rete.\nPi\u00f9 tardi, nel 1995, Thomas Lopatic pubblic\u00f2 sulla mailing list di Bugtraq un exploit basato sullo stack smashing nel web server NCSA HTTPD su sistema operativo HP-UX, e un anno dopo, nel 1996, Elias Levy (anche noto come Aleph One) pubblic\u00f2 un articolo intitolato \"Smashing the Stack for Fun and Profit\" sull\"'ezine\" Phrack, una guida step-by-step alle tecniche di exploiting degli stack buffer overflows.\nIn seguito i buffer overflows furono sfruttati da due importanti \"internet worms\": nel 2001 il Code Red worm, che sfruttava il buffer overflow nei server Microsoft Internet Information Services (IIS) 5.0, e nel 2003 l'SQL Slammer worm, che compromise le macchine che eseguivano Microsoft SQL Server 2000.\nNonostante sia una delle vulnerabilit\u00e0 note da pi\u00f9 tempo, ancora oggi il buffer overflow rappresenta una falla di sicurezza diffusa ed estremamente attuale: organizzazioni come CERT/CC e SANS pubblicano ancora oggi avvisi relativi alla sicurezza informatica che includono un numero rilevante di exploit basati su buffer overflow; inoltre diversi elementi della lista \u201cCWE/SANS Top 25 Most Dangerous Software Error\u201d sono varianti del buffer overflow.\nNel febbraio 2016 i ricercatori di Google e di Red Hat scoprirono la presenza di una vulnerabilit\u00e0 di tipo stack buffer overflow nella funzione \"getaddrinfo\" della libreria \"glibc\" (tutte le versioni a partire dalla 2.9). Tale libreria \u00e8 utilizzata da centinaia di applicazioni e dalla maggior parte delle distribuzioni Linux (incluse quelle installate nei router e in altro tipo di hardware): la funzione interessata \u00e8 quella che si occupa del DNS lookup (risoluzione nomi degli host e indirizzi IP) e la vulnerabilit\u00e0 pu\u00f2 permettere a un attaccante l'invio di domini o DNS server malevoli, oltre che attacchi \"man-in-the-middle\" fino all'esecuzione di codice arbitrario sulla macchina della vittima.\nDescrizione.\nQuando, per errore o per malizia, vengono inviati pi\u00f9 dati della capienza del buffer destinato a contenerli (che per errore, malizia o superficialit\u00e0 non \u00e8 stato progettato a dovere), i dati \"extra\" vanno a sovrascrivere le variabili interne del programma, o il suo stesso stack; come conseguenza di ci\u00f2, a seconda di cosa \u00e8 stato sovrascritto e con quali valori, il programma pu\u00f2 dare risultati errati o imprevedibili, bloccarsi, o (se \u00e8 un driver di sistema o lo stesso sistema operativo) bloccare il computer. Conoscendo molto bene il programma in questione, il sistema operativo e il tipo di computer su cui gira, si pu\u00f2 precalcolare una serie di dati \"malevoli\" che inviati per provocare un buffer overflow consenta ad un malintenzionato di prendere il controllo del programma (e a volte, tramite questo, dell'intero computer).\nNon tutti i programmi sono vulnerabili a questo tipo di inconveniente. Per i linguaggi di basso livello, come l\u2019assembly, i dati sono semplici array di byte, memorizzati in registri o in memoria centrale: la corretta interpretazione di questi dati (indirizzi, interi, caratteri, istruzioni, ecc\u2026) \u00e8 affidata alle funzioni e alle istruzioni che li accedono e manipolano; utilizzando linguaggi di basso livello si ha dunque un maggiore controllo delle risorse della macchina, ma \u00e8 richiesta una maggiore attenzione in fase di programmazione in modo da assicurare l\u2019integrit\u00e0 dei dati (e quindi evitare fenomeni come il buffer overflow). I linguaggi di pi\u00f9 alto livello, come il Java e il Python (e molti altri), che definiscono invece il concetto di tipo di una variabile e che definiscono un insieme di operazioni permesse a seconda del tipo, non soffrono di vulnerabilit\u00e0 come il buffer overflow, perch\u00e9 non consentono di memorizzare in un buffer una quantit\u00e0 maggiore di dati rispetto alla sua dimensione. Fra questi due estremi si trova il linguaggio C che presenta alcune delle astrazioni tipiche dei linguaggi di alto livello insieme a elementi tipici dei linguaggi di basso livello, come la possibilit\u00e0 di accedere e manipolare indirizzi di memoria: ci\u00f2 rende il linguaggio suscettibile ad usi inappropriati della memoria; se a questo si unisce il fatto che alcune librerie di funzioni molto diffuse (in particolare per l\u2019input e la manipolazione di stringhe come la \"gets\") non effettuano un corretto controllo della dimensione dei buffer su cui lavorano, e che il C \u00e8 stato usato negli anni \u201970 per scrivere il sistema operativo UNIX (e da questo sono poi derivati i sistemi come Linux) e molte delle applicazioni pensate per eseguire su di esso, ne consegue che ancora oggi \u00e8 presente e circola una grande quantit\u00e0 di codice vulnerabile al buffer overflow.\nNon tutti i programmi sono vulnerabili a questo tipo di inconveniente, infatti perch\u00e9 un dato programma sia a rischio \u00e8 necessario che:\nConseguenze.\nQuando questo accade viene sovrascritta parte della zona di memoria immediatamente adiacente al buffer in questione, con diversi effetti possibili a seconda di dove \u00e8 situato il buffer e di come \u00e8 organizzata la memoria in quella particolare piattaforma software; in alcuni programmi software questo provoca delle vulnerabilit\u00e0 di sicurezza. I linguaggi \"managed\", cio\u00e8 basati su un modello di memoria gestito a runtime come Java, dovrebbero in teoria essere immuni da questo tipo di errore, ma in pratica la possibilit\u00e0 rimane presente in caso di chiamate a codice nativo, o a causa di bug del modulo manager (la JVM nel caso di Java) o del compilatore JIT.\nIl buffer overflow pu\u00f2 essere indicato con diversi nomi a seconda della posizione occupata dal buffer all\u2019interno della memoria allocata per il processo. La posizione del buffer \u00e8 importante in quanto gli effetti del buffer overflow sono principalmente legati a:\nVulnerabilit\u00e0.\nMemoria virtuale di un processo.\nQuando viene eseguito un programma il sistema operativo normalmente genera un nuovo processo e alloca in memoria centrale uno spazio di memoria virtuale riservato al processo stesso.\nQuesto spazio di memoria in generale ha una struttura data da (partendo dall\u2019alto verso il basso):\nL\u2019esecuzione del programma consiste a sua volta di diverse chiamate a funzioni: ciascuna chiamata genera uno stack frame all\u2019interno dello stack (che man mano cresce verso il basso nella struttura descritta sopra, con politica LIFO); all\u2019interno del frame la funzione chiamata memorizza le variabili locali, l\u2019indirizzo dell\u2019istruzione della funzione chiamante a cui dovr\u00e0 restituire il controllo (return address) e il puntatore al frame della funzione chiamante; questi ultimi due in particolare giocano un ruolo fondamentale nell\u2019assicurare il giusto flusso di esecuzione al programma fra una chiamata di funzione e l\u2019altra, infatti:\nLo stack cresce verso il basso ad ogni chiamata di funzione, e ciascun frame generato presenta dunque una struttura del tipo (sempre dall\u2019alto verso il basso):\nStack buffer overflow.\nQuando il buffer \u00e8 allocato nello stack, ovvero \u00e8 una variabile locale di una funzione, l\u2019eventuale immissione all\u2019interno del buffer di una quantit\u00e0 di dati superiore alla sua portata prende il nome di stack buffer overflow (o stack smashing, o stack-based buffer overflow).\nIn questo caso i dati adiacenti al buffer che potrebbero essere sovrascritti dai dati \"extra\" sono il return address e il frame pointer.\nSe i dati in eccesso sovrascrivono frame pointer e return address, al termine dell\u2019esecuzione la funzione tenterebbe di restituire il controllo all\u2019istruzione puntata dal return address che potrebbe contenere:\nIn questo secondo caso rientrano gli attacchi basati sull\u2019iniezione di shellcode; i dati inseriti all\u2019interno del buffer contengono codice eseguibile in linguaggio macchina (assembly), e la sovrascrittura del return address viene fatta in modo da rimandare al codice iniettato all\u2019interno del buffer. Compito di tale codice \u00e8 normalmente quello di richiamare un\u2019interfaccia a riga di comando, ovvero una shell, motivo per cui tale codice \u00e8 detto shellcode (una chiamata alla funzione \"execve\" che esegue la Bourne shell per i sistemi UNIX, una chiamata a \"system(\u201ccommand.exe\u201d)\" nei sistemi Windows). In ogni caso il programma in esecuzione viene sostituito dalla shell, che eseguir\u00e0 con gli stessi privilegi del programma di partenza.\nEsiste una variante di questo tipo di attacco che si basa sulla sostituzione solo del frame pointer, e che pu\u00f2 essere utilizzata quando l'overflow consentito \u00e8 limitato e non permette di arrivare alla sovrascrittura del return address. L'attacco consiste nello sfruttare l'overflow per sostituire il frame pointer memorizzato in modo da farlo puntare a uno stack frame fasullo, iniettato all'interno del buffer insieme allo shellcode; in questo \"stack frame\" fasullo l'attaccante ha inserito come return address un puntatore allo shellcode: quando la funzione colpita termina la sua esecuzione, quindi, restituisce correttamente il controllo alla funzione chiamante (il return address infatti non \u00e8 stato cambiato), ma questa riprender\u00e0 l'esecuzione con un contesto fasullo e, quando a sua volta anche lei terminer\u00e0 di eseguire, il controllo verr\u00e0 infine trasferito allo shellcode (poich\u00e9 in questo stack frame \u00e8 stato alterato il RA in modo da puntare al codice maligno). Gli attacchi off-by-one si basano proprio su questo principio: se per un errore di scrittura il programmatore consente l'immissione all'interno di un buffer anche solo di un byte in pi\u00f9 del dovuto (usando ad esempio un &lt;= invece del \"&lt;\" nel test di una condizione di controllo), questo semplice byte in pi\u00f9 potrebbe essere utilizzato da un attaccante per modificare il frame pointer memorizzato a sufficienza da farlo puntare ad uno stack frame fasullo, e ottenere quindi indirettamente il trasferimento del controllo al codice maligno iniettato.\nInfine bisogna ricordare che stack overflow e stack buffer overflow non sono sinonimi: il primo indica una situazione per cui si richiede una quantit\u00e0 troppo elevata di memoria nello stack, il secondo una situazione in cui (per varie ragioni) si inserisce in un buffer nello stack una quantit\u00e0 di dati pi\u00f9 grande della capacit\u00e0 del buffer stesso.\nHeap overflow.\nUn programma pu\u00f2 richiedere al sistema operativo di allocare dinamicamente una certa quantit\u00e0 di memoria nell'area heap, sfruttando chiamate di sistema come \"malloc()\" e \"free\"() in C/UNIX. Questi buffer possono ugualmente essere suscettibili a problemi di overflow nel momento in cui vi si possa inserire una quantit\u00e0 di dati superiore alla memoria allocata, e questi dati andrebbero come al solito a sovrascrivere le aree di memoria adiacenti al buffer.\nSi parla in questi casi di heap overflow, ma a differenza dello stack, nell'area heap non sono memorizzati n\u00e9 indirizzi di ritorno, n\u00e9 frame pointer che possano essere alterati da un attaccante per trasferire il controllo dell'esecuzione a codice arbitrario. Tuttavia questo non significa che tali anomalie non costituiscano delle vulnerabilit\u00e0 pericolose: nel 2002 fu riscontrata una vulnerabilit\u00e0 di tipo heap overflow in un'estensione di Microsoft IIS che poteva essere sfruttata per eseguire codice arbitrario proprio su questo tipo di server.\nQuando un programma presenta diverse funzioni che eseguono la stessa operazione ma in modo diverso (ad esempio il \"sorting\"), e si desidera stabilire a \"runtime\" quale utilizzare per processare i dati in ingresso, spesso si usa memorizzare dei puntatori a funzione nell'area heap: questi puntatori contengono gli indirizzi iniziali delle funzioni, e vengono utilizzati per richiamarne successivamente l'esecuzione. In uno scenario del genere, un attaccante potrebbe sfruttare l'overflow di un buffer allocato sullo heap per sovrascrivere tali puntatori, sostituendoli con un puntatore allo shellcode iniettato attraverso l'overflow: la successiva chiamata a una delle funzioni comporterebbe il trasferimento del controllo allo shellcode invece che alla funzione attesa.\nContromisure.\nEsistono varie tecniche per prevenire o rivelare il fenomeno del buffer overflow, con vari tradeoff. In generale queste difese possono essere adottate a vari livelli:\nDifese a livello di linguaggio.\nLa miglior difesa da attacchi basati sul buffer overflow sta nella scelta di un linguaggio di programmazione che fornisca controlli automatici sulla dimensione dei buffer (o a tempo di compilazione o a \"runtime\") come Java, Python o Perl. Se questa opzione pu\u00f2 essere presa in considerazione per lo sviluppo di nuovi programmi, resta per\u00f2 difficilmente applicabile nel caso di progetti esistenti, in cui ci\u00f2 comporterebbe la riscrittura del codice nel nuovo linguaggio.\nUn'alternativa consiste nell'utilizzo di \"safe libraries\", ovvero librerie di funzioni che implementano protezioni contro il buffer overflow: in C rappresentano funzioni vulnerabili \"strcat\", \"strcpy\", \"gets\", \"sprintf\" (e altre ancora...) di cui esistono controparti \"sicure\" come \"strncpy\", \"strncat\", \"snprintf\". Un esempio di queste \"safe libraries\" sono \"libsafe\", \"libparanoia\" e \"libverify\". Libsafe, ad esempio, implementa una tecnica di protezione dallo stack buffer overflow basata sul controllo di eventuali alterazioni dello stack quando una funzione termina di eseguire: se lo stack risulta modificato, il processo termina con un errore di segmentazione.\nDifese a livello di codice sorgente.\nEsistono tool in grado di rilevare vulnerabilit\u00e0 al buffer overflow all'interno del codice sorgente effettuando analisi pi\u00f9 o meno complesse sullo stesso, sia statiche che dinamiche.\n\"Its4\" \u00e8 un semplicissimo esempio di analizzatore statico che effettua la ricerca di eventuali chiamate di funzioni vulnerabili note (come \"strcpy\" o \"popen\"), pensato come sostituzione alla ricerca tramite \"grep\": data la sua semplicit\u00e0 e la rudimentale analisi del codice che realizza \u00e8 molto facile incappare in falsi positivi e negativi.\nIn alternativa esistono tool pi\u00f9 complessi in grado di effettuare l'analisi dinamica del programma, come \"Rational Purify\", un debugger di memoria realizzato da IBM in grado di individuare eventuali anomalie nella gestione della memoria durante l'esecuzione del programma (accesso a variabili non inizializzate, \"buffer overflow\", deallocazione impropria di memoria, ecc...).\nDifese a livello di compilatore.\nLinguaggi di medio/basso livello come il C forniscono alte prestazioni proprio perch\u00e9 \"risparmiano\" su certi controlli che non vengono automaticamente gestiti a livello di linguaggio lasciando tale responsabilit\u00e0 al programmatore, e gettando dunque le basi a vulnerabilit\u00e0 come il buffer overflow in caso di mancanza dei controlli sulle dimensioni dei buffer durante gli accessi.\nUna delle tecniche di difesa da queste anomalie \u00e8 prevedere che sia il compilatore ad inserire le verifiche sulla dimensione di tutti i buffer nel codice compilato senza richiedere alcuna modifica al codice sorgente, ma solo al compilatore, a scapito per\u00f2 dei tempi che possono aumentare anche di pi\u00f9 del 200%. Questa fu la direzione intrapresa da due differenti progetti di patching al compilatore \"gcc\" scritti da Herman ten Brugge e Greg McGary.\nApproccio differente \u00e8 invece quello di \"StackShield\", un'estensione del compilatore \"gcc\" per la protezione dallo stack smashing nei sistemi Linux; anzich\u00e9 inserire a tempo di compilazione i controlli per il \"bounds checking\" dei buffer, l'obiettivo di StackShield \u00e8 quello di impedire la sovrascrittura dei \"return address\" memorizzandone una copia in una zona sicura non sovrascrivibile (all'inizio del segmento dati) all'inizio di ogni chiamata di funzione, copia che viene poi confrontata al termine dell'esecuzione della funzione con il valore memorizzato nello stack: se i valori non combaciano StackShield pu\u00f2 terminare l'esecuzione del programma o tentare di proseguire ignorando l'attacco e rischiando al massimo il crash del programma.\nUn'altra estensione del compilatore \"gcc\", \"StackGuard\", consente sia la rivelazione di eventuali \"stack buffer\" overflow sia la prevenzione degli stessi: la prima difesa tuttavia risulta molto pi\u00f9 efficiente e portabile della seconda, in generale meno affidabile e sicura. La rivelazione si basa sulla scrittura nello \"stack frame\" di una \"canary\" \"word\" fra le variabili locali e il \"return address\" memorizzato e sull'assunto che non sia possibile sovrascrivere il RA senza alterare la \"canary word\", che prende quindi questo nome proprio in analogia all'uso dei canarini nelle miniere di carbone come primo sistema di allarme. Prima di restituire il controllo all'istruzione puntata dal RA, si controlla se la \"canary word\" ha subito alterazioni: eventuali modifiche vengono considerate come un potenziale tentativo di alterare il controllo dell'esecuzione del programma e quindi di attacco. La tecnica adottata da StackGuard \u00e8 efficace solo se l'attaccante non \u00e8 in grado di prevedere la \"canary word\", in questo caso sarebbe infatti in grado di progettare l'overflow in modo da sovrascrivere la \"canary word\" con il suo valore originale: StackGuard a questo scopo esegue la randomizzazione del \"canary\".\nDifese a livello di sistema operativo.\nMolti sistemi operativi hanno tentato di rispondere al problema del buffer overflow imponendo delle restrizioni sull'uso della memoria e rendendo quindi pi\u00f9 complessi gli attacchi.\nUn meccanismo di difesa a livello di sistema operativo molto diffuso si basa sul rendere certe pagine di memoria, come quelle contenenti \"stack\" e \"heap\", non eseguibili: ogni tentativo di trasferire il controllo dell'esecuzione a codice all'interno di queste aree solleva quindi un'eccezione, impedendone l'esecuzione. Ci\u00f2 pu\u00f2 essere realizzato sfruttando certe funzionalit\u00e0 hardware dei processori note come \"NX\" (\"No eXecute\") bit o \"XD\" (\"eXecute Disabled\") bit, oppure tramite tecniche software che emulano questo funzionamento.\nAlcuni sistemi operativi basati su UNIX come OpenBSD e OS X supportano direttamente lo \"executable space protection\", per altri SO \u00e8 invece disponibile attraverso estensioni opzionali come:\nLe versioni pi\u00f9 recenti di Microsoft Windows lo supportano sotto il nome di Data Execution Prevention (DEP) (o protezione esecuzione programmi).\nUn'altra tecnica di difesa a livello di sistema operativo \u00e8 l\"'address space layout randomization\" (ASLR) che consiste nel rendere parzialmente casuale l'indirizzo delle funzioni di libreria e delle aree di memoria pi\u00f9 importanti; ci\u00f2 rende pi\u00f9 complessa (ma non impossibile) l'esecuzione di codice tramite exploit perch\u00e9 costringe l'attaccante a cercare l'indirizzo del codice da eseguire tramite una serie di tentativi rilevabili sia dalla vittima, sia da eventuali SW di protezione."}
{"id": "27708", "revid": "1907180", "url": "https://it.wikipedia.org/wiki?curid=27708", "title": "Giovanni Migliara", "text": "Biografia.\nTerzogenito di Pietro, ebanista, e di Anna Bandera, studi\u00f2 pittura con il celebre ornamentarista Albertolli e con Bernardino Galliani, che era specializzato in decorazioni ad affresco e che nel 1804 lo volle come suo aiuto nella decorazione del Teatro Carcano, a Milano. Da queste esperienze trasse grande abilit\u00e0 come miniatore, come paesaggista, come creatore di prospettive e anche come scenografo. La direzione del Teatro alla Scala lo assunse nel 1806 come scenografo; ma dopo quattro anni di collaborazione egli rinunci\u00f2 all'incarico, per motivi di salute. Fu strappato alla morte dalle amorevoli cure della moglie e riprese a lavorare, dipingendo al cavalletto vedute, su ispirazione dei grandi vedutisti veneziani del Settecento.\nOltre alle vedute, dipinse capricci, interni di chiese e di conventi, con arditi tagli prospettici, accentuati da mirabili contrasti di luce. Le dimensioni delle sue opere difficilmente superano i 60\u201370\u00a0cm di lato, e molte hanno dimensioni ancora pi\u00f9 ridotte, quando non sono vere miniature. Caratteristico \u00e8 il suo \"fix\u00e8\", che \u00e8 una miniatura dipinta su seta e poi applicata su vetro.\nCome altri artisti dell'epoca ha compiuto il suo \"Grand Tour\" in Italia: rimase affascinato da Roma e da Venezia, mentre confid\u00f2 di non aver trovato alcuno spunto di ispirazione a Napoli.\nLa critica del tempo lo ha definito il \"nuovo Newton, il signore della luce, colui che rivaleggia con la natura\". Fu accolto come membro da molte Accademie di belle arti. Dal 1812 fu presente alle Esposizioni braidensi e gli giunsero committenze dal re Carlo Alberto, da Maria Cristina di Savoia, dal Granduca di Toscana Leopoldo II, dalla Duchessa di Parma Maria Luigia, dall'Arciduca Ranieri Vicer\u00e9 del Lombardo-Veneto, dal Principe di Metternich.\nLa Corte di Madrid lo invit\u00f2 nel 1830 per un'importante commessa, legata all'illustrazione di basiliche del paese; ma egli rifiut\u00f2, per stare vicino alla propria famiglia.\nPur abitando a Milano non rinneg\u00f2 mai la sua cittadinanza piemontese: fu insignito, nel 1831, dell'onorificenza dell'Ordine del Merito Civile di Savoia, con possibilit\u00e0 di essere ricevuto dal re. Nel 1833 Carlo Alberto lo nomin\u00f2 pittore di corte.\nPer mancanza di tempo, non potendo garantire una regolare frequenza, rifiut\u00f2 una cattedra a Brera. Fond\u00f2 una sua scuola e la figlia Teodolinda, insieme ad altri artisti, definiti \"Migliaristi\", ne fecero parte.\nPittori come Giovanni Battista Dell'Acqua, Federico Moja, Ferdinando Moja, Giovanni Renica, Pompeo Calvi, Luigi Bisi ed altri studiarono la sua tecnica e il suo stile e lo considerarono un loro Maestro.\nMigliara mor\u00ec cinquantaduenne il 18 aprile 1837, stroncato da problemi polmonari, gli stessi che in giovent\u00f9 lo avevano provato duramente, costringendolo ad abbandonare una promettente carriera di scenografo. La notizia della morte colp\u00ec profondamente la citt\u00e0 in ogni suo ceto. I funerali si svolsero il 21 nella chiesa di San Babila e davanti al feretro fu posta l'ultimo quadro ancora incompiuto a cui il pittore aveva lavorato, l'interno della chiesa di San Marco. Lungo tutto il percorso da San Babila al cimitero di San Gregorio fuori da Porta Venezia, oggi non pi\u00f9 esistente, la bara fu accompagnata da una banda militare e dal console sardo, dal Presidente e dai professori dell'Accademia di Brera e da trecento amici. I lembi della coltre funebre furono affidati a Massimo d'Azeglio, all'incisore genovese Michele Bisi, allo scultore Pompeo Marchesi e al pittore Federico Moja. L'orazione funebre fu affidata a Ignazio Fumagalli, segretario dell'Accademia, e Defendente Sacchi.\nImponente \u00e8 la raccolta delle sue opere, custodita presso la Pinacoteca di Alessandria e formatasi in parte mediante oculati acquisti e donazioni; ma completata in maniera decisiva dall'imponente lascito di Teodolinda Migliara.\nIntitolazioni.\nNel 1829 Alessandria, sua citt\u00e0 natale, gli dedic\u00f2 una medaglia, coniata dal Puttinati.\nNel 1840, tre anni dopo la morte, nel loggiato superiore del Palazzo di Brera fu inaugurato un monumento in suo onore, scolpito da Somaini e pagato con una sottoscrizione popolare.\nSono state organizzate mostre su Migliara: in occasione del centenario della morte, nel 1937, ad Alessandria e una mostra itinerante, fra il 1977 e il 1978, alla riscoperta dell'opera grafica di Migliara, a Milano a Torino e ad Alessandria."}
{"id": "27710", "revid": "399", "url": "https://it.wikipedia.org/wiki?curid=27710", "title": "Patrimonio netto", "text": "Il patrimonio netto (anche capitale netto, in inglese: net worth; in contabilit\u00e0, equity), in ragioneria, economia aziendale e diritto commerciale, esprime la consistenza del patrimonio di propriet\u00e0 dell'impresa. \nRappresenta la misura dei mezzi propri investiti dall'imprenditore o dai soci nell'impresa, mentre il \"patrimonio lordo\" rappresenta il totale degli impieghi (o investimenti) effettuati anche con il concorso del capitale di credito.\nDescrizione.\nEsso rappresenta, infatti, le cosiddette fonti di finanziamento interne (vedi bilancio d'esercizio), ossia quelle fonti provenienti direttamente o indirettamente dal soggetto o dai soggetti che costituiscono e promuovono l'impresa.\nDato il valore degli asset totali di una societ\u00e0, se vi si sottrae il valore totale del gravame su questi asset (cio\u00e8 le liability), si ottiene il valore degli asset liberi da gravame, cio\u00e8 l'equity, che si incrementa finanziandosi emettendo azioni nel mercato pubblico e regolamentato come la borsa (public equity) o in un mercato over the counter (private equity). Quest'ultimo concetto non \u00e8 presente solo in corporate finance e contabilit\u00e0 finanziaria, ma anche nella common law (equity) con un altro significato.\nIn altri termini, ci si riferisce al capitale proveniente:\nIl patrimonio netto \u00e8 pertanto l'insieme dei mezzi propri (rappresentano capitale di pieno rischio, poich\u00e9 si tratta di capitali sottoposti integralmente alle sorti dell'impresa e operanti come garanzia nei confronti dei terzi) determinato dalla somma del capitale conferito dal proprietario (o dai soci) in sede di costituzione dell'impresa o durante la vita della stessa con apporti successivi e dall'autofinanziamento.\nIn concreto, il patrimonio netto si scompone in pi\u00f9 voci, dette \"parti ideali\" di patrimonio netto, per distinguere la parte derivante dall'apporto dei soci dalla parte derivante dall'autofinanziamento proprio. Tali parti ideali possono essere di segno positivo o negativo.\nStruttura.\nIn particolare, nelle imprese con veste di societ\u00e0 \u00e8 costituito dalle seguenti voci:\nBisogna notare che il \"capitale sociale\", le \"riserve\" e gli \"utili da destinare\" sono parti ideali positive, mentre le \"perdite in sospeso\" sono parti ideali negative.\nSi ha, dunque, la seguente relazione:\nPatrimonio Netto = capitale sociale + riserve + utili conseguiti in attesa di destinazione - perdite in sospeso in attesa di copertura\nPu\u00f3 essere considerato:"}
{"id": "27714", "revid": "1718925", "url": "https://it.wikipedia.org/wiki?curid=27714", "title": "Angelo Morbelli", "text": "Biografia.\nNato ad Alessandria, il 18 luglio 1853, figlio di Giovanni, funzionario statale, originario di Casale Monferrato e di Giovannina Ferraris, cominci\u00f2 l'attivit\u00e0 artistica in campo musicale, ma dovette presto abbandonare, in quanto affetto da una sordit\u00e0 progressiva. Si dedic\u00f2 allora alla pittura.\nFrequent\u00f2 l'Accademia di Belle Arti di Brera a partire dal 1867 dove fu allievo di Giuseppe Bertini. Cominci\u00f2 cos\u00ec a esporre dapprima a Milano, e in seguito anche a Torino. I temi prediletti spaziavano dalla storia al paesaggio. Nel 1880 l'esposizione a Brera dell'opera \"Goethe morente\", lo rese noto al grande pubblico.\nA partire dal 1883 i temi pittorici di Morbelli si orientano verso l'interpretazione della realt\u00e0. In particolare cominci\u00f2 a rappresentare gli anziani ricoverati nel Pio Albergo Trivulzio, tema che gli fu sempre particolarmente caro. Proprio in quell'anno vinse il premio Fumagalli con l'opera \"Giorni... ultimi\"'.\nAll'inizio degli anni ottanta spos\u00f2 Maria Pagani, che gli ispir\u00f2 molti quadri sul tema della maternit\u00e0 (dalla moglie ebbe quattro figli).\nMorbelli cominci\u00f2 progressivamente ad adottare la scomposizione dei colori e intorno al 1890 abbracci\u00f2 il Divisionismo e strinse amicizia con Leonardo Bistolfi e Giuseppe Pellizza da Volpedo.\nPass\u00f2 quindi a dipingere i paesaggi delle risaie del casalese e del vercellese. Acquistata una casa nella frazione Colma, presso Rosignano Monferrato, ne fece oggetto di molti quadri. Si dedic\u00f2 anche alla rappresentazione dei paesaggi montani, durante i numerosi soggiorni estivi a Santa Caterina Valfurva.\nNel 1897 vinse la medaglia d'oro di Dresda con \"Per ottanta centesimi\" e \"S'avanza\". Nel 1900 fu premiato con la medaglia d'oro dell'Esposizione Universale di Parigi del 1900 con \"Giorno di festa al Pio Albergo Trivulzio\".\nCon il nuovo secolo, riprese il tema del Pio Albergo Trivulzio, dei paesaggi marini ed i temi legati alla maternit\u00e0 e alla vita.\nNel 1908-1909 entr\u00f2 in contatto con Carr\u00e0 e Boccioni.\nTrascorse gli ultimi anni tra gli inverni milanesi e le estati alla Colma e in Val d'Usseglio, luoghi che continuarono a ispirarlo nella sua attivit\u00e0 pittorica."}
{"id": "27721", "revid": "125681841", "url": "https://it.wikipedia.org/wiki?curid=27721", "title": "Fiamma olimpica", "text": "La fiamma olimpica, o fuoco olimpico, \u00e8 portata dalla torcia olimpica (chiamata anche fiaccola) e brucia durante lo svolgimento dei giochi olimpici nel braciere olimpico o tripode.\nLa fiamma \u00e8 uno dei simboli dei Giochi olimpici. Le sue origini risalgono all'Antica Grecia, quando un fuoco veniva tenuto acceso per tutto il periodo di celebrazione delle Olimpiadi antiche. Il fuoco venne reintrodotto nelle olimpiadi del 1928, e da allora fa parte del cerimoniale delle Olimpiadi moderne.\nVanno distinti e tenuti separati il \"fuoco\" della \"torcia\" che, attraverso una staffetta, viene portata in giro per il mondo (introdotta successivamente, nelle olimpiadi del 1936 dal regime nazionalsocialista di Adolf Hitler), e dal \"braciere\", che mantiene la fiamma viva durante lo svolgimento delle gare.\nDal 1960 la fiamma olimpica viene accesa diversi mesi prima della cerimonia di apertura dei Giochi olimpici, nel luogo delle Olimpiadi antiche, Olimpia (Grecia). Undici sacerdotesse (impersonate da attrici) accendono il fuoco ponendo una torcia all'interno di uno specchio parabolico concavo, che concentra i raggi del Sole.\nLa torcia rimane per qualche giorno in Grecia, poi viene trasportata nel Paese ospitante i Giochi, dove viene organizzata una staffetta formata da \"tedofori\" (coloro che portano per un tratto la fiamma olimpica) che percorre tutte le strade del Paese. L\u2019ultimo tratto della staffetta \u00e8 costituito dal percorso nella citt\u00e0 che ospita i Giochi, che si conclude durante la cerimonia di apertura. \nTradizionalmente, Il primo tedoforo \u00e8 greco, e la torcia viene trasportata a piedi, ma possono essere usati altri mezzi di trasporto (quando \u00e8 necessario attraversare dei mari la si porta in aereo o nave). Tra i tedofori si contano anche atleti e celebrit\u00e0, ma la maggior parte sono persone comuni. Accade non di rado che la fiamma si spenga durante il tragitto.\nLa staffetta della torcia olimpica termina il giorno della cerimonia di apertura, nello stadio principale dei giochi. L'ultimo tedoforo \u00e8 spesso tenuto segreto fino all'ultimo momento, di solito \u00e8 uno sportivo famoso della nazione ospitante. L'ultimo tedoforo usa la torcia per accendere la fiamma nel braciere che di solito \u00e8 situato nei pressi dello stadio olimpico.\nQuesta fiamma brucia per tutto il periodo di celebrazione dei Giochi Olimpici e viene estinta nella cerimonia di chiusura.\nLa torcia.\nLa torcia olimpica \u00e8 il mezzo di trasporto della fiamma durante la staffetta che la porta dal luogo dell'accensione (di solito Olimpia), al luogo di celebrazione dell'olimpiade. Dalla XI Olimpiade (Berlino 1936), il comitato organizzatore realizza una torcia dal \"design\" originale che viene poi utilizzata per tutto lo svolgimento del viaggio della fiamma, fino all'accensione del braciere finale.\nIl braciere.\nIl braciere olimpico, o tripode, \u00e8 la \"grande torcia\" dove arde il fuoco olimpico durante i giorni del programma di gare. Di solito \u00e8 posto nei pressi dello stadio dove si svolgono le cerimonie e garantisce alla simbolica fiamma di non spegnersi nemmeno un istante durante il periodo di competizioni. La fiamma viene accesa dall'ultimo tedoforo nella cerimonia d'apertura e viene spenta alla fine della cerimonia di chiusura, per sottolineare la conclusione dei giochi. Di solito \u00e8 realizzato dal comitato organizzatore con un design originale e differente dalle edizioni precedenti.\nStoria.\nPer gli antichi greci, il fuoco aveva una connotazione divina \u2014 si credeva che fosse stato rubato agli Dei e donato agli uomini da Prometeo. Per questo motivo il fuoco era presente anche in molti santuari. Un fuoco veniva tenuto acceso permanentemente sull'altare del tempio di Estia ad Olimpia. Durante i Giochi Olimpici, che onoravano Zeus, venivano accesi ulteriori fuochi nel suo tempio e in quello di sua moglie, Era. La moderna fiamma olimpica viene accesa sul luogo dove sorgeva il tempio di Hera.\nLa fiamma non appare ai Giochi olimpici moderni fino al 1928. L'architetto olandese Jan Wils aveva incluso una torre nel suo progetto dello stadio olimpico per la IX Olimpiade, ed ebbe l'idea di tenervi acceso un fuoco. Il 28 luglio 1928 un dipendente della compagnia elettrica di Amsterdam accese il primo fuoco olimpico nella cosiddetta \"Torre di Maratona\", conosciuta dagli olandesi come il \"posacenere della KLM\".\nL'idea di una fiamma olimpica fu accolta con entusiasmo, e venne mantenuta come simbolo dell'olimpismo. Il dirigente e scienziato dello sport tedesco Carl Diem concep\u00ec l'idea di una staffetta per la torcia olimpica in occasione delle Olimpiadi di Berlino nel 1936. Pi\u00f9 di 3.000 tedofori la portarono da Olimpia a Berlino. L'atleta tedesco Fritz Schilgen fu l'ultimo a portarla, accendendo la fiamma nello stadio. Anche la staffetta divenne una tradizione dei Giochi Olimpici.\nLa fiamma olimpica ha bruciato ai Giochi invernali del 1936 e del 1948, la prima staffetta si ebbe ai VI Giochi olimpici invernali di Oslo 1952. Il fuoco non venne acceso ad Olimpia, ma a Morgedal, Norvegia, nel caminetto della casa di Sondre Norheim, uno dei pionieri dello sci. Il fuoco venne acceso nello stesso luogo anche per le edizioni del 1960; mentre nel 1956 la torcia part\u00ec da Roma. In seguito, la staffetta prese il via da Olimpia per tutti gli altri Giochi Olimpici invernali.\nAnche se per la gran parte del tragitto la torcia viene portata da corridori, \u00e8 stata trasportata anche in molti altri modi. La torcia viaggi\u00f2 per nave nel 1948, per attraversare la Manica, e venne trasportata in aereo per la prima volta nel 1952, quando and\u00f2 ad Helsinki. Nel 1956, le gare di equitazione vennero disputate separatamente a causa di una stretta regolamentazione della quarantena vigente in Australia. Tutti i portatori della torcia che la trasportarono a Stoccolma, dove queste gare si svolsero, viaggiarono a cavallo.\nUn particolare mezzo di trasporto venne usato nel 1976, quando la fiamma fu trasformata in un impulso elettronico. Da Atene, questo impulso venne inviato via satellite in Canada, dove un raggio laser venne utilizzato per riaccendere la torcia. Nel 2000, la torcia venne trasportata sott'acqua da sommozzatori, vicino alla Grande barriera corallina. Altri insoliti mezzi di trasporto includono la canoa amerindia, un cammello e il Concorde. Prima di Torino 2006 per un breve tratto la fiamma ha viaggiato a bordo della Ferrari.\nUn altro modo di attirare l'attenzione \u00e8 stato l'accensione del fuoco nello stadio. Alla XXV Olimpiade di Barcellona 1992, l'arciere delle Paralimpiadi Antonio Rebollo scocc\u00f2 una freccia infiammata nel braciere dello stadio. Due anni dopo, la torcia olimpica venne portata nello stadio di Lillehammer da un atleta di salto con gli sci.\nNel 2008, a causa delle proteste pro-Tibet, a Parigi \u00e8 stato annullato l'intero percorso."}
{"id": "27722", "revid": "251174", "url": "https://it.wikipedia.org/wiki?curid=27722", "title": "Claudio Bisio", "text": "Biografia.\nNato a Novi Ligure (AL), a 5 anni si trasferisce con la famiglia a Milano. Frequenta per due anni la Facolt\u00e0 di Scienze agrarie dell'Universit\u00e0 degli Studi di Milano per poi lasciare e conseguire nel 1981 il diploma presso la \"Civica scuola d'arte drammatica\" del Piccolo Teatro di Milano. Negli anni settanta, studente del Liceo Scientifico \"Luigi Cremona\" di Milano, fu attivista di Avanguardia Operaia, alternando l'impegno politico con la passione per il teatro e incominciando a recitare al Centro sociale Leoncavallo. Rivelatosi molto bravo, la sua insegnante del Piccolo Teatro di Milano gli consigli\u00f2 di giocare la carta della comicit\u00e0.\nInizi.\nI riferimenti artistici di Bisio, che resteranno nel tempo, sono tre: il gruppo del Teatro dell'Elfo facente capo a Paolo Rossi e a Gabriele Salvatores, che gli aprir\u00e0 la strada alle prime apparizioni sul palcoscenico e sul piccolo e grande schermo (Bisio infatti apparir\u00e0 nel 1990 nel videoclip della canzone \"Megu Meg\u00f9n\" di Fabrizio De Andr\u00e8 per la regia dello stesso Gabriele Salvatores); il palcoscenico dello \"Zelig\", locale alternativo nella prima periferia nord milanese, che Bisio contribuir\u00e0 nel tempo a rendere un luogo di culto (addirittura oramai quasi sinonimo di cabaret milanese, in una ideale staffetta col Derby degli anni settanta e ottanta), fino ai recenti spostamenti nel pi\u00f9 ampio spazio del Teatro Tenda di Sesto San Giovanni e nel pi\u00f9 comodo Teatro degli Arcimboldi; Sergio Conforti in arte Rocco Tanica, tastierista e compositore nonch\u00e9 co-leader del gruppo Elio e le Storie Tese, che lo aiuter\u00e0 a coltivare una carriera parallela di cantante.\nAnni ottanta.\nLa sua prima apparizione significativa in televisione \u00e8 la partecipazione al programma \"Zanzibar\" (1988), una sorta di sitcom \"ante litteram\" in cui compaiono anche David Riondino (gi\u00e0 lanciato da alcuni riusciti tormentoni musicali al Maurizio Costanzo Show), Gigio Alberti, Antonio Catania, Angela Finocchiaro, Karina Huff, Silvio Orlando. Il suo ruolo \u00e8 quello di Italo, meccanico, comunista e milanista. Dopo alcune partecipazioni a programmi televisivi ideati da Paolo Rossi (\"Su la testa!\" e \"Cielito lindo\"), insieme a degli esordienti di talento come Antonio Albanese, Maurizio Milani e Aldo Giovanni e Giacomo, al principio degli anni novanta Bisio ottiene un sorprendente successo come \"cantante sui generis\" o \"rapper alla casseoula\" con la geniale \"Rapput\", scritta a quattro mani con Rocco Tanica, a cui seguir\u00e0 l'esilarante album \"Pat\u00e9 d'animo\", dove si dimostra del tutto all'altezza anche come cantante vero e proprio. Si trova a giocare nella squadra vincente di Salvatores che vince l'Oscar con \"Mediterraneo\", riproponendosi poi in un eccezionale duetto interpretativo con Diego Abatantuono in \"Puerto Escondido\", con cui si toglie lo sfizio di smentire la sua insegnante del Piccolo Teatro di Milano con un ruolo che sarebbe riduttivo etichettare come comico, ancora pi\u00f9 incisivo e asciutto in contrapposizione ai ben noti gigioneggiamenti del partner (Bisio era gi\u00e0 apparso in un ruolo a cavallo fra dramma e comicit\u00e0 anche nel secondo film di Salvatores, \"Kamikazen - Ultima notte a Milano\"). Sempre insieme ad Abatantuono, \u00e8 protagonista della famosa scena del benzinaio nel film Turn\u00e9, sempre di Salvatores.\nAnni 90, 2000, 2010, 2020.\nCon il 1996 comincia il suo fortunato sodalizio con la pubblicit\u00e0, lavorando con registi come Daniele Luchetti e Muccino, e dimostrando una straordinaria adeguatezza al mezzo. Ancora insuperata per surreale follia la prima apparizione, in cui dialoga col maiale. Nella primavera 1997 conduce su Italia 1 insieme ad Antonella Elia \"Facciamo Cabaret\", antesignano del fortunato \"Zelig\". Bisio \u00e8 anche presenza fissa nelle stagioni 1997-1998 e 1998-1999 di \"Mai dire gol\", dove restano memorabili il personaggio indovinatissimo e quasi profetico del procuratore calcistico Micio, cinico e maneggione, e del \"luminare\" Dott. Imbruglia, incapace e un po' passato di cottura.\nAnche qui, Bisio si dimostra adeguato ai tempi comici della trasmissione e alla feroce competizione dialettica con la Gialappa's Band. Nel 1997, sotto la regia di Martelli, esce per la Rai una fiction TV in due parti dal titolo \"Un giorno fortunato\", dove interpreta il ruolo di un paziente. Partecipano anche Fabio Fazio ed Enzo Jannacci nella parte di medici. Successivamente ad una prosecuzione della carriera di attore cinematografico con il film \"Asini\" del 1999 e ad una intensa attivit\u00e0 teatrale, col nuovo secolo Bisio si scopre conduttore, e successivamente conduttore-fantasista con riuscite incursioni anche nel ballo, sul palcoscenico di \"Zelig\".\nRimane comunque legato al teatro: \u00e8 del 2005 la sua tourn\u00e9e nel monologo di Pennac \"Grazie\". Nel 2003 partecipa come ospite del Cd degli Ossi Duri \"X\", omaggio a Frank Zappa, per il decennale della sua morte, dove inframmezza i brani con \"sproloqui\" insieme a Rocco Tanica, tastierista degli Elio e le storie tese. Nell'estate del 2006 porta in giro lo spettacolo Co\u00e8si se vi pare in collaborazione con gli Elio e le Storie Tese; venti date per l'Italia per un mese di tourn\u00e9e terminata la quale si rimette nei panni dell'attore per girare i film \"Natale a New York\" e \"Manuale d'amore 2 - Capitoli successivi\" (quest'ultimo per\u00f2 uscito l'anno successivo).\nHa partecipato al doppiaggio della saga di film d'animazione dal titolo \"L'era glaciale\" prestando la voce al bradipo Sid utilizzando un tono di voce particolare che lo rende quasi irriconoscibile, ma che ha contribuito a rendere il bradipo simpatico e popolare in Italia. Partecipa anche al doppiaggio dei film d'animazione \"Hotel Transylvania\" doppiando il conte Dracula.\nNel 2007 \u00e8 protagonista con Sabrina Ferilli del film per la televisione \"Due imbroglioni e... mezzo!\". Nel 2008 canta nella canzone \"La lega dell'amore\" nell'album Studentessi di Elio e le Storie Tese, canzone gi\u00e0 eseguita dal vivo nel tour del 2006; la partecipazione agli album del gruppo milanese, limitatamente a intermezzi parlati, risale al loro primo album, \"Elio Samaga Hukapan Kariyana Turu\" del 1989, cui seguirono camei in \"Italyan, Rum Casusu \u00c7ikti\" del 1992 e \"Cicciput\" del 2003.\nSempre nel 2008 partecipa come ospite a sorpresa a una puntata di \"Buona la prima\", trasmissione improvvisata di Ale e Franz su Italia 1, e torna al cinema con i film \"Amore, bugie e calcetto\" e \"Si pu\u00f2 fare\", mentre nel 2009 \u00e8 nel cast di \"Ex\" (per il quale riceve la candidatura al David di Donatello e al Nastro d'Argento come miglior attore non protagonista) e \"I mostri oggi\". Nel 2010 \u00e8 protagonista dei film \"Benvenuti al sud\" di Luca Miniero e nuovamente diretto da Fausto Brizzi nel film \"Maschi contro femmine\". Nel 2011 \u00e8 stato protagonista anche del seguito di entrambi: \"Benvenuti al Nord\" e \"Femmine contro maschi\", uscito nelle sale il 4 febbraio 2011.\nNel 2012, dopo 15 anni, abbandona la conduzione di Zelig a tempo indeterminato, dichiarando di volersi prendere una pausa per potersi dedicare ad altre attivit\u00e0, e il 14 gennaio 2013 \u00e8 primo ospite della nuova edizione, condotta da Teresa Mannino e Michele Foresta. Il 16 febbraio seguente partecipa come ospite all'ultima serata del Festival di Sanremo, condotto da Fabio Fazio e Luciana Littizzetto. Sky lo sceglie come nuovo giudice ad \"Italia's Got Talent\" nel 2015.\nNel 2018 conduce la versione italiana del Saturday Night Live per TV8.\nNel 2019 conduce come co-conduttore assieme Claudio Baglioni e Virginia Raffaele la sessantanovesima edizione del Festival di Sanremo.\nNel novembre-dicembre del 2021, dopo nove anni e per quattro puntate, torna a condurre \"Zelig\" di nuovo in coppia con Vanessa Incontrada.\nVita privata.\nHa due figli, Alice (1996) e Federico (1998), avuti dalla moglie, la giornalista Sandra Bonzi, con cui \u00e8 sposato dal 23 agosto 2003.\n\u00c8 un grande tifoso del ed \u00e8 ateo."}
{"id": "27728", "revid": "1745361", "url": "https://it.wikipedia.org/wiki?curid=27728", "title": "Inconscio", "text": "Il termine inconscio (\"Unbewusstes\" in tedesco) indica genericamente tutte le attivit\u00e0 mentali che non sono presenti nella coscienza di un individuo. In senso pi\u00f9 specifico, rappresenta quella dimensione psichica contenente pensieri, emozioni, istinti, rappresentazioni, modelli comportamentali, spesso alla base dell'agire umano, ma di cui il soggetto non \u00e8 consapevole.\nStoria del concetto.\nCarl Gustav Jung riteneva che una psicologia dell'inconscio fosse presente sin dagli albori dell'umanit\u00e0, collegata alle antiche pratiche sciamaniche dei popoli primitivi. Il termine \"inconscio\" a ogni modo \u00e8 stato utilizzato come sostantivo solo a partire dall'Ottocento, mentre in precedenza veniva usato per lo pi\u00f9 come aggettivo per denotare quei processi di pensiero nascosti alla coscienza.\nDall'et\u00e0 antica a quella moderna.\nLe origini del concetto si possono rintracciare gi\u00e0 presso gli antichi Greci, che tuttavia non conoscevano ancora un termine equivalente a quello odierno di inconscio.\nPlatone, rifacendosi alle dottrine religiose orfiche e pitagoriche, parlava di un sapere nascosto all'interno dell'anima umana, la quale lo aveva contemplato nel mondo iperuranio delle idee, per poi dimenticarlo dopo la sua rinascita nel corpo; si tratta di una conoscenza latente che la filosofia dovr\u00e0 risvegliare con la reminiscenza o \u00abanamnesi\u00bb (\"an\u00e0mnesis\"). Egli descrive la triste condizione dell'oblio soprattutto nel \"mito della caverna\", dove gli uomini sono condannati a vedere soltanto le ombre del vero, e condannano i pochi illuminati che, usciti fuori dalla caverna, intendono svelare loro la luce del sole. Questo \"inconscio\" platonico non \u00e8 da intendere in senso freudiano, ma si avvicina comunque al significato che Jung dar\u00e0 all'inconscio collettivo.\nAnche il filosofo neoplatonico Plotino \u00e8 stato ritenuto un precursore della psicologia dell'inconscio, per le sue riflessioni sui processi non coscienti dell'anima, da lui \"sdoppiata\" in una superiore e una inferiore, alle quali corrispondono due forme distinte di pensiero: quello intellettivo-\"noetico\", cio\u00e8 intuitivo, rivolto alla contemplazione degli archetipi (l'\"inconscio\") collegato all'Anima del mondo, e il pensiero logico-discorsivo che spesso coincide con quel che noi chiamiamo \"conscio\".\nJung sostenne che la concezione platonica dell'inconscio archetipico avesse permeato di s\u00e9 anche il Medioevo e il Rinascimento, per spegnersi infine alle soglie dell'et\u00e0 moderna. La filosofia rinascimentale, in particolare, avrebbe rivitalizzato il patrimonio immaginifico della cultura classica, con il suo carico di simbolismi inconsci legati soprattutto all'alchimia, che il razionalismo illuminista avrebbe invece rimosso:\nLeibniz e le \"piccole percezioni\".\nIl primo filosofo a evidenziare l'esistenza di percezioni inconsce \u00e8 stato nell'et\u00e0 moderna il neoplatonico Gottfried Leibniz, in opposizione alla dottrina di Cartesio che aveva identificato la coscienza con la totalit\u00e0 della vita pensante. Secondo Leibniz la posizione di Cartesio era gravemente sbagliata, perch\u00e9 dentro di noi esistono anche pensieri di cui non siamo coscienti. Secondo Leibniz era inoltre sbagliato contrapporre la \"res cogitans\" (la cartesiana \"sostanza pensante\") ad una \"res extensa\" (o \"sostanza materiale\"), perch\u00e9 persino al pi\u00f9 infimo livello dell'essere non c'\u00e8 mai assenza totale di una qualche attivit\u00e0 pensante. Non esiste una realt\u00e0 che sia priva di pensiero, contrapposta allo spirito; esistono semmai infinite gradazioni di pensiero, da quello pi\u00f9 confuso o inconscio a quello pi\u00f9 chiaro e distinto, che \u00e8 l'appercezione.\nLeibniz si pose agli antipodi anche rispetto all'empirismo di Locke, che pur partendo da una prospettiva diversa da quella di Cartesio, era giunto ugualmente a concludere che esistessero solo le idee di cui abbiamo coscienza, presumendo che queste fossero un'\"impronta\" del mondo sensibile, un prodotto dell'esperienza che plasmerebbe la nostra mente come una \"tabula rasa\". Leibniz fu invece un sostenitore dell'innatismo platonico della conoscenza: dentro di noi esistono gi\u00e0 delle idee latenti, o appunto inconsce, che l'esperienza pu\u00f2 risvegliare, ma non creare dal nulla.\nOgnuno di noi infatti \u00e8 una monade, secondo Leibniz, cio\u00e8 un centro di rappresentazione, e quindi anche il processo della conoscenza avviene tutto al nostro interno. Percepire \u00e8 diverso da accorgersi: vi sono monadi pi\u00f9 elevate e meno elevate, cio\u00e8 meno coscienti. Tra noi e una roccia c'\u00e8 alla fine solo una differenza di coscienza. Ma anche in noi ci sono certamente pensieri inconsci. Leibniz affermava che noi abbiamo delle \"piccole percezioni\" che assimiliamo inconsciamente proprio perch\u00e9 sono molto piccole. E la percezione cosciente \u00e8 il risultato della somma delle piccole percezioni.\nCos\u00ec ad esempio il rumore del mare in fondo \u00e8 il risultato del rumore delle piccole onde che essendo piccole percezioni noi assimiliamo inconsciamente, fino a comporre il quadro generale di cui abbiamo coscienza. Soltanto in Dio esiste il pi\u00f9 alto grado di rappresentazione del mondo, ossia l'appercezione pi\u00f9 chiara e distinta che \u00e8 l'autocoscienza: questa riassume in s\u00e9 le percezioni inconsce di tutte le altre monadi.\nL'et\u00e0 dell'Idealismo.\nL'esistenza di una zona inconscia divenne un cardine della scuola di Wolff e fu ammessa da Kant. Con l'idealismo tedesco la nozione di inconscio torn\u00f2 neoplatonicamente a denotare quel mondo di finzioni che il senso comune scambia erroneamente per la realt\u00e0 oggettiva al di fuori di noi, perch\u00e9 non si accorge di vivere in una dimensione onirica ed \u00e8 incapace di destarsi.\nFichte riprese il concetto kantiano di \"immaginazione produttiva\" per indicare il modo in cui l'Io produce inconsciamente il mondo, cio\u00e8 la materia o il non-io. Proprio perch\u00e9 \u00e8 sottratta alla coscienza, la materia ci appare come altro da noi: non sappiamo che essa \u00e8 la parte inconscia di noi, ce la troviamo \u00abgi\u00e0 data\u00bb. In tal modo, Fichte riesce a rendere ragione del punto di vista del realismo, che non pu\u00f2 essere considerato del tutto erroneo, essendo giustificato dall'azione necessaria e inconscia della stessa immaginazione produttiva. La superiorit\u00e0 dell'idealismo sul realismo consiste per\u00f2 nel fatto che il primo riesce a rendere ragione del punto di vista realistico, mentre il secondo, che presume di essere pi\u00f9 vicino al senso comune, non sa spiegarlo. Accrescendo questa consapevolezza \u00e8 possibile avvicinarsi sempre di pi\u00f9 all'autocoscienza pura, ma \u00e8 solo nell'agire etico, non certo con la semplice teoria, che l'uomo pu\u00f2 recuperare coscienza della propria zona d'ombra, scontrandosi \"praticamente\" col limite che inconsciamente si \u00e8 posto.\nSchelling estese ancora di pi\u00f9 la nozione di inconscio che in Fichte non era ancora esplicita, sostenendo che esso \u00e8 la modalit\u00e0 con cui Dio crea il mondo in uno stato di estasi pi\u00f9 o meno onirico. Il termine \u00e8 da lui adoperato per indicare \u00abquesto eterno inconscio [...] che si nasconde... e imprime alle azioni libere la sua identit\u00e0\u00bb. L'inconscio \u00e8 per Schelling la parte oggettivata, \"pietrificata\", dello Spirito, cio\u00e8 la Natura. Questa \u00e8 un'\u00abintelligenza addormentata\u00bb, uno \u00abspirito in potenza\u00bb, che per\u00f2 conserva una reminiscenza dell'Idea e mira perci\u00f2 ad evolversi dai gradi inferiori verso quelli superiori, fino a diventare piena autocoscienza nell'uomo, il quale rappresenta il vertice in cui la natura pu\u00f2 prendere finalmente coscienza di s\u00e9. Si tratta tuttavia di un processo conoscitivo che non si esaurisce mai completamente, perch\u00e9 anche nell'uomo permane sempre un elemento naturale che si sottrae alla comprensione. Non \u00e8 dunque la ragione, ma soltanto l'arte che pu\u00f2 cogliere appieno, nella loro compresenza, i due aspetti bipolari in cui si articola l'Assoluto: conscio e inconscio, ideale e reale, spirito e natura.\nRifacendosi a Jakob B\u00f6hme, l'ultimo Schelling afferm\u00f2 che anche in Dio \u00e8 presente un lato oscuro e inconscio. Si tratta di un abisso profondo a partire dal quale per\u00f2 Dio emerge, rivelando se stesso come Persona e facendo trionfare la luce sull'oscurit\u00e0. Le tenebre di per s\u00e9 non sono un principio del male, ma piuttosto il fondamento a partire dal quale Dio si attua come \"causa sui\", cio\u00e8 causa di s\u00e9. \u00c8 tuttavia in questo fondo oscuro che risiede la possibilit\u00e0 del male, che dunque non \u00e8 un semplice non-essere, ma una potenzialit\u00e0, che nell'uomo pu\u00f2 diventare realt\u00e0 e richiede di essere sconfitta attraverso un processo di redenzione.\nSchopenhauer e Nietzsche.\nArthur Schopenhauer riteneva inconscia la volont\u00e0 di vivere, una Volont\u00e0 che \u00e8 il principio dominatore dell'universo. L'uomo si illude con la sua coscienza di poter conoscere e ordinare il mondo secondo criteri di razionalit\u00e0 e moralit\u00e0, ma dimentica che quest'ordine \u00e8 soltanto di tipo fenomenico, deriva cio\u00e8 da una sua rappresentazione, al di sotto della quale sta il noumeno, la realt\u00e0 nascosta e autentica, dalla quale si fa dominare senza neppure accorgersene. Questa Volont\u00e0 sfrenata e irrazionale si oggettiva dando forma alla natura e al suo stesso corpo, all'interno del quale ogni pulsione si materializza in uno specifico organo. Ritorna qui la visione neoplatonica di un atto inconscio originario dal quale ha origine la vita, la cui impossibilit\u00e0 di razionalizzarsi e di far rientrare totalmente l'Essere nell'Idea \u00e8 causa della sofferenza. Soltanto la presa di coscienza di questa volont\u00e0 inconscia, che coincide con la sua stessa auto-negazione, consente di uscire dal ciclo insensato dei desideri, morti e rinascite.\nInizialmente seguace di Schopenhauer, Nietzsche ribadiva l'esistenza di pulsioni inconsce e incontrollate che sarebbero alla base non solo dell'agire umano, ma anche di tutti quei valori della tradizione occidentale ritenuti moralmente \"validi\" di per s\u00e9, ma la cui vera origine sarebbe stata ottenebrata. La costruzione di questi valori risulterebbe in realt\u00e0 da un espediente subdolo attuato dai pi\u00f9 deboli per impedire, attraverso il ricatto della morale, l'affermazione degli istinti pi\u00f9 sani e vitali degli individui. A differenza di Schopenhauer, Nietzsche invitava quindi a dare libera espressione alla propria autentica natura, con \u00abla sua forza, il suo piacere, e la sua terribilit\u00e0\u00bb, liberando dalla coscienza e dalla morale i propri \u00abantichi istinti\u00bb.\nEsaltando l'aspetto \"dionisiaco\" dell'essere umano in contrapposizione a quello riflessivo e \"apollineo\", Nietzsche individuava cos\u00ec nella volont\u00e0 di potenza il principio inconscio fondamentale da cui nasce ogni azione o pensiero, che risultano non pi\u00f9 vincolati da criteri logici di distinzione tra vero e falso, bene e male, ma hanno un'origine irrazionale e quindi inaccessibile alla coscienza.\nLa nascita della psicoanalisi.\nIl rilievo dato alla nozione di inconscio da parte dei filosofi dell'epoca romantica contribu\u00ec alla formazione del contesto culturale in cui sarebbe sorta la psicanalisi: vi \u00e8 chi riconduce la genesi di quella freudiana a Schopenhauer, e quella junghiana a Schelling. La nozione di \"inconscio\" (in tedesco \"Unbewusstsein\") fu comunque ancora utilizzato in filosofia da Karl Robert Eduard von Hartmann per indicare il principio della sua dottrina. Egli si rifaceva ai precedenti delle \"percezioni insensibili\" di Gottfried Leibniz teorizzando l'esistenza di una zona inconscia nell'animo umano.\nDa annoverare poi Henri Bergson, il quale, polemizzando contro il determinismo e il materialismo, affermava che la vita biologica, come del resto la coscienza, non \u00e8 un semplice aggregato di elementi composti che si riproduce in maniera sempre uguale a se stessa. La vita invece \u00e8 una continua e incessante creazione che nasce da un principio assolutamente semplice, non rieseguibile deliberatamente, n\u00e9 componibile a partire da nient'altro: esso \u00e8 perci\u00f2 inconscio, perch\u00e9 inaccessibile alla ragione discorsiva.\nFreud e i successivi \"psicologi del profondo\" fecero quindi dell'inconscio, insieme ai concetti complementari di proiezione e rimozione che lo giustificano, il cardine del pensiero e della prassi psicoanalitica, portando questo concetto a livelli di diffusione mai raggiunti prima. In un certo senso, da questo momento tutta la storia della psicoanalisi corrisponder\u00e0 ad un tentativo di articolare progressivamente una compiuta teoria della mente fondata sul costrutto teorico di inconscio.\nSoltanto negli ultimi decenni si \u00e8 sviluppata una concezione neuroscientifica dell'inconscio che ha reciso i legami con le congetture degli psicologi del profondo. Le scoperte e le elaborazioni della psicoanalisi hanno avuto comunque, dopo una prima forte resistenza, un grande impatto sulla nostra civilt\u00e0: non a caso il sostantivo \"inconscio\" \u00e8 diventato parte del vocabolario comune, superando i limiti della terminologia tecnica della medicina.\nConsiderazioni di Sigmund Freud.\nCon il termine inconscio Freud intendeva un complesso di processi, contenuti ed impulsi che non affiorano alla coscienza del soggetto e che pertanto non sono controllabili razionalmente. Egli rifer\u00ec il termine dapprima ad una parte della mente in cui si trovano i contenuti psichici rimossi, per poi passare ad indicare i contenuti stessi che possono riaffiorare nei sogni in forma simbolica, o manifestarsi come atti mancati, come i lapsus e le distrazioni. In sintesi nella nostra psiche esiste una dimensione inconscia e irrazionale, in cui si annidano una serie di istinti e desideri il cui contenuto non si manifesta a livello cosciente, ma la cui soddisfazione \u00e8 necessaria, pena il manifestarsi di disturbi mentali e comportamentali pi\u00f9 o meno gravi (nevrosi e psicosi). Il fatto che ritenesse i contenuti inconsci per lo pi\u00f9 di natura sessuale va collegato al fatto che su questo terreno, nella sua esperienza dell'epoca, trovavano maggiormente espressione le problematiche legate al principio della polarit\u00e0 e dell'unit\u00e0 degli opposti, con i conflitti e le repressioni che esse comportavano: sar\u00e0 Jung a convenire che la sessualit\u00e0 \u00e8 solo un aspetto concreto di una problematica pi\u00f9 propriamente metafisica, ma si deve comunque a Freud la scoperta che l'inconscio \u00e8 sede di ogni processo psichico che debba restare inaccessibile al pensiero cosciente e comprende almeno una parte di quelli attinenti alla sfera sessuale.\nL'interiorit\u00e0 umana, quella che tradizionalmente era definita anima o psiche ed era ritenuta indistintamente la sede della razionalit\u00e0, della volont\u00e0 e delle emozioni, venne perci\u00f2 indagata come un complesso di luoghi diversi, ciascuno dotato di una sua forza e di una sua autonomia. Era cos\u00ec possibile conoscere particolari aspetti della personalit\u00e0 soltanto percorrendo vie molto tortuose. Poteva essere quindi necessario analizzare i sogni dei pazienti o le loro manifestazioni di ansia, oppure prestare attenzione ad alcuni gesti quotidiani, o ad espressioni e modi di dire apparentemente insignificanti. L'inconscio in sostanza era una ragione, che trascendeva quella dell'Io, e che comunicava attraverso le sintomatologie la verit\u00e0 non consapevole. L'ottimismo terapeutico di Sigmund Freud fece dell'inconscio un luogo dotato di senso, che richiedeva un'ermeneutica, una capacit\u00e0 interpretativa specifica.\nPi\u00f9 avanti, Sigmund Freud nell'illustrare il nuovo statuto dell'Io, introdusse la nuova istanza dell'Es (in latino \"Id\"), che descrisse riportando le parole di Georg Groddeck come \"la forza ignota e incontrollabile da cui veniamo vissuti\". Al di l\u00e0 della collocazione topica delle nuove istanze, il padre della psicoanalisi invit\u00f2 a non considerarle quali entit\u00e0 separate, mettendo in guardia dal sostanzializzarle. Su queste considerazioni psicoanalisti post-freudiani si basarono per ipotizzare la possibilit\u00e0 di un'ereditariet\u00e0 stessa dell'Es. Bench\u00e9 Sigmund Freud non abbia potuto scrivere nulla di assoluto in merito, \u00e8 bene comunque ricordare che nelle frammentarie annotazioni che questi prese nell'estate del '38, quindi poco prima di morire, contenute sulle due facciate di un foglio considerato il suo testamento programmatico, scrisse di possibili mutamenti sull'ipotetica vestigia ereditaria dell'inconscio, e ci\u00f2 indicherebbe la mancanza di uno statuto d'attinenza definitiva della psicoanalisi.\nFreud riteneva che il sogno fosse una manifestazione psichica, onirica, mirata alla realizzazione di un desiderio pulsionale non realizzato nella realt\u00e0, che attingeva i propri contenuti latenti dall'inconscio.\nI lapsus, le forme d'amnesia momentanea ed i falsi ricordi non sono casuali. Con la \"strutturazione\" Sigmund Freud ci indica che la psiche \u00e8 strutturata in: Io - Es - Super-io. L'Es rappresenta l'istinto, la pulsione, completamente mutuate dall'inconscio. Il Super-io \u00e8 il \"precipitato\" degli insegnamenti morali, sociali ed educativi, ed esita tra contenuti consci e inconsci. L'Io \u00e8 il mediatore tra l'Es ed il Super-io (tra istanze pulsionali e morali).\nConsiderazioni di Melanie Klein.\nLe definizioni secondo Melanie Klein di determinismi inconsci sono: la coscienza di una casualit\u00e0 od eccezionalit\u00e0 nei processi mentali, giacch\u00e9 ogni evento psichico viene determinato dagli eventi che lo hanno preceduto, in cui il fattore tempo, come lo si concepisce coscientemente, non esiste. Oltremodo, il senso di colpa che si riferisce sempre ad un evento psicologico passato, e l'angoscia che si riferisce sempre ad un evento psichico futuro.\nJung e l'inconscio collettivo.\nCarl Gustav Jung, ha fortemente contribuito a fare chiarezza sul concetto e sulle definizioni del termine \"inconscio\". Nei suoi studi ha distinto l'inconscio personale, formato dalle esperienze e dai vissuti personali del singolo individuo costruiti durante la sua crescita, dall'inconscio collettivo, formato invece da costrutti e contenuti innati, che ogni individuo cio\u00e8 possiede al suo interno sin dalla nascita. Con questo termine egli indica l'insieme dei contenuti psichici universali, propriamente gli archetipi, preesistenti all'individuo e legati al complessivo patrimonio della civilt\u00e0. In esso consiste la struttura della psiche dell'intera umanit\u00e0.\nGli archetipi trovano il loro riferimento nel patrimonio storico-culturale di un vasto gruppo o dell'intera umanit\u00e0 e si presentano nei simboli onirici e nelle allucinazioni, ma anche nelle visioni dei mistici, nei riti religiosi e nelle opere d'arte.\nAnche l'alchimia, a cui Jung dedic\u00f2 gran parte degli scritti finali della sua vita, non sarebbe che la proiezione nel mondo materiale degli archetipi dell'inconscio collettivo, mentre il procedimento per ottenere la pietra filosofale rappresenterebbe l'itinerario psichico che conduce alla coscienza di s\u00e9 ed alla liberazione dell'io dai conflitti interiori.\nConsiderazioni di Wilfred Bion.\nI fenomeni che hanno origine dall'inconscio secondo Bion, dipendono da come si sono sedimentate le tracce di esperienze precoci che risalgono fino alla primissima infanzia e dal ruolo che in tali circostanze ha svolto la madre (o il sostituto eventuale).\nUna madre adeguata alle necessit\u00e0 primarie del suo ruolo, secondo quest'autore, \u00e8 quella che pu\u00f2 avocare a s\u00e9 gli stimoli della realt\u00e0 che il figlio non \u00e8 in grado di gestire, di trasformarli in forme verbali e comportamentali emotivamente connotate e mostrarli al piccolo in modi adeguati all'et\u00e0, evidenti e rassicuranti, rendendogli possibile averne esperienza.\nGli stimoli esterni dell'esperienza fisica e psichica, che arrivano al bambino senza che questi sia in grado di interpretarli sono da Bion definiti \"elementi beta\" e descritti come analoghi a conglomerati che la psiche non \u00e8 in grado di metabolizzare. Essi possono entrare a far parte dell'inconscio come oggetti malevoli e distruttivi e causare nel tempo fenomeni che vanno dal disturbo psicologico, al disadattamento fino all'alienazione in pi\u00f9 gradi e a franche forme di allucinazione. Quando tali oggetti vengono interiorizzati dalla madre e trasformati in oggetti comprensibili - da Bion detti \"elementi alfa\", una volta restituiti al bambino questi pu\u00f2 a sua volta interiorizzarli come oggetti buoni e alleati; esperienze delle quali potr\u00e0 fruire inconsciamente in modo proficuo.\nConsiderazioni di Jacques Lacan.\nIl linguaggio si suddivide tra significante e significato: il significante \u00e8 il concetto, costitutivo dell'inconscio, quindi il simbolo, quello che si vorrebbe esprimere, che si forma nella mente e viene trasmesso per mezzo della comunicazione; il significato invece, sempre secondo Jacques Lacan, \u00e8 ci\u00f2 che viene decifrato e capito dal ricevente e, di sovente, si hanno delle vere sorprese se si cerca di capire quanto gli altri hanno compreso di ci\u00f2 che noi volevamo esprimere.\nConsiderazioni di Noam Chomsky.\nTutto ci\u00f2 che serve a manifestare all'esterno la nostra interiorit\u00e0 ha il nome di linguaggio, ossia linguaggio parlato, scritto e gestuale. Esso si suddivide, in termini strutturali, in una parte superficiale ed una pi\u00f9 profonda, inconscia.\nNoam Chomsky sottolinea che la parte superficiale riguarda l'organizzazione della frase, mentre la parte pi\u00f9 profonda \u00e8 attinente al substrato strutturale astratto.\nConsiderazioni di Alfred Adler.\nIl termine \"inconscio\" viene utilizzato dallo psicanalista Alfred Adler per designare quegli automatismi del pensiero e del comportamento che sono stati interiorizzati al punto da non essere pi\u00f9 riconosciuti dalla coscienza vigile. Esso quindi assume un significato pi\u00f9 riduttivo rispetto a Freud, essendo adoperato da Adler principalmente per qualificare tali processi mentali pi\u00f9 che per indicare una zona psichica vera e propria. Un significato analogo vi \u00e8 attribuito da Karl Popper, che parla di inconscio pressoch\u00e9 come sinonimo di subconscio, restringendo l'ambito di validit\u00e0 della psicoanalisi al criterio di falsificabilit\u00e0 da lui assegnato alla scienza.\nConsiderazioni di Viktor E. Frankl.\nPer Frankl non esiste un solo inconscio impulsivo, ma anche un inconscio spirituale. Nell'ambito dell'inconscio, incontriamo non solo fenomeni istintivi, ma anche spirituali.\nInconscio cognitivo.\nNel 1987 lo psicologo cognitivista J.F. Kihlstrom dell'Universit\u00e0 di Berkeley ha introdotto il concetto di \"inconscio cognitivo\" ovvero la parte cognitiva dell'Io, che collabora con l\"inconscio procedurale\", responsabile della nostra memoria inconscia delle abilit\u00e0 motorie e percettive, e l\"inconscio preconscio\" che attiene all'organizzazione e pianificazione.\nInconscio adattivo.\nLo psicologo cognitivista Timoty Wilson ha coniato il termine \"inconscio adattivo\" per identificare quella parte inconsapevole che interpreta rapidamente l'informazione tenendone traccia e che svolge una funzione importante nel processo decisionale cosciente"}
{"id": "27729", "revid": "6923", "url": "https://it.wikipedia.org/wiki?curid=27729", "title": "Lenizione", "text": "La lenizione \u00e8 una forma di mutazione delle consonanti che compare in molte lingue. La lenizione dei nomi appare specialmente, ma non esclusivamente, nel contesto delle lingue celtiche come il gallese, del quale \u00e8 una caratteristica diffusa.\nLenizione significa 'ammorbidimento' o 'indebolimento' (dal latino \"lenis\", come nella radice di 'lenire'), e si riferisce al cambio da una consonante considerata dura ad una considerata morbida (\"fortis\" \u2192 \"lenis\"). Il criterio per decidere se una consonante \u00e8 di un tipo o dell'altro \u00e8 variabile, ma in generale, la scala \u00e8 la seguente: consonanti occlusive sorde (/p t k/) \u2192 occlusive sonore (/b d g/) \u2192 fricative sonore (/\u03b2 \u00f0 \u0263/).\nLa lenizione sincronica si ha, ad esempio, nelle lingue celtiche, dove \u00e8 condizionata dalle regole grammaticali (ad esempio, la consonante iniziale di un nome \u00e8 lenita, se \u00e8 il caso, quando \u00e8 preceduta da un articolo). La lenizione diacronica si trova, ad esempio, nel passaggio dal latino alle lingue romanze occidentali, ed ha coinvolto i fonemi occlusivi. Cos\u00ec nello spagnolo la lenizione ha portato le consonanti occlusive sorde in posizione intervocalica interna alle parole (/p t k/) a diventare fricative sonore. Esempi: latino \"vita\" \u2192 spagnolo \"vida\" [bi\u00f0a], latino \"caput\" \u2192 spagnolo \"cabo\" [ka\u03b2o], latino \"caecus\" \u2192 spagnolo \"ciego\" [\u03b8je\u0263o].\nLenizione intervocalica in Italia.\nLa lingua in Italia \u00e8 stata caratterizzata da tre fenomeni di lenizione delle occlusive intervocaliche sorde (a volte anche di quelle sonore):\nTutti questi fenomeni sono stati ricondotti, dal punto di vista fonetico, all'estensione delle caratteristiche delle vocali circostanti all'occlusiva sorda. Le vocali sono infatti caratterizzate, rispetto all'occlusiva sorda, da un'articolazione pi\u00f9 aperta e da una fonazione sonora, pi\u00f9 precisamente sonorante.\nL'occlusiva sorda pu\u00f2 assimilare l'apertura articolatoria, fino a divenire una fricativa o un'approssimante (come nel centro Italia, in Toscana); oppure pu\u00f2 assimilare la sonorit\u00e0, divenendo un'occlusiva sonora (come nel nord Italia) o un'occlusiva semi-sonora (come nel Sud Italia).\nPu\u00f2 avvenire un'assimilazione anche di entrambi questi tratti, cio\u00e8 l'occlusiva pu\u00f2 subire contemporaneamente l'apertura e la sonorizzazione. Ci\u00f2 si verifica ad esempio nell'Umbria (a Foligno) e nelle Marche (a settentrione) dove l'italiano regionale \u00e8 coinvolto nella semi-sonorizzazione tipica del centro-sud ma anche nell'apertura tipica della vicina Toscana, e pu\u00f2 mostrare come esiti delle approssimanti semi-sonorizzate.\nL'assimilazione dell'occlusiva all'articolazione/fonazione delle vocali \u00e8 un fenomeno che pu\u00f2 restare allo stadio di semplice variazione fonetica, senza modificare il sistema linguistico. Cos\u00ec ad esempio in Toscana, dove tra vocali la velare viene realizzata come , pur rimanendo sempre il fonema. In Toscana quindi si dir\u00e0 che il fonema /k/ \u00e8 realizzato con due allofoni, [k] e [h], il primo dopo consonante e in posizione iniziale assoluta, il secondo tra vocali.\nPu\u00f2 per\u00f2 accadere che la variazione fonetica si trasformi in un cambiamento della struttura fonematica della lingua. Ci\u00f2 \u00e8 avvenuto ad esempio nell'Italia settentrionale, dove nel tardolatino la /k/ tra vocali realizzata sonorizzata come [g] \u00e8 andata a confondersi con un altro fonema, con /g/. La distinzione tra /k/ e /g/ in posizione intervocalica si \u00e8 quindi neutralizzata in un unico fonema /g/. Oggi perci\u00f2 nei dialetti dell'Italia settentrionale non abbiamo pi\u00f9 una variazione tra esiti con e senza lenizione, perch\u00e9 tutte le occlusive sorde del tardolatino sono diventate stabilmente sonore. Molte parole con tale esito sono anche penetrate nel toscano, e poi passate all'italiano standard. Cos\u00ec oggi dal latino \"lacum\" abbiamo l'italiano /lago/ con sonorizzazione, accanto a forme come /amiko/ che conserva l'occlusiva sorda di \"amicum\"."}
{"id": "27730", "revid": "67712", "url": "https://it.wikipedia.org/wiki?curid=27730", "title": "Palatizzazione", "text": ""}
{"id": "27736", "revid": "124401990", "url": "https://it.wikipedia.org/wiki?curid=27736", "title": "Svezia-Norvegia", "text": "Il Regno di Svezia e Norvegia (anche Svezia-Norvegia, Regno Unito di Svezia e Norvegia o semplicemente Regni Uniti) \u00e8 un termine talvolta usato, seppur erroneamente, per indicare i regni di Svezia e di Norvegia tra il 1814 e il 1905, quando vennero riuniti sotto il casato dei Bernadotte, in un'unione personale. Svezia e Norvegia erano state unite sotto la stessa corona in due occasioni, dal 1319 al 1343, e brevemente dal 1449 al 1450 in opposizione a Cristiano del Casato degli Oldenburg che era stato eletto dai danesi come re dell'Unione di Kalmar.\nSfondo storico.\nSvezia e Norvegia vennero unite sotto la medesima corona in due occasioni: dal 1319 al 1343, e dal 1449 al 1450 in opposizione a Cristiano di Oldenburg che venne eletto re dell'Unione di Kalmar dai danesi. Durante i secoli successivi, la Norvegia rimase unita alla Danimarca, nominalmente come regno, ma in realt\u00e0 ridotta allo status di provincia, governata dai sovrani danesi direttamente dalla loro capitale a Copenaghen. Dopo la fondazione dell'assolutismo nel 1660, venne costituito anche un governo maggiormente centralizzato, ma la Norvegia mantenne il privilegio di poter mantenere istituzioni separate come proprie leggi, un proprio esercito ed una propria monetazione. I regni uniti vennero poi pi\u00f9 propriamente indicati come Danimarca-Norvegia dagli storici.\nLa Svezia si separ\u00f2 definitivamente dall'Unione di Kalmar nel 1523 con re Gustavo Vasa ed a met\u00e0 del XVII era gi\u00e0 una delle principali potenze del Mare del Nord grazie all'intervento di Gustavo II Adolfo nella Guerra dei Trent'anni. Le ambizioni di Carlo XII vennero invece a perdersi con la Grande Guerra del Nord (1700\u20131721).\nDopo la separazione dall'Unione di Kalmar, Svezia e Danimarca-Norvegia rimasero potenze rivali e combatterono diverse guerre tra loro nel corso delle quali la Danimarca e la Norvegia dovettero cedere importanti province alla Svezia tra il 1645 ed il 1658. La Svezia inoltre invase la Norvegia nel 1567, nel 1644, nel 1658 e nel 1716 sino a riuscire nel primo Ottocento a separare la Norvegia dalla Danimarca, annettendola e formando con essa una unione. Le ripetute guerre e invasioni portarono comunque ad un risentimento popolare contro gli svedesi tra i norvegesi.\nDurante il XVIII secolo, la Norvegia conobbe un periodo di grande prosperit\u00e0 e divenne sempre pi\u00f9 importante nell'unione con la Danimarca. La crescita industriale si bas\u00f2 essenzialmente sull'esportazione di tavole di legno di cui la Gran Bretagna rappresentava il principale mercato. Proprietari di segherie e mercanti di legno della regione di Christiania, grazie all'accumulo di grandi fortune e di una sempre crescente influenza economica, formarono un'\u00e9lite che il governo centrale di Copenaghen inizi\u00f2 a vedere sempre pi\u00f9 come un'espressione delle aspirazioni indipendentiste norvegesi. In Norvegia iniziarono ad apparire le prime istituzioni spiccatamente indipendentiste come banche ed universit\u00e0. Molti membri dell'\"aristocrazia del legname\" vedevano invece la Svezia come un partner naturale e coltivarono contatti sempre pi\u00f9 stretti a livello commerciale e politico con essa. Attorno al 1800, l'oligarchia norvegese inizi\u00f2 a favorire la rottura con la Danimarca promuovendo attivamente la propria indipendenza. Il leader non dichiarato di tale tendenza fu indubbiamente il conte Herman Wedel-Jarlsberg.\nLa politica svedese nel medesimo periodo fu quella di coltivare contatti con la Norvegia e di incoraggiare ovviamente i segnali di separatismo dalla Danimarca. Re Gustavo III (1746\u20131792) si approcci\u00f2 attivamente ai circoli che in Norvegia erano favorevoli alla formazione di un'unione con la Svezia anzich\u00e9 rimanere con la Danimarca.\nIl riavvicinamento tra le due realt\u00e0 divenne ancora pi\u00f9 vivido grazie alle Guerre napoleoniche che crearono le condizioni ideali per creare un ulteriore ribaltamento della situazione politica e geografica nella Scandinavia.\nConseguenze delle Guerre napoleoniche.\nLa Svezia e la Danimarca-Norvegia cercarono di rimanere neutrali nel corso delle Guerre napoleoniche e vi riuscirono per lungo tempo malgrado le pressioni da ambo le parti degli schieramenti. Entrambi i paesi aderirono alla Seconda Lega di Neutralit\u00e0 Armata promossa da Russia e Prussia nel 1800. La Danimarca-Norvegia venne costretta a ritirarsi da tale Lega dopo il raid inglese nella Battaglia di Copenaghen dell'aprile del 1801, pur continuando comunque a perseguire una politica neutrale. La lega collass\u00f2 dopo l'assassinio dello zar Paolo I di Russia nel 1801.\nLa Danimarca-Norvegia venne costretta ad entrare in alleanza con la Francia dopo un nuovo attacco britannico alla marina danese nella Battaglia di Copenaghen (1807). La capitale, senza difese, dovette arrendersi al pesante bombardamento della marina, dal momento che l'esercito era impegnato al confine meridionale per difenderlo il pi\u00f9 possibile dagli attacchi francesi. Nel frattempo la Svezia si era schierata con gli inglesi e pertanto la Danimarca-Norvegia venne costretta da Napoleone a dichiarare guerra alla Svezia il 29 febbraio 1808.\nGli inglesi col loro blocco navale impedirono numerose comunicazioni tra Danimarca e Norvegia, e pertanto si rese necessario creare un governo provvisorio direttamente in Norvegia, nella regione di Christiania, guidato dal generale principe Carlo Augusto di Svezia. Questo fu il primo governo indipendente dopo secoli di incontrastato domino danese che dimostr\u00f2 come anche la Norvegia fosse in grado di autogovernarsi, e quindi di ottenere l'indipendenza. Il pi\u00f9 grande cambiamento di Cristiano Augusto fu quello di assicurare i rifornimenti di cibo anche durante il blocco navale. Quando la Svezia invase la Norvegia nella primavera del 1808, egli personalmente comand\u00f2 l'esercito nella Norvegia meridionale e costrinse le forze svedesi numericamente superiori a ritirarsi oltre il confine dopo le battaglie di Toverud e Prestebakke. Il suo successo come comandante militare e poi come leader del governo provvisorio lo resero particolarmente popolare in Norvegia. Anche i suoi avversari svedesi riconobbero i suoi meriti e la sua popolarit\u00e0, e nel 1809 lo prescelsero quale successore al trono svedese dopo la detronizzazione di re Gustavo IV Adolfo.\nUno dei motivi per cui la Svezia aveva fallito la propria invasione in Norvegia fu che contemporaneamente la Russia aveva invaso la Finlandia il 21 febbraio 1808. Presa dunque su due fronti, la Svezia collass\u00f2 infine e dovette cedere l'intera Finlandia alla Russia con la Pace di Fredrikshamn il 17 settembre 1809. Nel contempo, lo scontento generale per la condotta della guerra port\u00f2 alla deposizione di re Gustavo IV il 13 maggio 1809. Il principe Cristiano Augusto, comandante nemico che era stato promosso a vicer\u00e9 di Norvegia nel 1809, venne prescelto dagli insorgenti svedesi per la sua popolarit\u00e0 e nella speranza di aprire una via per un'unione con la Norvegia per compensare la perdita della Finlandia. Cristiano Augusto venne prescelto come principe della corona svedese il 29 dicembre 1809 e lasci\u00f2 pertanto la Norvegia il 7 gennaio 1810. Dopo la sua improvvisa morte nel maggio del 1810, la Svezia scelse quale suo successore un altro generale \"nemico\", il feldmaresciallo Jean Baptiste Bernadotte.\nLa compensazione della Svezia per la perdita della Finlandia.\nIl principale obbiettivo della politica estera del Bernadotte come principe ereditario Carlo Giovanni di Svezia, fu l'acquisizione della Norvegia e riusc\u00ec nell'intento rinunciando definitivamente alle pretese della Svezia sulla Finlandia ed aderendo alla coalizione antinapoleonica. Nel 1812, sigl\u00f2 il Trattato segreto di San Pietroburgo con la Russia contro Francia e Danimarca-Norvegia. La sua politica estera port\u00f2 a numerose critiche tra i politici svedesi che trovavano immorale indennizzare la Svezia a spese di un vicino amichevole ma pi\u00f9 debole in quel frangente storico. Col tempo Regno Unito e Russia insistettero che il primo dovere di Carlo Giovanni fosse quello di aderire e partecipare attivamente alla coalizione antinapoleonica e gli inglesi in particolare si contrapposero al progetto di espansione svedese se prima non fosse stato schiacciato il comune pericolo costituito dai francesi. Fu solo a denti stretti infine che il Regno Unito promise di avallare l'unione tra Norvegia e Svezia col Trattato di Stoccolma siglato il 3 marzo 1813. Alcune settimane dopo, anche la Russia diede la propria garanzia e cos\u00ec pure fece la Prussia nell'aprile di quello stesso anno. Nel frattempo la Svezia venne obbligata dai suoi alleati ad aderire alla sesta coalizione antifrancese, dichiarando guerra alla Francia ed alla Danimarca-Norvegia il 24 marzo 1813.\nDurante le sue campagne sul Continente, Carlo Giovanni guid\u00f2 vittoriosamente l'esercito del nord nella Battaglia di Lipsia, marciando quindi contro le forze danesi e costringendo il re locale a cedergli la Norvegia.\nIl 1814.\nIl Trattato di Kiel.\nIl 7 gennaio, su pressione delle truppe svedesi, russe e tedesche al comando del principe della corona svedese, re Federico VI di Danimarca (e di Norvegia) venne costretto a cedere la Norvegia al re di Svezia per evitarsi l'occupazione dello Jutland.\nQuesti termini vennero formalizzati con la firma, il 14 gennaio, del Trattato di Kiel, nel quale la Danimarca negozi\u00f2 per mantenere la propria sovranit\u00e0 sui possedimenti norvegesi delle Isole Faroe, Islanda e Groenlandia. L'art. VI del trattato stabiliva infatti che la Norvegia fosse ceduta \"al re degli svedesi\" e non al Regno di Svezia. La corrispondenza segreta intercorsa tra il governo inglese nei giorni precedenti gi\u00e0 aveva raggiunto un accordo per evitare un'invasione in grande stile della Danimarca. Bernadotte aveva inviato una lettera ai governo di Prussia, Austria e Regno Unito ringraziandoli per il loro supporto, ben sapendo comunque del ruolo della Russia nei negoziati di pace. Il 18 gennaio il re danese invi\u00f2 una lettera al popolo norvegese con la quale li sollevava dal giuramento di fedelt\u00e0 nei suoi confronti.\nTentativo di colpo di stato da parte del principe ereditario Cristiano Federico.\nGi\u00e0 in Norvegia, il vicer\u00e9 e principe ereditario Cristiano Federico di Danimarca era determinato a preservare l'integrit\u00e0 della propria futura corona, e mantenere per quanto possibile l'unione con la Danimarca, capeggiando un'insurrezione norvegese. Il re venne informato di questi piani con una lettera segreta del dicembre del 1813 e probabilmente appoggi\u00f2 i ribelli. Formalmente per\u00f2, sulla base delle condizioni stabilite dal Trattato di Kiel, egli dovette ordinare a Cristiano Federico di arrendersi e fare ritorno in Danimarca. Cristiano Federico ad ogni modo ordin\u00f2 alle proprie truppe di mantenere il controllo delle fortezze al confine ad ogni costo, ponendosi a capo di un governo indipendente in Norvegia. Il 30 gennaio, si consult\u00f2 con diversi giuristi norvegesi e ne deriv\u00f2 che re Federico non aveva diritti per spezzare l'eredit\u00e0 della propria corona, asserendo di essere pertanto egli stesso il legittimo sovrano di Norvegia, ma che nel contempo la Norvegia avesse necessit\u00e0 di autodeterminarsi, gettando quindi le basi per la costituzione di un movimento indipendente.\nIl 2 febbraio di quello stesso anno il popolo norvegese ricevette la notizia che il proprio paese era stato ceduto al re di Svezia. Questo caus\u00f2 un'indignazione generale tra la popolazione che rigettava fortemente l'idea di essere sottoposta al governo svedese, abbracciando piuttosto l'idea di una Norvegia indipendente. Il principe della corona svedese Bernadotte rispose inviando il proprio esercito ad occupare la Norvegia, minacciando un embargo del grano qualora i termini del Trattato di Kiel non fossero stati rispettati. La sua occupazione sul continente per\u00f2 fece s\u00ec che i Norvegesi potessero avere tutto il tempo di sviluppare un piano favorevole all'indipendenza della loro nazione.\nLa crescita del movimento indipendentista.\nIl 10 febbraio, Cristiano Federico invit\u00f2 l'aristocrazia norvegese ad un incontro presso la residenza dell'amico Carsten Anker a Eidsvoll per discutere la situazione politica del paese. Li inform\u00f2 della sua idea di resistere all'egemonia svedese e di pretendere la corona norvegese come propria eredit\u00e0. Tornato a Christiania il 19 febbraio, Cristiano Federico si autoproclam\u00f2 reggente di Norvegia. Egli ordin\u00f2 a tutte le congregazioni di riunirsi il 25 febbraio successivo per giurare fedelt\u00e0 alla causa dell'indipendenza norvegese cos\u00ec da eleggere dei delegati per un'assemblea costituzionale da convocare a Eidsvoll il 10 aprile.\nIl governo svedese immediatamente invi\u00f2 una missione diplomatica presso Cristiano Federico, avvisandolo del fatto che quella insurrezione rappresentasse un'aperta violazione del Trattato di Kiel e che questo avrebbe posto la Norvegia in guerra con tutte le potenze alleate della Svezia e firmatarie del trattato. Le conseguenze avrebbero potuto dire carestia e la bancarotta per il governo danese. Cristiano Federico invi\u00f2 allora delle lettere ai governi d'Europa con le quali egli li rassicurava di muoversi in tal senso non per il desiderio di espansione della Danimarca ma i suoi sforzi erano unicamente diretti a supportare l'autodeterminazione norvegese. Cerc\u00f2 anche di sottoscrivere un trattato segreto con Napoleone.\nLa delegazione svedese giunse a Christiania il 24 febbraio. Cristiano Federico si rifiut\u00f2 di accettare la proclamazione del re svedese ed insistette al contrario nel leggere la sua lettera al popolo norvegese, proclamandosi reggente dello stato. Gli svedesi bollarono questa decisione come illegale e sconsiderata e fecero ritorno in Svezia. Il giorno successivo tutte le campane delle chiese di Christiania suonarono per un'ora intera ed i cittadini residenti si portarono a giurare la loro fedelt\u00e0 a Cristiano Federico.\nCarsten Anker venne inviato a Londra per negoziare il riconoscimento del nuovo regno da parte del governo inglese, con queste precise istruzioni da parte del reggente: \"La Nostra pi\u00f9 assoluta necessit\u00e0 \u00e8 la pace con l'Inghilterra. Se, e che Dio non lo voglia, le Nostre speranze nel supporto inglese vadano in fumo, dovrete rendere chiaro che vi saranno delle conseguenze per questo atto. La Nostra prima preoccupazione sar\u00e0 dunque la pi\u00f9 cruda delle vendette nei confronti della Svezia e dei suoi amici; ma voi non dovrete perdere mai la speranza che l'Inghilterra osi ordire una tale ingiustizia nei Nostri confronti, per quanto costante sia altrettanto il nostro desiderio della pace\".\nLa richiesta di supporto da parte di Anker venne fermamente rigettata dal primo ministro Lord Liverpool, ma il diplomatico danese continu\u00f2 la sua opera di persuasione alla ricerca di supporti per la causa norvegese tra i nobili britannici. Riusc\u00ec a far discutere la causa in Parlamento, dove il conte Grey parl\u00f2 per quasi tre ore alla Camera dei Lords il 10 maggio. La sua discussione ebbe una certa eco anche nella Camera dei Comuni dove molti ritennero che dopo aver combattuto per 22 anni in Europa per la libert\u00e0 il Regno Unito non potesse ora combattere per il soggiogamento di un popolo libero sotto un giogo straniero. Ma non poteva nemmeno essere ignorato il trattato tra Gran Bretagna e Svezia: la Svezia aveva infatti assistito gli alleati durante la guerra, e le promesse dovevano essere mantenute. Anker rimase a Londra sino all'autunno di quell'anno, sempre alla ricerca di supporto per i norvegesi.\nDall'inizio di marzo, intanto, Cristiano Federico aveva organizzato un gabinetto di cinque dipartimenti dove prese la decisione di governare autonomamente.\nLa crescente opposizione al progetto di Cristiano Federico.\nIl conte Wedel-Jarlsberg, il pi\u00f9 importante tra i membri della nobilt\u00e0 norvegese, era stato in Danimarca per organizzare i rifornimenti di cibo per la popolazione mentre il principe Cristiano Federico si occupava dell'insurrezione locale. Nel suo viaggio di ritorno incontr\u00f2 il conte Hans Henrik von Essen, da poco nominato governatore generale della Norvegia da parte degli svedesi. Quando questi giunse a destinazione nel marzo di quello stesso anno, egli avvis\u00f2 il reggente che stava giocando un gioco pericoloso, ma venne anch'egli accusato di collusione con la Svezia. L'opinione pubblica era divenuta intanto sempre pi\u00f9 critica nei confronti della politica del reggente, il quale era sospettato di star tramando per riportare la Norvegia sotto la sovranit\u00e0 della Danimarca piuttosto che essere intenzionato a darle una propria indipendenza.\nIl 9 marzo, la missione diplomatica svedese a Copenaghen chiese che Cristiano Federico fosse privato del proprio diritto di successione al trono danese e che le potenze europee entrassero in guerra con la Danimarca se questa non si fosse dissociata dal movimento indipendentista norvegese. Niels Rosenkrantz, ministro degli esteri danese, rispose alle richieste svedesi riportando che il governo danese giammai aveva o avrebbe supportato il movimento indipendentista norvegese, ma che esso nel contempo non poteva impedire che questo insorgesse se fosse sua volont\u00e0. La richiesta di privare Cristiano Federico dei propri diritti non venne nemmeno presa in considerazione. Le truppe svedesi si ammassarono lungo il confine con la Norvegia al punto che per giorni si parl\u00f2 di una possibile invasione. In diverse lettere a von Essen, comandante delle forze svedesi al confine norvegese, Bernadotte si rifer\u00ec a Cristiano Federico come ad un ribelle.\nIl 1\u00ba aprile, re Federico VI di Danimarca invi\u00f2 una lettera a Cristiano Federico con la quale gli chiese di arrendersi e di tornare in Danimarca, con anche la possibilit\u00e0 in caso di rifiuto di privarlo dei propri diritti. Cristiano Federico rigett\u00f2 la lettera inviando il principio di autodeterminazione del popolo norvegese e la possibilit\u00e0 ormai chiara di riunire Norvegia e Danimarca in futuro. Alcuni giorni dopo, Cristiano Federico appront\u00f2 un incontro col ministro degli esteri danese, il quale per\u00f2 gli sottopose il fatto che era ormai voce comune che il principe stesse lavorando nell'esclusivo interesse della Danimarca.\nAnche se le potenze europee si rifiutarono di riconoscere il movimento indipendentista norvegese, dall'inizio di aprile di quell'anno vi furono dei segnali che lasciarono intendere come essi non fossero nemmeno cos\u00ec convinti di schierarsi a priori a favore della Svezia.\nLa convenzione costituzionale.\nIl 10 aprile, i delegati si riunirono ad Eidsvoll. Seduti su scomode panchine, i membri della convenzione elessero i loro ufficiali in presenza del principe Cristiano Federico l'11 aprile. Si formarono quindi due partiti, il \"Partito dell'Indipendenza\", conosciuto anche come \"Partito danese\" o \"Partito del principe\" su un fronte ed il \"Partito d'Unione\" noto anche come \"Partito svedese\" dall'altro. Tutti i delegati ad ogni modo convennero sul fatto che l'indipendenza rimaneva la soluzione ideale, sebbene avessero idee differenti su come farla.\nLa commissione costituzionale present\u00f2 le sue proposte il 16 aprile successivo, provocando un acceso dibattito. Il partito indipendentista infatti ebbe la meglio per 78 a 33 nell'aggiudicarsi l'idea di Norvegia indipendente.\nIl 20 aprile, i principi all'autodeterminazione del popolo norvegese articolati da Christian Magnus Falsen e da Gunder Adler vennero presi a fondamento della nuova costituzione.\nLa prima bozza della costituzione venne siglata dalla commissione il 1\u00ba maggio. I precetti chiave della costituzione includevano anche l'assicurazione della libert\u00e0 individuale, il diritto di propriet\u00e0 e l'uguaglianza.\nDopo un dibattito ulteriore tenutosi il 4 maggio, l'assemblea decise che la Norvegia avrebbe dovuto infine riconoscersi nel credo luterano e che ogni suo monarca avrebbe dovuto professarlo come propria fede (questo per impedire al cattolico Bernadotte ed ai membri della sua famiglia di divenire sovrani anche in Norvegia) e che ebrei e gesuiti sarebbero stati banditi dal regno. Ma il partito indipendentista perse una battaglia quando l'assemblea vot\u00f2 per 98 contro 11 per permettere al monarca norvegese di governare in contemporanea un'altra nazione pur con l'assenso dei due terzi dell'assemblea legislativa.\nLa costituzione finale venne firmata il 18 maggio, mentre gi\u00e0 il 17 maggio si era tenuta l'elezione unanime di Cristiano Federico a nuovo sovrano di Norvegia, per quanto alcuni delegati avessero proposto la sua presa di posizione solo dopo la stabilizzazione della situazione politica.\nAlla ricerca di una legittimazione internazionale.\nIl 22 maggio, il neoeletto sovrano norvegese fece il proprio trionfale ingresso a Christiania. I cannoni della Fortezza di Akershus risuonarono per il saluto reale e si tenne una messa celebrativa nella cattedrale cittadina. La preoccupazione sul clima internazionale ad ogni modo era tanta ed il governo decise di inviare due delegati dell'assemblea costituzionale con Carsten Anker in Inghilterra per perorare nuovamente la causa della Norvegia. Nel frattempo venne convocato il primo consiglio di stato e venne stabilito il primo tribunale supremo.\nIl 5 giugno, l'emissario inglese John Philip Morier giunse a Christiania in quella che pareva essere una visita ufficiosa. Accett\u00f2 l'ospitalit\u00e0 di uno dei ministri di Cristiano Federico e si accord\u00f2 per incontrare informalmente lo stesso sovrano. Si disse che il progetto di Morier era quello di deporre Bernadotte e di esiliarlo nella terra danese di Bornholm. Il re aveva chiesto al Regno Unito di mediare tra Norvegia e Svezia, ma Morier non retrocedette mai dall'idea degli inglesi di rigettare l'appoggio ad una Norvegia indipendente. Chiese che la Norvegia si assoggettasse alla supremazia svedese, ed anche che la posizione del suo governo fosse stampata a chiare lettere su tutti i giornali norvegesi. Il 10 giugno, l'esercito norvegese inizi\u00f2 a mobilitarsi.\nIl 16 giugno, Carsten Anker scrisse a Cristiano Federico delle recenti discussioni avute con un diplomatico prussiano d'alto rango. Questi era venuto a conoscenza che la Prussia e l'Austria erano intenzionate a declinare il loro supporto alle pretese della Svezia sulla Norvegia, mentre che lo zar Alessandro I di Russia (distante cugino di Cristiano Federico) era favorevole all'unione tra Svezia e Norvegia ma senza Bernadotte come sovrano, oltre al fatto che il Regno Unito stava ancora trovando una soluzione per tenere la Norvegia fuori dall'influenza russa.\nIl preludio della guerra.\nIl 26 giugno, emissari provenienti da Russia, Prussia, Austria e Regno Unito giunsero a V\u00e4nersborg in Svezia per persuadere Cristiano Federico a mantenere quanto previsto dal Trattato di Kiel. Conferirono con von Essen, il quale disse loro di aver pronti 65.000 soldati svedesi per invadere la Norvegia. Il 30 giugno gli emissari giunsero a Christiania. Incontrandosi col consiglio di stato norvegese il giorno successivo, l'emissario russo Orlov fu il primo a mettere sul tavolo la proposta: la Norvegia si sarebbe dovuta assoggettare alla corona svedese o avrebbe dovuto fronteggiare una guerra col resto dell'Europa. Quando Cristiano Federico rispose dicendo che il popolo norvegese aveva diritto a determinare la propria identit\u00e0, l'emissario austriaco August Ernst Steigentesch fece il famoso commento: \"Il popolo? Cosa pu\u00f2 avere da ridire contro il volere dei propri governanti?\".\nNel corso dei negoziati Cristiano Federico offr\u00ec addirittura di lasciare il trono per tornare in Danimarca cos\u00ec da consentire ai norvegesi di scegliere del loro futuro. Ad ogni modo si rifiut\u00f2 di lasciare i forti di confine della Norvegia nelle mani delle truppe svedesi. La delegazione rifiut\u00f2 la proposta di Cristiano Federico ma si offr\u00ec comunque di portarla a considerazione del sovrano svedese.\nIl 20 luglio, Bernadotte invi\u00f2 una lettera a suo \"cugino\" Cristiano Federico, accusandolo di intrighi e sotterfugi nei suoi confronti. Due giorni dopo si incontr\u00f2 con la delegazione che era stata in Norvegia, i cui membri incoraggiarono il sovrano a considerare la proposta di Cristiano Federico per realizzare l'unione con la Svezia, ma il principe ereditario si sentiva ora oltraggiato. Ripropose il proprio ultimatum a Cristiano Federico per abbandonare senza riserve tutti i suoi diritti al trono oppure affrontare una guerra senza precedenti. Il 27 luglio, la flotta svedese occup\u00f2 le isole di Hvaler, \"de facto\" dichiarando guerra tra Svezia e Norvegia. Il giorno successivo, Cristiano Federico rifiut\u00f2 l'ultimatum svedese ritenendo che qualora egli si fosse arreso questo sarebbe stato un tradimento del suo popolo. Il 29 luglio le forze svedesi invasero la Norvegia.\nUna guerra breve con due vincitori.\nLe forze svedesi incontrarono ben poca resistenza nella loro invasione della Norvegia, oltrepassando la fortezza di Fredriksten. Le prime ostilit\u00e0 si ebbero poco pi\u00f9 in la e si conclusero con una decisiva vittoria degli svedesi. Dal 4 agosto, la citt\u00e0 fortificata di Fredrikstad si arrese. Cristiano Federico ordin\u00f2 una ritirata verso il fiume Glomma. L'esercito svedese, cercando di intercettare la ritirata nemica, venne fermato nella Battaglia di Langnes, un'importante vittoria tattica per i norvegesi. L'assalto svedese da est venne effettivamente bloccato presso Kongsvinger.\nIl 3 agosto Cristiano Federico annunci\u00f2 la propria volont\u00e0 politica in un gabinetto dei ministri tenutosi a Moss. Il 7 agosto una delegazione svedese giunse al quartier militare norvegese a Spydeberg con una proposta di cessate il fuoco sulla promessa dell'unione tra Norvegia e Svezia col rispetto per\u00f2 della costituzione norvegese. Il giorno successivo, Cristiano Federico si espresse anch'egli in favore di questi termini di accordo, permettendo alle truppe svedesi di rimanere nelle loro posizioni ad est del fiume Glomma. Nuove ostilit\u00e0 si aprirono brevemente a Glomma ma l'esercito norvegese ottenne l'ordine di ritirarsi. I negoziati di pace con gli inviati svedesi iniziarono a Moss il 10 agosto. Il 14 agosto venne conclusa la Convenzione di Moss con un cessate il fuoco generale.\nCristiano Federico riusc\u00ec a escludere dal testo della convenzione ogni riferimento al fatto che la Norvegia avesse riconosciuto la validit\u00e0 del Trattato di Kiel, e la Svezia accett\u00f2 il fatto che tale atto non era da considerarsi una premessa per una futura unione tra i due stati. Comprendendo i vantaggi dell'evitare una costosa guerra e permettendo alla Norvegia di entrare volontariamente in nell'unione con la Svezia anzich\u00e9 venire annessa come territorio di conquista, Bernadotte offr\u00ec termini di pace favorevoli. Egli promise ufficialmente di riconoscere la costituzione norvegese con solo dei piccoli emendamenti che si presentavano necessari a permettere l'unione tra i due paesi. Cristiano Federico si accord\u00f2 per convocare una sessione straordinaria del parlamento in settembre o ottobre, trasferendo cos\u00ec i propri poteri ai rappresentanti del popolo che avrebbero quindi negoziato i termini dell'unione con la Svezia e rinunci\u00f2 infine tutti i suoi diritti al trono norvegese, lasciando il paese.\nUn non facile cessate il fuoco.\nLa notizia dell'unione con la Svezia fu un vero colpo al cuore per i norvegesi, reazioni di codardia e tradimento soprattutto dai comandanti militari che videro scomparire i propositi di una Norvegia indipendente, oltre ad una grande confusione nell'opinione pubblica norvegese. Crisitano Federico conferm\u00f2 la sua volont\u00e0 di abdicare al trono \"per ragioni di salute\", lasciando la sua autorit\u00e0 al consiglio di stato come previsto dal protocollo segreto di Moss. In una lettera datata 28 agosto, ordin\u00f2 al proprio consiglio di accettare gli ordini dalla \"suprema autorit\u00e0\", con riferimento implicit\u00e0 al re svedese. Due giorni dopo, il re svedese si proclam\u00f2 governante di Svezia e Norvegia.\nIl 3 settembre, gli inglesi annunciarono la rimozione del blocco navale in Norvegia. Il servizio postale tra Norvegia e Svezia venne ripreso regolarmente. Il generale svedese in Norvegia, Magnus Fredrik Ferdinand Bj\u00f6rnstjerna, minacci\u00f2 per\u00f2 di riprendere le ostilit\u00e0 se i norvegesi non avessero aderito all'armistizio accettando l'unione con la Svezia. Cristiano Federico si disse che cadde in una profonda depressione.\nSul finire di settembre, sorse una disputa tra le autorit\u00e0 svedesi e quelle norvegesi sulla distribuzione del grano tra i poveri di Christiania. Il grano era infatti inteso come un dono dal re \"norvegese\" ai suoi sudditi, ma divenne un fatto di principio per il consiglio norvegese per ribadire che la transizione da un governo all'altro.\nLe condizioni della Convenzione di Moss.\nAll'inizio di ottobre, i norvegesi si rifiutarono nuovamente di accogliere un bastimento di grano da Bernadotte mentre i mercanti locali cercarono di ottenere cibo e risorse necessarie dalla Danimarca. Nel contempo per\u00f2 si inizi\u00f2 a capire che l'unione con la Svezia sarebbe stata inevitabile. Il 7 ottobre venne richiesta una riunione straordinaria dello \"Storting\". I delegati dell'area occupata dalla Svezia a \u00d8stfold vennero ammessi solo dopo aver giurato di non aver mostrato fedelt\u00e0 alle autorit\u00e0 svedesi. Il 10 ottobre, Cristiano Federico abdic\u00f2 ufficialmente secondo le condizioni definite a Moss e si imbarc\u00f2 alla volta della Danimarca. I poteri esecutivi vennero assegnati provvisoriamente allo \"Storting\" senza che i necessari emendamenti della costituzione potessero essere messi in atto.\nUn giorno prima della fine del cessate il fuoco, lo \"Storting\" vot\u00f2 per 72 contro 5 l'adesione alla Svezia in unione personale, ma una mozione per eleggere Carlo XIII re di Norvegia fall\u00ec nel passaggio, dal momento che ancora erano richiesti i necessari emendamenti alla costituzione. Nei giorni successivi, lo \"Storting\" pass\u00f2 diverse risoluzioni in tal senso. Il 1\u00ba novembre, con 52 voti contro 25 la Norvegia non nomin\u00f2 un proprio console, decisione che in seguito avrebbe avuto pesanti conseguenze. Lo \"Storting\" adott\u00f2 gli emendamenti alla costituzione e l'unione venne formalizzata il 4 novembre, e unanimemente \"elesse\" Carlo XIII re d Norvegia.\nL'Unione.\nIl nuovo re non mise mai piede nel regno di Norvegia, ma il suo erede adottivo Carlo Giovanni giunse invece a Christiania il 18 novembre 1814. Nel suo incontro con lo \"Storting\", accett\u00f2 l'elezione e giur\u00f2 fedelt\u00e0 alla costituzione in nome del re. Nel suo discorso inaugurale, il principe ereditario enfatizz\u00f2 il ruolo dell'Unione come lega dove il re \"\u00e8 stato scelto per prendere su di s\u00e9 obblighi di gran peso per il suo cuore, espressamente per l'amore del suo popolo, pi\u00f9 che per privilegi derivati da solenni trattati.\" Il suo rinunciare al trattato di Kiel come base legale per l'Unione venne ribadito anche dal Riksdag nel preambolo dell'Atto d'Unione siglato il 15 agosto 1815. Per comprendere la vera natura dell'Unione, \u00e8 necessario conoscere gli eventi storici che portarono alla sua formazione. Questi dimostrano chiaramente che la Svezia, aiutata dalle principali potenze europee, abbia costretto la Norvegia ad entrare a far parte dell'Unione. Sull'altro fronte, la Norvegia, assistita dalle stenze potenze, ebbe il privilegio di dettare i termini dell'Unione.\nIl pomo della discordia fu sicuramente l'associazione costituzionale dei due partiti. La Svezia vide il fatto come la realizzazione dell'idea da essa coltivata per secoli e che quindi la rafforzava dalla recente perdita della Finlandia. Si pensava che col tempo i riluttanti norvegesi avrebbero accettato relazioni pi\u00f9 amichevoli con gli svedesi. I norvegesi, invece, come parte pi\u00f9 debole, richiesero sempre una stretta aderenza alle condizioni richieste per l'Unione e gelosamente salvaguardarono tutti i dettagli che confermavano l'eguaglianza e le differenze tra i due stati.\nUn elemento importante che spicc\u00f2 da subito nell'Unione era che la Norvegia disponeva di una costituzione molto pi\u00f9 democratica di quella della Svezia. La costituzione norvegese del 1814 aderiva infatti pi\u00f9 strettamente al principio di separazione dei poteri tra esecutivo, legislativo e giudiziario. La Norvegia aveva un sistema unicamerale modificato con molta pi\u00f9 autonomia di un qualsiasi altro paese europeo. Per contrasto, il re svedese era pi\u00f9 simile ad un autocrate; l'Istrumento di Governo del 1809 stabiliva inequivocabilmente che \"il re solo debba governare il reame\". Pi\u00f9 cittadini in Norvegia (circa il 40% anche se tutti maschi) avevano il diritto di voto che nella pi\u00f9 socialmente stratificata Svezia. Durante i primi anni dell'Unione, un'influente classe di funzionari statali domin\u00f2 la politica norvegese, sebbene fossero in numero veramente esiguo, fatto che li mise sempre in difficolt\u00e0 a rapportarsi col resto della societ\u00e0 ben pi\u00f9 numerosa. Per preservare la loro egemonia, questi ultimi decisero di allearsi coi ricchi contadini delle varie regioni. Una politica favorevole all'agricoltura ed agli interessi rurali assicur\u00f2 la loro lealt\u00e0 nel tempo. Con le modifiche costituzionali che prevedevano per\u00f2 che i \u2154 dei membri del parlamento fossero eletti dai distretti rurali, molti pi\u00f9 proprietari terrieri vennero eletti. La legislazione che incoraggi\u00f2 la partecipazione popolare nel governo locale culmin\u00f2 con l'introduzione di un atto locale di auto-governo nel 1837 che cre\u00f2 373 \"Formannskapsdistrikt\" rurali, corrispondenti alle parrocchie della Chiesa di Norvegia. La partecipazione popolare al governo concesse ai cittadini pi\u00f9 esperienza in campo politico ed amministrativo, di modo che questi poterono promuovere direttamente la loro causa, spesso in opposizione alla classe dei burocrati civili.\nLa crescente democratizzazione della Norvegia cre\u00f2 nel tempo sempre maggiori disparit\u00e0 nel sistema politico di Norvegia e Svezia e rese complessa la cooperazione trai due paesi, portando poi alla dissoluzione dell'unione tra Norvegia e Svezia. Ad esempio, mentre il re godeva di veto assoluto in Svezia, in Norvegia poteva applicare solo un veto sospensivo, ma la decisione finale spettava al parlamento. Carlo Giovanni chiese che lo \"Storting\" gli garantisse il veto assoluto come era in Svezia, ma venne costretto a rinunciare a quest'idea. Mentre la costituzione concedeva i poteri esecutivi al re, in pratica i restanti crescevano nelle mani del Consiglio di Stato (statsr\u00e5d). Un vero e proprio spartiacque in questo processo avvenne nel 1884, quando la Norvegia fu il primo paese scandinavo ad adottare un governo parlamentare. Dopo il 1884, il re non fu pi\u00f9 in grado di nominare alcun governo completamente a propria scelta ma dovette sempre tenere presente la volont\u00e0 dello \"Storting\". Per comparazione, il governo parlamentare in Svezia venne approvato solo nel 1905 e cio\u00e8 poco prima della dissoluzione dell'Unione stessa.\nL'Atto di Unione.\nLa mancanza di un comune fondamento costituzionale per l'Unione venne sentito come un grave problema dal principe ereditario Carlo Giovanni durante i suoi primi anni alla carica. L'unico documento valido da ambo le parti era del resto la Convenzione di Moss e la revisione della costituzione norvegese del 4 novembre 1814. Ma il conservatore Riksdag svedese non permise una revisione della costituzione svedese. Dovette quindi essere siglato un trattato bilaterale per chiarificare le procedure relative alle questioni costituzionali che dovettero quindi essere decise tra i due governi di comune accordo. L'Atto di Unione (\"Riksakten\") venne negoziato durante la primavera del 1815, col primo ministro Peder Anker alla guida della delegazione norvegese. Il trattato comprendeva dodici articoli in tutto relativi all'autorit\u00e0 del re, alle relazioni tra le due legislature, a come il potere dovesse essere esercitato se il re fosse morto prima che il principe ereditario avesse raggiunto la maggiore et\u00e0, alle relazioni tra i due gabinetti di governo. Esso inoltre confermava la pratica di discutere la politica estera dei due paesi nel gabinetto Svedese alla presenza del primo ministro norvegese. Le questioni vitali pertinenti all'Unione venivano quindi discusse in un apposito gabinetto di governo congiunto, con tutti i ministri norvegesi presenti a Stoccolma. L'Atto venne passato dallo \"Storting\" il 31 luglio 1815 e dal \"Riksdag\" il 6 agosto e siglato dal re il 15 agosto. In Svezia l'Atto di Unione venne passato come una legge, mentre lo Storting norvegese lo pass\u00f2 allo status costituzionale, come vera e propria revisione costituzionale richiesta.\nL'Unione in pratica.\nLe condizioni per l'Unione erano definite dalla Convenzione di Moss che aveva rivisto la costituzione norvegese, e l'Atto di Unione aveva assicurato alla Norvegia pi\u00f9 indipendenza di quanta glie ne avesse assicurata il Trattato di Kiel. In apparenza, la Norvegia era entrata volontariamente nell'Unione e senza riconoscere una qualche superiorit\u00e0 alla Svezia, mentre molti svedesi continuavano a vedere i norvegesi come gente inferiore e la loro terra come una conquista di guerra.\nDal momento che la Norvegia aveva legalmente lo status di nazione indipendente all'interno dell'Unione, l'unica istituzione comune ai due paesi era il re ed il ministero degli esteri. Tutti gli altri ministri di governo e istituzioni erano indipendenti, persino gli eserciti, le marine e le tesorerie. Il ministero degli esteri era direttamente subordinato al re come stabilito dalla costituzione gi\u00e0 del 17 maggio 1814, prima della revisione del 4 novembre. Ovviamente questo faceva s\u00ec che le questioni estere venissero decise dal gabinetto dei ministri svedese e venivano condotte dal ministro degli esteri di quella nazione. Quando le questioni di politica estera erano tali da richiedere anche la presenza dei norvegesi, l'unico ministro ammesso era il primo ministro di Norvegia. Il \"Riksdag\" svedese poteva quindi indirettamente influenzare la politica estera, ma non lo \"Storting\" norvegese. All'estero la rappresentanza era guidata dal governo svedese col suo staff e per questo spesso l'unione era vista dall'esterno come un singolo stato nelle mani della Svezia pi\u00f9 che come una confederazione di due stati distinti. Col tempo, ad ogni modo, divenne sempre pi\u00f9 netta questa divisione preferendo utilizzare la definizione di \"Svezia e Norvegia\" per indicare l'unione.\nSecondo la costituzione norvegese, il re avrebbe dovuto nominare un proprio gabinetto di ministri. Dal momento per\u00f2 che il re risiedeva perlopi\u00f9 a Stoccolma, una sezione del suo gabinetto col primo ministro doveva risiedere sul posto, accompagnata da due ministri. Il primo presidente dei ministri fu Peder Anker, che fu tra i norvegesi che avevano supportato la costituzione, e si era apertamente dichiarato favorevole all'Unione. Il governo norvegese acquist\u00f2 una splendida casa di campagna, \"Pechlinska huset\", come residenza per la sezione del gabinetto dei ministri residente a Stoccolma, e come informale \"ambasceria\" della Norvegia. Gli altri sei ministri di base a Christiania rimanevano in carica nei loro rispettivi dipartimenti di governo. In assenza del re, gli incontri a Christiania erano presieduti dal vicer\u00e9 (\"stattholder\"), nominato dal re quale suo rappresentante. Il primo a ricoprire tale incarico fu il conte Hans Henrik von Essen, che gi\u00e0 alla conclusione del Trattato di Kiel era stato nominato governatore generale della Norvegia.\nI successivi vicer\u00e9 furono perlopi\u00f9 svedesi e questo acu\u00ec ulteriormente le divergenze tra i due stati. Dal 1829 in poi i vicer\u00e9 furono esclusivamente norvegesi sino a quando l'incarico venne lasciato vacante nel 1856 e poi abolito dal 1873.\nAmalgamare e separare.\nDopo la sua ascesa, Carlo Giovanni nel 1818 tent\u00f2 di mantenere pi\u00f9 strettamente uniti i due paesi sotto il suo personale potere, sforzi che vennero perlopi\u00f9 vanificati dallo \"Storting\" norvegese. Nel 1821, il re propose degli emendamenti costituzionali che gli avrebbero conferito il veto assoluto, compromettendo l'autorit\u00e0 dei suoi ministri, estendendo il suo controllo sullo \"Storting\". Un'ulteriore fatto fu quello di creare una nuova nobilt\u00e0 ereditaria in Norvegia. Egli fece pressione sullo \"Storting\" a Christiania facendo svolgere delle esercitazioni militari proprio presso il parlamento. Tutte le sue proposte, per quanto considerate, vennero rigettate.\nLa questione politica pi\u00f9 controversa che per\u00f2 si present\u00f2 sotto il regno di Carlo Giovanni fu come ripartire il debito pubblico nazionale della Danimarca-Norvegia. L'impoverito stato norvegese tent\u00f2 di ridurre il pagamento di 3 milioni di speciedaler alla Danimarca. Questo port\u00f2 a dei conflitti tra il re ed il governo norvegese. Anche se alla fine il prestito venne perlopi\u00f9 pagato con prestiti esteri, i problemi che questo fatto cre\u00f2 portarono alle dimissioni del conte Wedel-Jarlsberg dal ruolo di ministro delle finanze nel 1821. Suo suocero, il primo ministro Peder Anker, diede le dimissioni poco dopo in quanto si sent\u00ec tradito dal sovrano.\nL'unica risposta dei politici norvegesi a tutte le richieste del re di Svezia fu sempre una stretta aderenza ad una politica di \"conservatorismo costituzionale\", consistente nell'opporsi agli emendamenti intenzionati ad estendere il potere reale ed a stringere ancora di pi\u00f9 le corde per \"amalgamare\" la Norvegia con la Svezia.\nQuando Carlo Giovanni inizi\u00f2 a comprendere che nulla avrebbe potuto contro questo modo di fare, inizi\u00f2 a tenere un atteggiamento pi\u00f9 costruttivo ed aperto che lo rese pi\u00f9 popolare anche presso i norvegesi. Dopo delle rivolte a Stoccolma nell'autunno del 1838, il re trov\u00f2 Christiania pi\u00f9 conviviale e vi si rec\u00f2 per qualche tempo. In una riunione congiunta dei gabinetti svedese e norvegese il 30 gennaio 1839, una commissione di quattro membri provenienti da ciascuno dei due paesi prov\u00f2 un'ultima volta a risolvere le questioni contestate.\nSimboli nazionali.\nUn'altra questione importante era quella dei simboli nazionali \u2013 bandiere, stemmi, titoli reali, e la celebrazione del 17 maggio come festivit\u00e0 nazionale. Carlo Giovanni si oppose ad una commemorazione pubblica della costituzione di maggio, fatto che egli vedeva come una celebrazione dell'elezione di Cristiano Federico. Al contrario, ma senza successo, egli incoraggi\u00f2 a festeggiare le revisioni del 4 novembre che \"de facto\" erano anche il giorno della fondazione dell'Unione. Questo conflitto culmin\u00f2 nella Battaglia delle Piazze (\"torvslaget\") a Christiania il 17 maggio 1829, quando le celebrazioni pacifiche si tramutarono in vere e proprie dimostrazioni ed il capo della polizia venne costretto a chiedere alla folla di disperdersi. Alla fine l'esercito e la cavalleria vennero chiamati a restaurare l'ordine anche con l'uso della violenza.\nPoco dopo il Trattato di Kiel, la Svezia venne costretta ad includere lo Stemma della Norvegia nel grande Stemma della Svezia. I norvegesi considerarono questo fatto come offensivo dal momento che questo era incluso anche nelle monete svedesi e nei documenti di governo, come se la Norvegia fosse parte integrale della Svezia. I norvegesi si risentirono anche del fatto che il titolo del re sulle monete norvegesi sino al 1819 fu sempre quello di \"re di Svezia e di Norvegia\". Tutte queste questioni vennero risolte dopo l'ascesa di re Oscar I nel 1844. Egli immediatamente inizi\u00f2 ad usare il titolo di \"re di Norvegia e Svezia\" in tutti i documenti relativi a questioni norvegesi. La proposta di una commissione congiunta sulle bandiere e sugli stemmi venne accettata di buon grado da ambo le parti. Ne deriv\u00f2 una bandiera a cantoni con l'unione delle bandiere di entrambi i paesi, equamente distribuite. I due paesi ottennero degli stemmi separati, chiaramente manifestando il loro eguale peso. Le bandiere dell'esercito vennero mantenute separate. Lo stemma norvegese venne rimosso da quello svedese e lo stemma reale comune venne creato unicamente per poter essere utilizzato dalla famiglia reale, dal ministero degli esteri e dai documenti esclusivamente pertinenti i due paesi. Un dettaglio significativo dell'Unione fu che sugli stemmi vennero poste due corone reali per mostrare come l'Unione fosse di due regni tra loro separati.\nLo zenith dell'Unione, 1844\u201360.\nA met\u00e0 del XIX secolo le relazioni tra i paesi dell'Unione si erano riappacificate. La questione simbolica era stata definita e la Norvegia era riuscita ora ad ottenere una maggiore influenza nella propria politica estera, l'ufficio del vicer\u00e9 o governatore era ancora vacante (venne ricoperto dal norvegese Severin L\u00f8venskiold) ed il commercio era ripreso alla perfezione con diversi trattati (\"mellomriksloven\") che promuovevano il libero scambio ed abolivano le tariffe di scambio. Il completamento della Linea Kongsvinger, il primo collegamento ferroviario tra i due paesi, velocizz\u00f2 di molto le comunicazioni. Un clima politico di riconciliazione venne portato avanti da entrambi i paesi.\nIl tema dello scandinavismo raggiunse il suo picco massimo durante questo stesso periodo e contribu\u00ec a ravvicinare i partner dell'Unione anche alla Danimarca. Venne supportata l'idea che la Scandinavia dovesse essere considerata un'area comune a livello linguistico, politico e culturale (Norvegia, Svezia e Danimarca vennero definite le \"tre sorelle\" anche nell'inno nazionale norvegese). Questo movimento, iniziato da studenti universitari svedesi e danesi nella prima met\u00e0 dell'Ottocento, in un primo momento era stato visto con sospetto, ma quando Oscar I divenne re di Svezia e Norvegia nel 1844, le relazioni con la Danimarca migliorarono e questo contribu\u00ec anche al buon operato del movimento culturale. Gli studenti norvegesi vi aderirono dal 1845 con incontri annuali tra i tre paesi. Durante la guerra tra Danimarca e Prussia nel 1848, re Oscar offr\u00ec il proprio supporto nella forma di una forza di spedizione norvegese-svedese anche se tale forza non entr\u00f2 mai effettivamente in conflitto. Il movimento ricevette un duro colpo da cui mai si riprese completamente con la seconda guerra danese-tedesca nello Schleswig nel 1864, quando i governi svedese e norvegese costrinsero insieme re Carlo XV a ritirare la promessa di un aiuto militare al re di Danimarca senza la consultazione prima dei rispettivi gabinetti di governo.\nDa allora, l'Unione perse il proprio supporto presso i norvegesi dal momento che questo fatto riport\u00f2 in auge la questione dell'abolizione dell'incarico di vicer\u00e9. Re Carlo XV era favorevole alle richieste dei norvegesi, e dopo la sua ascesa nel 1859 promise al gabinetto dei ministri norvegese che avrebbe preso una decisione in tal senso. Il vicer\u00e9 locale sarebbe stato semplicemente sostituito da un primo ministro a Christiania. Quando il re fece ritorno a Stoccolma venne duramente colpito dalla stampa nazionale svedese. Il giornale \"Nya Dagligt Allehanda\" disse che la Norvegia puntava all'illegalit\u00e0 e ad irrompere con una rivolta. Il \"Riksdag\" chiese di dire la propria sulla questione. Il punto cruciale della questione era per\u00f2 se il fatto fosse puramente norvegese in quanto ad amministrazione o se fosse un fatto d'interesse di entrambi i paesi. La maggioranza conservatrice degli svedesi proclam\u00f2 la \"giusta superiorit\u00e0 della Svezia nell'Unione\". Re Carlo venne costretto a ritrattare le sue posizioni quando l'intero gabinetto dei ministri svedesi minacci\u00f2 di dimettersi. Egli scelse di non firmare la legge, ma la firm\u00f2 invece presso un incontro col gabinetto dei ministri norvegese. Con questo atto ad ogni modo egli ribad\u00ec di essere inequivocabilmente pi\u00f9 svedese che norvegese, malgrado le sue buone intenzioni.\nIl 24 aprile 1860, lo \"Storting\" norvegese reag\u00ec alle pretese di supremazia degli svedesi rispondendo che il solo stato norvegese aveva il diritto di emendare la propria costituzione, e che ogni altra condizione o revisione sulle condizioni dell'Unione si sarebbe basata esclusivamente su principi di equit\u00e0. Questa risoluzione blocc\u00f2 per anni vari tentativi da parte svedese di rivedere l'Atto di Unione. Nel 1866 si cre\u00f2 una nuova commissione congiunta ma le sue proposte vennero tutte rigettate perch\u00e9 in pi\u00f9 casi non rispettavano un'eguale influenza nella politica estera, aprendo cos\u00ec le premesse per uno stato federale.\nIl preludio della dissoluzione.\nLe relazioni con la Norvegia durante il regno di re Oscar II (1872\u20131907) ebbero grande influenza sulla vita politica della Svezia, e pi\u00f9 di una volta sembr\u00f2 che l'unione tra i due paesi fosse sull'orlo di terminare. I dissensi si originarono a partire dal fatto che la Norvegia richiedeva consoli separati ed un ministero degli esteri proprio. La Norvegia aveva, secondo la costituzione del 1814, il diritto a propri uffici consolari, ma tale diritto non era mai stato esercitato per ragioni finanziarie e in parte perch\u00e9 i consoli nominati dal ministero degli esteri svedese svolgevano generalmente il loro compito pi\u00f9 che egregiamente nel rappresentare anche la Norvegia. Durante la fine del XIX secolo, ad ogni modo, la marina mercantile norvegese crebbe sino a diventare una delle pi\u00f9 grandi al mondo, divenendo uno dei fattori pi\u00f9 importanti dell'economia nazionale. Inizi\u00f2 a parlarsi sempre pi\u00f9 frequente del fatto che la Norvegia necessitasse di consoli separati che potessero rappresentare questi suoi interessi economici anche all'estero in maniera pi\u00f9 appropriata, ma ben presto questa richiesta divenne il pretesto per mostrare l'ormai sorpassato sistema di gestione dell'Unione.\nIn Norvegia, il dissenso sulle questioni costituzionali aveva portato \"de facto\" all'adozione del parlamentarismo nel 1884, dopo un processo di impeachment contro il gabinetto conservatore guidato da Christian August Selmer. Il gabinetto venne accusato di assistere il re nell'ostruire la riforma del veto. Il nuovo governo liberale capeggiato da Johan Sverdrup venne approvato da un ormai riluttante re Oscar II. Immediatamente questo si gett\u00f2 in importanti riforme, tra cui l'estensione del suffragio e il servizio militare obbligatorio. Si andarono a creare cos\u00ec due partiti politici tra loro opposti nel 1884, \"Venstre\" (sinistra) per i liberali, che intendevano dissolvere l'Unione, e \"H\u00f8jre\" (destra) per i conservatori, che volevano mantenere l'Unione.\nI liberali vinsero con grande maggioranza alle elezioni del 1891 su un programma che prevedeva il suffragio universale per tutti gli uomini maggiorenni e un servizio estero separato per la Norvegia. Come primo passo, il nuovo governo Steen propose un servizio consolare separato, ed iniziarono i negoziati con la Svezia. Ma l'opposizione del sovrano caus\u00f2 una serie di crisi di gabinetto, sino a quando nel 1895 non venne costituito un governo di coalizione con Francis Hagerup come primo ministro. In quell'anno venne convocata una terza commissione sull'Unione, ma non riusc\u00ec a trovare un accordo e venne sciolta nel 1898. Dovendo tenere presente comunque la superiorit\u00e0 militare della Svezia, la Norvegia ritir\u00f2 le proprie richieste per dei consoli separati da quelli svedesi nel 1895, ma nel contempo il governo norvegese riprese una nuova campagna per gli armamenti. Al Regno Unito vennero commissionate quattro nuove dragamine e vennero costruite delle fortificazioni nuove sul confine.\nTra negoziati e discussioni che risultarono vani, nel 1895 il governo svedese diede notizia che il trattato commerciale con la Norvegia stilato nel 1874, che aveva previsto un mercato comune, sarebbe perdurato sino al luglio del 1897. Quando la Svezia torn\u00f2 al protezionismo, la Norvegia per risposta alz\u00f2 i propri dazi doganali, con l'unica conseguenza di una considerevole diminuzione del commercio al confine. Il conte Lewenhaupt, ministro svedese degli affari esteri, considerato da alcuni troppo favorevole ai norvegesi, diede le proprie dimissioni ed al suo posto venne nominato il conte Ludvig Douglas, che rappresentava l'opinione della maggioranza della Camera Alta. Ad ogni modo, quando lo \"Storting\" nel 1898 per la terza volta pass\u00f2 la legge per una bandiera \"pura\" senza il simbolo dell'unione, questa divenne legge senza l'approvazione regia.\nLe nuove elezioni al \"Riksdag\" del 1900 mostrarono chiaramente che il popolo svedese non era incline a seguire le fila del partito ultraconservatore, fatto che port\u00f2 alle dimissioni dei due leader dei partiti, il professor Oscar Alin ed il maresciallo (Hofmarschall) Patric Reutersw\u00e4rd da membri della Camera Alta. Sull'altro fronte, l'ex-professore E. Carlson, dell'Universit\u00e0 di Gothenburg, riusc\u00ec a costituire un partito costituito da Liberali e Radicali con 90 membri, favorevole all'estensione della franchigia ed all'uguaglianza assoluta tra Norvegia e Svezia nella gestione degli affari esteri. Le elezioni norvegesi di quello stesso anno diedero ai Liberali (Venstre) una grande maggioranza e consoli separati dalla Svezia. Steen rimase primo ministro, ma venne succeduto poi da Otto Blehr nel 1902.\nGli ultimi tentativi di salvare l'Unione.\nLa questione dei consoli separati per la Norvegia venne ancora una volta a galla. Nel 1902 il ministro degli esteri Lagerheim in un consiglio congiunto di stato propose dei servizi consolari separati, mantenendo comunque un ministero unico. Il governo norvegese concord\u00f2 per la nomina di una commissione congiunta per considerare la questione. Il risultato di questi negoziati venne pubblicato in un comunicato datato al 24 marzo 1903. Esso propose che le relazioni tra i consoli separati e le varie ambascerie seguissero le medesime regole in Norvegia ed in Svezia che non potevano essere alterate o modificate senza il consenso dei governi di entrambi i paesi. Questo ad ogni modo non era un concordato formale, ma solo una bozza preliminare che non impegnava formalmente i due governi. Nelle elezioni del 1903, i Conservatori (H\u00f8jre) ebbero la maggioranza col loro programma di riconciliazione e negoziati. Un nuovo governo di coalizione venne a formarsi sotto la guida di Hagerup nell'ottobre del 1903. La proposta del \"communiqu\u00e9\" venne presentata ufficialmente in un consiglio di stato tenutosi l'11 dicembre, muovendo le speranze per una soluzione imminente. Re Oscar II chiese ai due governi di elaborare proposte per leggi identiche nei due paesi.\nLa bozza norvegese venne presentata nel maggio del 1904 e venne recepita in totale silenzio da Stoccolma. Mentre la Norvegia non aveva mai avuto dalla sua parte il parlamento favorevole all'Unione, ora anche l'opinione di quello svedese era contraria. Il portavoce del comunicato, il ministro degli esteri Lagerheim, diede le proprie dimissioni il 7 novembre in disaccordo col primo ministro Erik Gustaf Bostr\u00f6m e altri suoi colleghi. Bostr\u00f6m si rec\u00f2 quindi a Christiania e present\u00f2 i suoi \"principi\" o condizioni per un accordo. Il suo governo si era infatti risolto a ritenere che il ministro degli esteri svedese dovesse mantenere il pieno controllo sui consoli norvegesi e, se necessario, avrebbe avuto il potere di rimuoverli dalle loro funzioni e che la Svezia sarebbe sempre stata menzionata nei documenti ufficiali prima della Norvegia (una completa rottura con la pratica introdotta nel 1844). Il governo norvegese reput\u00f2 queste richieste inaccettabili ed incompatibili col principio di sovranit\u00e0 della Norvegia.\nIl governo svedese fece una seconda proposta che per\u00f2 venne rigettata dai norvegesi e fu a quel punto che, il 7 febbraio 1905, il re in un consiglio congiunto decise di interrompere le mediazioni ed i negoziati iniziati nel 1903, avendo ormai perso ogni speranza di addivenire ad un accordo. Il giorno successivo, il principe ereditario Gustavo venne nominato reggente ed il 13 febbraio questi si port\u00f2 a Christiania per cercare un'ultima volta di salvare le sorti dell'Unione. Durante il mese che egli trascorse a Christiania tenne diversi incontri col governo e coi parlamentari e li preg\u00f2 di fare il possibile per non rompere l'unione tra i due paesi. Il 6 marzo il governo Hagerup, da sempre particolarmente accomodante con la Svezia, venne sostituito dall'indipendentista Christian Michelsen.\nRitornato a Stoccolma il 14 marzo, il principe Gustavo convoc\u00f2 un consiglio congiunto per il 5 aprile per riaprire nuovamente i negoziati tra i due paesi sulla base della pi\u00f9 assoluta uguaglianza tra i due regni. Propose delle riforme per entrambi i servizi consolari, ribadendo comunque che la presenza di un solo ministro degli esteri, svedese o norvegese che fosse, era una delle condizioni basilari per l'esistenza dell'Unione. Il governo norvegese il 17 aprile di quell'anno rigett\u00f2 ancora una volta la proposta, ribadendo ancora una volta di voler avere un servizio consolare completamente separato. Entrambe le camere del \"Riksdag\" approvarono per\u00f2 la proposta del principe il 2 maggio 1905. Per cercare all'ultimo di riprendere i recalcitranti norvegesi, Bostr\u00f6m, considerato un ostacolo nelle relazioni tra i due paesi, venne sostituito da Johan Ramstedt, ma anche questa apertura sembr\u00f2 non convincere i norvegesi. L'unica strada che sembrava ormai percorribile era quella di considerare la dissoluzione dell'unione.\nLa dissoluzione dell'Unione.\nIl 23 maggio, lo \"Storting\" pass\u00f2 la proposta del governo di stabilire dei consoli separati per la Norvegia. Re Oscar II, che nuovamente aveva riassunto le redini del governo, fece uso del suo diritto di veto costituzionale sulla legge il 27 maggio e, come era prevedibile, il primo ministro norvegese diede le proprie dimissioni. Il re, ad ogni modo, dichiar\u00f2 di non poterle accettare \"dal momento che ora non possono formarsi altri gabinetti di governo plausibili\". I ministeri si rifiutarono di obbedire ai suoi ordini e controfirmarono la sua decisione, lasciando immediatamente le loro posizioni.\nIl re non fece ulteriori mosse, ma nel contempo la dissoluzione formale dell'unione era ormai stata segnata. I ministri posero le loro dimissioni nelle mani del parlamento e lo \"Storting\" unanimemente dichiar\u00f2 l'unione con la Svezia dissolta dal momento che Oscar II aveva a tutti gli effetti abbandonato le sue funzioni di re di Norvegia rifiutandosi di dar vita a un nuovo governo. Venne detto in seguito che, dal momento che lo stesso sovrano si era dichiarato incapace di formare un nuovo governo, il potere costituzionale reale aveva \"cessato di essere operativo\" e pertanto egli aveva cessato di agire come re di Norvegia.\nLe reazioni svedesi alle azioni dello \"Storting\" furono durissime. Il re protest\u00f2 solennemente per quella decisione e convoc\u00f2 da subito una sessione straordinaria del \"Riksdag\" per il 20 giugno per considerare quali fossero le migliori misure da adottare a seguito della \"rivolta\" dei norvegesi. Il \"Riksdag\" dichiar\u00f2 la sua volont\u00e0 di negoziare la dissoluzione dell'Unione col popolo norvegese attraverso un plebiscito. Il \"Riksdag\" inoltre, quasi a sorpresa, vot\u00f2 per l'accantonamento di 100.000.000 di corone svedesi in caso di necessit\u00e0. Si comprese, anche se non venne detto apertamente, che tale somma era stata accantonata in caso di guerra imminente. La Norvegia, dal canto suo, prese in prestito dalla Francia la somma corrispondente a 40.000.000 di corone per il medesimo proposito.\nIl governo norvegese che era ormai prevenuto sulle decisioni degli svedesi, li precedette dichiarando un plebiscito per il 13 agosto successivo\u2014prima ancora dunque che la richiesta di un plebiscito formale fosse inoltrata dalla stessa Svezia - evitando che si pensasse che il referendum fosse stato chiesto in risposta alle richieste provenienti da Stoccolma. Il quesito elettorale era precisamente quello di confermare o meno \"la dissoluzione che gi\u00e0 aveva avuto luogo\". La risposta fu un'assoluta maggioranza di 368.392 voti a favore della dissoluzione contro solo 184 contrari, con un risultato inequivocabile. Dopo che lo \"Storting\" richiese la cooperazione svedese per rivedere quindi l'Atto di Unione, i delegati di entrambi i paesi convennero a Karlstad il 31 agosto. Nel contempo per\u00f2 il governo svedese \"per prevenzione\" aveva spostato le proprie truppe verso il confine, fatto che aveva fatto mobilitare l'armata e la marina norvegese gi\u00e0 al 13 settembre. L'accordo venne trovato il 23 settembre quando venne stabilito che i due paesi in seguito avrebbero fatto riferimento alle decisioni del tribunale internazionale de L'Aia, oltre alla creazione di una zona neutrale al confine tra i due paesi e che le fortificazioni norvegesi dovessero essere distrutte.\nEntrambi i paesi decisero poco dopo di revocare l'Atto di Unione il 16 ottobre. Dieci giorni dopo, re Oscar II rinunci\u00f2 ai suoi diritti sulla corona norvegese per s\u00e9 e per i suoi discendenti. Declin\u00f2 inoltre la richiesta dello \"Storting\" di permettere a un membro della casata dei Bernadotte di accedere al trono norvegese. Lo \"Storting\" quindi offr\u00ec il trono ormai vacante al principe Carlo di Danimarca, il quale accett\u00f2 la proposta solo a seguito di un altro plebiscito che conferm\u00f2 la volont\u00e0 di mantenere il regime monarchico in Norvegia. Il nuovo sovrano giunse in Norvegia il 25 novembre 1905, prendendo ufficialmente il nome di re Haakon VII di Norvegia.\n1814 e 1905 a confronto.\nGli eventi del 1905 posero fine alla non facile unione tra Svezia e Norvegia che aveva avuto inizio nel 1814 con una riluttante Norvegia costretta a soccombere alla superiore forza svedese. Gli eventi di entrambi questi due anni hanno molto in comune, ma pure significative differenze:"}
{"id": "27739", "revid": "2014155", "url": "https://it.wikipedia.org/wiki?curid=27739", "title": "Sovrani di Svezia", "text": "Questo \u00e8 un elenco di monarchi svedesi ovvero di re e regine regnanti della Svezia, con reggenti e vicer\u00e9, dell'Unione di Kalmar, fino ai giorni nostri.\nEsistono elenchi di monarchi svedesi pagani con date molto precedenti a queste. Queste registrazioni contengono i primi re e danno una spiegazione alla numerazione dei monarchi, in particolare per i nomi Erik e Karl (Eric e Carlo). Comunque, queste registrazioni sono in molti casi dubbie e comprendono re che apparentemente avrebbero regnato per 150 anni.\nPer questo motivo, gli elenchi di solito iniziano con il primo re cristiano di Svezia, Olof Sk\u00f6tkonung e con suo padre Erik Segers\u00e4ll. Per l'elenco dei re di Svezia precedenti di cui non \u00e8 attestata l'esistenza con certezza, vedi Re leggendari svedesi e Re semi-leggendari svedesi.\nCasati di Sverker, Erik ed Estrid (1130 - 1250).\n\u00a0\u00a0\u00a0\u00a0\u00a0 \"Casato di Estrid\"&lt;br&gt;\u00a0\u00a0\u00a0\u00a0\u00a0 \"Casato di Erik\"&lt;br&gt;\u00a0\u00a0\u00a0\u00a0\u00a0 \"Casato di Sverker\"\nMonarchi durante l'Unione di Kalmar e Reggenti (\"Riksf\u00f6rest\u00e5ndare\") (1389 - 1523).\nOldenburg (1520-1521).\nIl 6 giugno 1523 il reggente Gustav Eriksson Vasa venne eletto re Gustavo I di Svezia restaurando l'indipendenza della Svezia e decretandone l'uscita dall'unione di Kalmar."}
{"id": "27742", "revid": "9", "url": "https://it.wikipedia.org/wiki?curid=27742", "title": "Patto d'acciaio", "text": ""}
{"id": "27757", "revid": "57342", "url": "https://it.wikipedia.org/wiki?curid=27757", "title": "Marco Paolini", "text": "Biografia.\nAutore e interprete di un repertorio che appartiene al cosiddetto \"teatro civile\", si occupa di drammaturgia dagli anni settanta. La sua attivit\u00e0 si distingue per il gusto dello studio dei testi e della ricerca delle fonti e per l'accostamento continuo dei fatti a trovate teatrali spesso dissacranti e ironiche; i suoi spettacoli, in questo modo, affrontano tematiche complesse.\nPaolini - i cui spettacoli sono per la gran parte sviluppati in monologhi spesso recitati in lingua veneta : un teatro che, sulla scia della lezione del \"Mistero buffo\" di Dario Fo, si fonda sul racconto di un \"performer\" che - senza trucco, costumi o scenografia - assume la funzione di narratore, con la propria identit\u00e0 non sostituita, cio\u00e8 senza interpretare un personaggio.\nSi \u00e8 soliti ascrivere alla prima generazione della narrazione, oltre a Paolini, anche Laura Curino e Marco Baliani: le voci pi\u00f9 significative della \"seconda generazione\" sono invece Ascanio Celestini, Davide Enia, Giulio Cavalli e Mario Perrotta. Fino al 1994 Paolini ha lavorato in vari gruppi teatrali: \"Teatro degli Stracci\", \"Studio 900\" di Treviso, \"Tag Teatro\" di Mestre e \"Laboratorio teatro settimo\". Con quest'ultimo ha realizzato \"Adriatico\" (1987), il primo della serie degli \"Album\", e ha partecipato all'allestimento di diversi spettacoli teatrali, rivedendo fra gli altri Shakespeare e Goldoni.\nNegli anni novanta inizia a collaborare con la \"Cooperativa Moby Dick - Teatri della Riviera\" con cui ha realizzato spettacoli come \"Il racconto del Vajont\", \"Appunti foresti\", \"Il milione - Quaderno veneziano di Marco Paolini\" e i \"Bestiari\" (raccolta di spettacoli dedicati al recupero della cultura locale, in particolare veneta). Proprio grazie a \"Il racconto del Vajont\" Paolini arriva al grande pubblico; lo spettacolo vince nel 1995 il Premio Speciale Ubu per il Teatro Politico, nel 1996 il Premio Idi per la migliore novit\u00e0 italiana e nel 1997 l'Oscar della televisione come miglior programma dell'anno per la trasmissione televisiva sulla tragedia del Vajont, trasmessa da Rai 2 in diretta dalla diga del Vajont il 9 ottobre 1997, anniversario del disastro. Dal 1999 Paolini autoproduce i suoi progetti teatrali, editoriali e cinematografici attraverso l'attivit\u00e0 della \"Societ\u00e0 JoleFilm\".\nNel 2013 recita con Checco Zalone in \"Sole a catinelle\" di Gennaro Nunziante. Nel luglio 2018 provoca un incidente stradale che causa la morte di una donna arzignanese, patteggiando poi presso il tribunale di Verona un anno di carcere. Nel 2019 in coproduzione con il Piccolo Teatro di Milano, coautore con Francesco Niccolini, regia di Gabriele Vacis, Marco Paolini recita in \"Nel tempo degli dei\", rivisitazione in chiave moderna del mito di Ulisse. Dall'8 gennaio al 23 gennaio 2022 conduce \"La fabbrica del Mondo\" con Telmo Pievani in onda su Rai 3."}
{"id": "27765", "revid": "1516566", "url": "https://it.wikipedia.org/wiki?curid=27765", "title": "Villalvernia", "text": "Villalvernia (\"Vila V\u00e8rnia\" in piemontese) \u00e8 un comune italiano di 892 abitanti della provincia di Alessandria, in Piemonte, situato sui rilievi collinari alla destra del basso corso del torrente Scrivia.\nStoria.\nProbabilmente fondato nel corso del X secolo, noto semplicemente come Villa, fu concesso parzialmente in feudo ai vescovi di Tortona da Papa Adriano IV. Nel 1413 Filippo Maria Visconti lo concesse in feudo a Guglielmo d'Alvernia. La famiglia Alvernia detenne il potere in paese per ben 167 anni, legando il proprio nome a quello del borgo.\nNel 1580, il feudo passa agli Spinola, in seguito al matrimonio di Francesco con Antonia Alvernia.\nNel 1652 i feudatari di Villalvernia ottennero il titolo marchionale dal re di Spagna Filippo IV\nNel 1688 fu venduto dalla Regia Camera di Milano al maestro di campo Pietro Luigi Passalacqua.\nIl 1\u00ba dicembre 1944, fu oggetto di un pesante bombardamento da parte delle forze aeree americane, volto a colpire gli uffici ferroviari qui trasferiti da Genova. Morirono 114 civili e 235 restarono feriti.\nNel 1953 la frazione Bettole fu distaccata dal comune di Villalvernia e aggregata al comune di Pozzolo Formigaro.\nSimboli.\nLo stemma comunale \u00e8 stato concesso con regio decreto del 14 ottobre 1938.\nLo stemma riunisce elementi dei blasoni di famiglie storicamente legate a Villalvernia: i Passalacqua (\"d'argento, alla banda di rosso, al fiume al naturale in punta; la banda attraversante; col capo d'azzurro\") e i marchesi Gritta (\"trinciato, alla banda d\u2019argento sulla partizione, caricata del granchio di mare di rosso, posto nel verso della stessa: sopra d'azzurro, alla cometa d'oro posta in palo; sotto di nero con la campagna di verde\").\nMonumenti e luoghi d'interesse.\nIl paese \u00e8 costituito da una parte alta, il borgo, nucleo originario e da una parte bassa nella pianura alluvionale dello Scrivia, costituitasi dopo la costruzione della strada Serravalle-Tortona (1821).\nLa chiesa parrocchiale di S. Maria Assunta, fu costruita, su un terreno appartenente ai nobili Valerio al posto di quella precedente, rasa al suolo nel 1600, ma ultimata soltanto nel 1840, essendosi la costruzione interrotta nel 1630, in seguito all'epidemia di peste che decim\u00f2 il paese (da 300 a circa 90 abitanti). L'interno \u00e8 ampio in stile neoclassico, con navata a forma ottagonale e grande cupola. Sopra l'altare maggiore, in una lunetta, \u00e8 dipinta l\"Ultima Cena\", composta da tre sole figure: Cristo tra due apostoli.\nNella chiesa di Bettole di Villalvernia \u00e8 conservata una grande tela del pittore Cesare Viazzi (Alessandria, 1857 - Predosa, 1943) raffigurante \"S. Anna che insegna a leggere a Maria Vergine bambina\". L'artista ha voluto rendere omaggio alla madre Maria Teresa Ricci di Villalvernia ritraendone l'effigie nel volto di sant'Anna.\nLe principali vie ricordano personaggi storici legati a Villalvernia. Tra i principali: la via dedicata all'avvocato nobile Alberto Valerio, sindaco; la via dedicata al generale Domenico Carbone, la piazza dedicata al marchese Gian Alberto Gritta Tassorello, imparentati tra loro e legati alla storica nobile famiglia Valerio, proprietaria localmente degli antichi \"fundi valeriani\".\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa squadra di calcio del paese \u00e8 stata fondata nel 1983 con la denominazione di Associazione Calcio Villalvernia da alcuni giovani del paese tra cui Marco Orsi, Giancarlo Chinello e i fratelli Fabio e Fausto Cabella. Quest'ultimo, inoltre, \u00e8 stato allenatore della prima squadra per ben venticinque anni ovvero dalla fondazione fino al 2008 venendo anche premiato dall'allora presidente Federale Giancarlo Abete insieme a Carlo Tavecchio all'epoca presidente della Lega Nazionale Dilettanti. \nNell'estate del 2015 la propriet\u00e0 cambia la denominazione in Calcio Tortona, spostandosi definitivamente nell'omonima citt\u00e0. \nAd oggi non esiste pi\u00f9 una societ\u00e0 calcistica propriamente del paese."}
{"id": "27775", "revid": "399", "url": "https://it.wikipedia.org/wiki?curid=27775", "title": "Scartamento", "text": ""}
{"id": "27777", "revid": "30610", "url": "https://it.wikipedia.org/wiki?curid=27777", "title": "Giulio Mazzarino", "text": "Biografia.\nInfanzia.\nMazzarino nacque a Pescina, una piccola citt\u00e0 dell'Abruzzo Ulteriore, al secolo parte del Regno di Napoli (attualmente in provincia dell'Aquila), il 14 luglio del 1602, primogenito dei sei figli di Pietro Mazzarino (1576-1654), un nobile siciliano, e di Ortensia Bufalini (1575-1644), una nobildonna umbra, imparentata con il casato romano dei Colonna, presso i quali Pietro aveva servito come intendente.\nIl padre, nella cittadina marsicana, svolgeva mansioni amministrative dei beni ecclesiastici dell'abate Bufalini, zio di Giulio. Il fratello minore di Giulio, Alessandro, entr\u00f2 nell'ordine domenicano diventando professore di teologia al Collegio San Tommaso, la futura Pontificia Universit\u00e0 San Tommaso d'Aquino, Maestro del sacro palazzo apostolico e Cardinale.\nLa casa nativa and\u00f2 distrutta nel terremoto di Avezzano del 1915, e fu ricostruita nel 1972 ospitando un museo.\nEducazione e primi successi.\nCrebbe a Roma, dove studi\u00f2 presso il prestigioso Collegio Romano dei Gesuiti, anche se non profess\u00f2 mai i voti religiosi in quest'ordine (d'altronde, Mazzarino era s\u00ec un chierico, ma non divenne mai prete, essendosi fermato al diaconato).\nNel Collegio Romano egli affiancava il suo quasi coetaneo Girolamo Colonna futuro cardinale, presso la cui famiglia il padre era appunto al servizio. Giulio accompagn\u00f2 il giovane Colonna anche in Spagna, a Madrid e ad Alcal\u00e1 de Henares, dove soggiorn\u00f2 per un breve periodo e dove studi\u00f2 nella locale universit\u00e0 diritto canonico. Si laure\u00f2 successivamente nel 1628 a Roma \"in utroque iure\" presso l'Universit\u00e0 'La Sapienza'. Nel 1628 scoppi\u00f2 la Guerra di successione di Mantova e del Monferrato che fu un conflitto circoscritto ma facente parte della grande Guerra dei Trent'anni. In breve nel dicembre 1627 era morto senza eredi il duca di Mantova e del Monferrato, Vincenzo II Gonzaga.\nLe grandi potenze avevano ciascuna un proprio candidato alla successione; il ramo dei Gonzaga-Guastalla era appoggiato dagli spagnoli e quindi dagli Asburgo imperiali; mentre il ramo Gonzaga-Nevers era appoggiato ovviamente dai francesi. Quindi il re spagnolo Filippo IV, l'Imperatore Ferdinando II d'Asburgo e il duca Carlo Emanuele I di Savoia erano alleati nell'osteggiare la successione a Mantova del duca Carlo I di Gonzaga-Nevers a favore invece del loro candidato Ferrante II Gonzaga duca di Guastalla. Il papa Urbano VIII invi\u00f2 alcune truppe nella Valtellina e Mazzarino fece parte di tale esercito con il grado di capitano di fanteria. In questo periodo egli pot\u00e9 soggiornare a Loreto e ad Ancona.\nA quel tempo Anna Colonna figlia di Filippo I Colonna e sorella di Girolamo, spos\u00f2 (1627) Taddeo Barberini, nipote del papa Urbano VIII, ed in tale occasione, suo fratello Girolamo, molto legato a Mazzarino, divenne arcivescovo di Albano e cardinale. Quando Girolamo Colonna fu inviato come legato pontificio nel Monferrato, per trovare una via diplomatica al conflitto tra Francia e Spagna, chiese ed ottenne di portare con s\u00e9 Mazzarino come segretario. Le trattative apparvero subito difficili poich\u00e9 entrambi gli schieramenti erano decisi ad usare le armi. Il legato pontificio con grande tatto intraprese i dialoghi tra le parti. Mazzarino, essendo segretario, aveva l'opportunit\u00e0 di spostarsi tra un campo e l'altro degli schieramenti armati; e durante tali spostamenti si era fatto l'idea della superiorit\u00e0 militare francese; in tal senso cerc\u00f2 di far comprendere agli spagnoli tale situazione. Non pass\u00f2 molto tempo che il Marchese di Santa-Cruz de Baz\u00e1n della corona spagnola si convinse di tale inferiorit\u00e0 e quindi di quanto fosse a rischio l'intero esercito spagnolo e che quindi l'unica soluzione fosse la via diplomatica. Mazzarino poi enfatizz\u00f2 la superiorit\u00e0 francese anche con il generale spagnolo.\nI negoziati intrapresi da Mazzarino terminarono il 6 aprile 1631 con il Trattato di Cherasco, in virt\u00f9 del quale l'imperatore e il Duca di Savoia riconoscevano la successione di Carlo Gonzaga e la cessione del punto strategico piemontese di Pinerolo, porta di accesso alla valle padana. Questo trattato cos\u00ec vantaggioso per la Francia ebbe un tale effetto positivo su Luigi XIII e sul cardinale Richelieu (1585-1642) che entrambi vollero conoscere personalmente Mazzarino. Questi si rec\u00f2 quindi a Parigi dove fu accolto molto calorosamente; Richelieu in persona gli dimostr\u00f2 molta riconoscenza donandogli, a memoria di ci\u00f2, una catenella d'oro con il ritratto del re Luigi XIII, gioielli ed una spada di valore molto elevato.\nPrimi contatti con la Francia.\nNel 1634 Mazzarino fu inviato ad Avignone come vice-legato pontificio. Successivamente divenne nunzio apostolico a Parigi tra il 1634-1636. Progressivamente inviso agli spagnoli che lo vedevano ormai come schierato dalla parte francese, fu osteggiato all'interno della curia dalla parte filo-spagnola; fu quindi rinviato ad Avignone e, nonostante gli sforzi del cardinale Richelieu, gli fu impedito il cardinalato. Richelieu si sentiva avanti con gli anni, e pens\u00f2 che Mazzarino potesse essere l'uomo giusto per continuare il suo operato. Lo incaric\u00f2 allora di importanti affari che lo resero ancora pi\u00f9 famoso e ben amato dallo stesso re Luigi XIII, che da allora lo fece risiedere presso il palazzo reale.\nNel 1639 Richelieu lo chiam\u00f2 perci\u00f2 al suo diretto servizio in Francia. Fino a quel momento, il cappuccino padre Joseph aveva trattato gli affari esteri per conto di Richelieu e avrebbe dovuto essere nominato cardinale, ma proprio in quell'anno mor\u00ec e perci\u00f2 in sua vece venne nominato cardinale Giulio Mazzarino. Egli, dopo un breve soggiorno a Roma, torn\u00f2 in Francia, dove Richelieu lo nomin\u00f2 suo segretario personale e lo indic\u00f2 al re quale suo successore.\nPolitica.\nNel 1642 Richelieu mor\u00ec e Mazzarino gli subentr\u00f2 nella carica di Primo Ministro. Quando anche Luigi XIII mor\u00ec nel 1643, a causa della minore et\u00e0 di Luigi XIV, Mazzarino assunse in pratica la reggenza della Francia assieme alla regina madre Anna d'Austria (della quale, secondo alcuni storici, era l'amante). Le controversie sulla politica del cardinale e la debolezza della reggenza sfociarono in due guerre civili, note come le \"Fronde\", movimenti di opposizione alla politica del Cardinale, che questi riusc\u00ec abilmente a sconfiggere con l'appoggio del giovane Luigi XIV e della reggente Anna d'Austria, rafforzando l'autorit\u00e0 regia.\nLe Fronde in particolare esplosero a causa del prolungarsi della guerra con gli Asburgo ed il conseguente dissesto delle finanze, che costrinsero Mazzarino ad una ferrea politica fiscale e di accentramento assolutistico, che suscit\u00f2 l'avversione della nobilt\u00e0 e il rancore dei contadini ridotti alla fame e fece maturare in tutta la nazione un pericoloso sentimento di rivolta che si manifest\u00f2 con la cosiddetta Fronda parlamentare del 1648, promossa dal Parlamento di Parigi, che si rifiut\u00f2 di registrare i nuovi provvedimenti finanziari voluti dal cardinale. Il Parlamento di Parigi chiedeva un maggior controllo pubblico sull'uso del danaro dello Stato. Mazzarino, costretto a fuggire dalla capitale, torn\u00f2 dopo aver fatto alcune concessioni. In politica estera il cardinale fu piuttosto spregiudicato. Durante la guerra franco spagnola fra il 1635 ed il 1659, non esit\u00f2 ad allearsi con i puritani inglesi di Oliver Cromwell contro la cattolica Spagna, che non aveva aderito alla Pace di Westfalia (1648) per quanto riguardava la parte che prevedeva la pace con la Francia, promettendo al Lord Protettore, in cambio dell'aiuto, la base navale francese di Dunkerque sul canale della Manica.\nLa guerra contro gli spagnoli prosegu\u00ec e si chiuse con la sconfitta di questi ultimi che dovettero negoziare con i francesi la Pace dei Pirenei (1659). La pace di Vestfalia aveva posto fine alla cosiddetta Guerra dei trent'anni, iniziata nel 1618, e alla Guerra degli ottant'anni, tra la Spagna e le Province Unite. I due trattati permisero alla Francia l'annessione di ben tre nuove province (l'Alsazia, l'Artois e il Rossiglione), ma soprattutto spezzarono l'accerchiamento della Francia da parte degli Asburgo di Spagna e d'Austria, determinando per\u00f2 la completa frantumazione della Germania in numerosissimi stati quasi completamente indipendenti. Il trattato di Vestfalia inaugur\u00f2 inoltre un nuovo ordine internazionale, un sistema in cui gli Stati si riconoscevano tra loro proprio e solo in quanto Stati, al di l\u00e0 della fede dei vari sovrani. Nacque quindi la comunit\u00e0 internazionale pi\u00f9 vicina a come la si intende oggi: laica ed aconfessionale, in cui assume importanza il concetto di sovranit\u00e0 dello Stato.\nA turbare la fortuna con la quale sembrava progredire la politica di Mazzarino, accaddero due fatti che misero in preoccupante allarme il Primo Ministro Mazzarino e la Francia. Ai primi di luglio del 1658 il re Luigi XIV fu colpito da una grave malattia, probabilmente un'insolazione. Pareva proprio che il monarca dovesse morire. Il 7 luglio fu il giorno di crisi pi\u00f9 grave, tanto che il re stesso disse a Mazzarino: \u00abVoi siete un uomo risoluto e il mio migliore amico. Vi prego, perci\u00f2, di avvertirmi quando mi trover\u00f2 agli estremi\u00bb. La regina Anna non abbandon\u00f2 un solo istante il figlio malato. Mazzarino disse ai medici, impediti ad agire tempestivamente dai regolamenti del cerimoniale di corte, di trattare il re come un qualsiasi gentiluomo, perch\u00e9 \u00abnon \u00e8 giusto lasciar morire il re per rendere omaggio alla maest\u00e0\u00bb.\nDopo qualche giorno il malato si riebbe. Ci fu un sospiro di sollievo per tutti. \"La Gazette di Francia\" scrisse che la regina aveva contribuito \u00aballa guarigione chiesta a Dio con tanti sospiri e lacrime\u00bb. Quando il re si fu definitivamente ristabilito, venne portato un ex voto a Nostra Signora della Pace, presso il convento dei Cappuccini in via Saint-Honor\u00e9.\nL'altro incidente fu meno funereo, ma non meno preoccupante per le sorti della monarchia. Si era pensato di far vedere che si stava combinando un matrimonio fra Luigi XIV e la principessa Margherita di Savoia, per intimorire la Spagna con la prospettiva di un'alleanza franco-sabauda. La principessa venne presentata al re a Lione. Qui per\u00f2 Luigi vide Maria Mancini, nipote di Mazzarino, e se ne invagh\u00ec appassionatamente: \u00abTutte le galanterie\u00bb si legge in una relazione, \u00abche egli [il re] pu\u00f2 fare, le fa per lei, come musiche, colazioni, passeggiate a cavallo. Egli le presta i suoi cavalli pi\u00f9 belli e le fa costruire due carrozze... \u00bb. Poi si scopr\u00ec che Luigi faceva sul serio con la Mancini.\nIl caso scompigliava tutti i progetti e la politica mazzariniana. Il Primo Ministro Mazzarino mise in azione tutti i mezzi, l'influenza e l'ascendente che aveva sul re per convincerlo a rinunciare a Maria. Luigi prometteva di allontanarsi, ma poi ci ricascava. Alla fine Mazzarino (quanta parte prese Anna, la regina, nella faccenda?) la spunt\u00f2 in nome della ragion di Stato. Luigi non rivide pi\u00f9 Maria e fin\u00ec il romanzo della giovinezza del Re-Sole.\nLa decisione di Luigi XIV favor\u00ec il progresso delle trattative con la Spagna per arrivare ad un trattato di pace. I negoziati erano iniziati a Lione nel novembre del 1658 e continuarono segretamente a Parigi nel palazzo Mazzarino, ora Biblioteca Mazzarino del Palazzo dell'Istituto di Francia, con il rappresentante di Spagna Antonio Pimentel (1604-1671/'72). Si ebbe una sospensione dei negoziati nell'estate del 1659; poi furono conclusi il 7 novembre dello stesso anno.\nCon il Trattato dei Pirenei finiva la rivalit\u00e0 con la Spagna: Mazzarino aveva raggiunto la sua pi\u00f9 grande aspirazione.\nIl Trattato dei Pirenei riportava un po' di pace nella Francia, poich\u00e9 faceva cessare lo stato di permanente ostilit\u00e0 e di guerra fra le due potenze, che tanta desolazione aveva causato alla popolazione, all'economia dei due paesi e alle finanze dello Stato. Esso comprendeva 124 articoli, e possiamo dire che, dalla firma del trattato, tra Francia e Spagna non ci fu pi\u00f9 motivo di conflitto armato.\nIn base agli articoli sottoscritti veniva sistemata la questione territoriale fra le due potenze: alla Francia venivano riunite l'Artois, la Cerdagne, il Roussillon, l'Alsazia. Politicamente era riaffermato il principio dell'assolutismo monarchico e non si doveva pi\u00f9 sostenere in Inghilterra la repubblica. I patti prevedevano anche accordi commerciali e per la navigazione.\nUltimi anni.\nMa il punto pi\u00f9 importante, che avrebbe dovuto dare un suggello definitivo alla pace fra le due corone, fu il matrimonio combinato tra Luigi XIV e Maria Teresa d'Austria, figlia di Filippo IV, l'Infanta, come veniva chiamata la principessa di Spagna. Il contratto matrimoniale prevedeva la rinuncia da parte di Maria Teresa a qualsiasi diritto sulla corona di Spagna; in compenso le veniva costituita una dote di 500\u00a0000 scudi d'oro (che del resto non furono mai consegnati).\nMazzarino aveva seguito minuziosamente le trattative, specie durante le sedute conclusive, che si tennero all'Isola dei Fagiani, localit\u00e0 sul confine, che permetteva al Primo Ministro \"francese\" e al collega spagnolo, don Luis M\u00e9ndez de Haro y Guzm\u00e1n, di non mettere piede rispettivamente su suolo straniero.\nDurante tutto il periodo delle trattative Mazzarino ebbe una crisi acuta di nefrite, di cui soffriva da tempo, e che egli sopport\u00f2 in modo ammirevole, riuscendo a mantenersi attento anche alle faccende pi\u00f9 minuziose. In una lettera a Le Tellier (1603-1685), lunga pi\u00f9 di 24 fogli, nella quale fa una dettagliata relazione della quinta conferenza, Mazzarino si preoccupa perfino della qualifica che deve far precedere il suo nome nella firma del trattato: \u00abMi accontenterei volentieri di quella di \"cardinale\" come sono solito fare. Ma siccome don Luigi fa inserire le sue [qualifiche], mi sembra che, per rispetto, io debba fare altrettanto\u00bb.\nIl matrimonio fu celebrato il 9 luglio 1660 a Saint-Jean-de-Luz. L'ingresso della coppia reale a Parigi ebbe luogo il 26 agosto. Il corteo reale fu accompagnato da osanna pieni di speranze e di desiderio di pace per tutta la Francia, dai Pirenei alla capitale. Mazzarino, sempre malato, segu\u00ec il corteo e, fra le sofferenze del suo corpo, assapor\u00f2 la gioia del trionfo.\nMorte.\nL'8 febbraio 1661 Mazzarino si fece portare a Vincennes, poich\u00e9 il suo male (pielonefrite) si era aggravato e sperava che quel soggiorno lo facesse sentire meglio. Ma verso la fine del mese si aggrav\u00f2 ancor pi\u00f9 e fu a tutti evidente come fossero rimaste poche speranze per la sopravvivenza del primo ministro Mazzarino a quest'ultimo attacco della malattia. In una lettera indirizzata a Nicola Fouquet (1615-1680) il 2 marzo si legge: \u00abNon \u00e8 affatto vero come si dice che egli abbia avuto un miglioramento da due giorni a questa parte... Egli ha avuto gi\u00e0 due attacchi... il polso \u00e8 debolissimo... si pensa che sia impossibile che possa resistere ancora a lungo\u00bb.\nLouis-Henri de Brienne (1635-1698) ha lasciato una dettagliata cronaca dell'ultima malattia di Mazzarino; non sempre per\u00f2 le sue informazioni sono attendibili. Comunque, egli racconta un particolare che, anche se non fosse vero, sarebbe certamente in carattere con la personalit\u00e0 e i comportamenti del malato.\nNarra Brienne che tra il 6 e l'8 febbraio 1661, prima di farsi portare a Vincennes, Mazzarino ebbe un miglioramento, preludio della crisi finale, e volle recarsi per l'ultima volta al suo palazzo di Parigi. Egli attravers\u00f2 la piccola galleria, guardando gli arazzi pi\u00f9 belli che l'ornavano. \u00abIo l'intesi venire\u00bb, dice Brienne, \u00abper lo strofin\u00eco che producevano sul pavimento le sue pantofole trascinate come pu\u00f2 fare un uomo estremamente indebolito da una grave malattia. Mi nascosi dietro la porta e l'intesi dire: \"Bisogna lasciare tutto questo!\" \u00bb. Aveva raccolto anche una grandiosa biblioteca personale, che divenne poi propriet\u00e0 dello Stato francese.\nFinita la dettatura del testamento, Giulio Mazzarino si aggrav\u00f2 visibilmente. Il 9 marzo 1661 mor\u00ec a Vincennes.\nCardinalato.\nFu nominato cardinale da papa Urbano VIII il 16 dicembre 1641, all'et\u00e0 di 39 anni. Non avendo mai preso gli ordini non gli fu assegnata nessuna diaconia. Ciononostante nel 1652 venne nominato vescovo di Metz e nel 1654 gli venne assegnata \"in commendam\" l'Abbazia di Cluny.\nPur avendo il diritto come cardinale di partecipare al conclave, manc\u00f2 entrambe le occasioni: la prima nel 1644, in cui venne eletto papa Innocenzo X (sul quale Mazzarino avrebbe dovuto porre il veto del re di Francia, ma giunse a Roma troppo tardi), e anche nel 1655, conclave in cui venne eletto papa Alessandro VII.\nNepotismo.\nIl cardinale Mazzarino favor\u00ec molti suoi parenti, in particolare le figlie (e il figlio) delle sorelle Geronima Mazarino e Laura Margherita Martinozzi-Mazzarino (1608\u00a0\u2013 1685). Le nipoti, in numero di sette, furono dette \"mazarinettes\": belle e piuttosto intriganti, si accasarono molto bene.\nLe figlie di Laura Margherita Mazzarino e del conte Gerolamo Martinozzi (1610-1639 ca.), figlio di Vincenzo Martinozzi da Fano:\nLe figlie di Geronima Mazzarino (Roma, 1614 \u2013 Parigi, 1656) e del barone Michele Lorenzo Mancini:\ned il figlio di Geronima Mazzarino:\nMazzarino collezionista.\nGiulio Mazzarino fu un raffinato collezionista di sculture e dipinti, in particolar modo italiani. Nel \"Palais Cardinal\", oggi noto come Palais-Royal, radun\u00f2 una superba collezione che contava capolavori assoluti della pittura occidentale come il \"Matrimonio mistico di santa Caterina d'Alessandria alla presenza di san Sebastiano\" del Correggio (Parigi, Museo del Louvre) e l\"'Adorazione dei pastori \"di Paolo Veronese (collezione privata). \nTra le sculture della collezione, la statua di \"Adone\" di Fran\u00e7ois Duquesnoy (Parigi, Museo del Louvre).\nMolti di questi provenivano da Roma, altri furono invece acquistati all'asta dei beni del re Carlo I d'Inghilterra successiva alla sua decapitazione (1649).\nNella letteratura.\nMazzarino \u00e8 uno dei personaggi principali dei romanzi di Alexandre Dumas \"Vent'anni dopo\" e \"Il Visconte di Bragelonne\", continuazioni del celebre \"I tre moschettieri\". Nei libri \u00e8 presentato nella sua lotta contro la Fronda prima e poi agli albori del regno personale del giovane Luigi XIV.\nMazzarino \u00e8 anche uno dei personaggi della serie di storia alternativa Collana del 1632, presente soprattutto nei libri della cosiddetta \"Ramificazione dell'Europa Meridionale\".\nCompare inoltre come personaggio secondario nel romanzo \"L'isola del giorno prima\" (Bompiani, 1994), di Umberto Eco.\nBibliografia.\nAgostino Spataro, \"Indagine sul Cardinale- Luigi XIV era figlio di Giulio Mazzarino?\" in \"La Repubblica\" 2010/06/24"}
{"id": "27778", "revid": "599013", "url": "https://it.wikipedia.org/wiki?curid=27778", "title": "Fronda", "text": ""}
{"id": "27781", "revid": "89688", "url": "https://it.wikipedia.org/wiki?curid=27781", "title": "Prussia", "text": "La Prussia (in tedesco \"Preu\u00dfen\" ; in latino \"Borussia\", \"Prussia\" oppure \"Prutenia\"; in polacco \"Prusy\"; in russo \"\u041f\u0440\u0443\u0441\u0441\u0438\u044f\") fu uno Stato europeo collocato nell'omonima regione originatosi nel 1525 come ducato, e facente parte della Germania dal 1871 fino alla caduta del Terzo Reich, dopo il secondo conflitto mondiale.\nIl nome si riferiva in origine al territorio occupato dall'antica trib\u00f9 baltica dei Prussi o Prussiani corrispondente all'attuale Lituania meridionale, all'exclave russa dell'Oblast' di Kaliningrad, e alla Polonia nord orientale; in seguito il nome \"Prussia\" identific\u00f2 una delle regioni dell'Ordine teutonico e dal XVI secolo un ducato degli Hohenzollern, il feudo polacco lituano chiamato anche \"Prussia Ducale\", che fu poi unito dal 1618 alla marca di Brandeburgo.\nIn seguito al trattato di Oliva (1660), preceduto dal trattato di Wehlau, alcune aree della Prussia ottennero la sovranit\u00e0 e nel 1701 si costitu\u00ec il Regno di Prussia, comprendente tutti i territori degli Hohenzollern, che dal 1815 al 1866 fecero parte (tranne le province di Posnania, Prussia Orientale e Prussia Occidentale) della Confederazione germanica; dal 1867 fino al 1871 l'intero territorio entr\u00f2 a far parte della Confederazione Tedesca del Nord. Dal 1871 al 1918 fu uno Stato dell'Impero tedesco, in seguito cambi\u00f2 denominazione in Stato libero di Prussia sotto la Repubblica di Weimar e la Germania nazista, fino all'abolizione geografica e politica ufficiale nel 1947.\nDal 1947 il termine \"Prussia\" non ha pi\u00f9 un significato geografico o politico ma solo storico e culturale.\nStoria.\nLe origini.\nGi\u00e0 Erodoto sembra che fosse a conoscenza dell'esistenza dei popoli baltici orientali. Cesare forse li cita quando parla degli Arudi o Carudi di Pomerania (\"Harudes\" o \"Charudes\"; in \"Commentarii de bello Gallico\" b.i. 31.57.51), che secondo altri abitavano lo Jutland.\nQuesta ipotesi sarebbe confermata dagli \"Annales Fuldensis\", A. 852, nei quali si sostiene che transitando attraverso \u00ab\" [...] Harudos, Quabos et Hosingos\"\u00bb si arriva in Turingia. Nel 98 d.C. Tacito cita le \"Aestii gentes\", ma non si sa se si riferisse a tutti i baltici o solo ai Pruzzi. Dal II secolo compaiono nomi di trib\u00f9 prussiane: Tolomeo rammenta i \"Soudinoi\" e i \"Galindai\"; il goto Giordane del VI secolo localizza gli \"Aestii\" a oriente della foce della Vistola comprendendoli fra i Goti. Taluni mettono in relazione la cultura dei Pomerani con quella lusaziana, a sua volta imparentata con quella dei campi di urne (XIII-VIII secolo a.C.), ben documentata in Brandenburgo e in Sassonia.\nAntenati delle nazioni baltiche sono considerati i popoli della \"Pamarian corded ware\". Per Zinkevi\u0107ius gli antichi dialetti baltici conservano molti arcaismi indoeuropei.\nIn generale, i culti religiosi dei baltici ebbero una grande persistenza nel tempo, forse perch\u00e9 le popolazioni baltiche non erano state molto toccate dalle migrazioni dei popoli. Questo relativo isolamento \u00e8 probabilmente dovuto alla geografia della regione, che per abbondanza di laghi, acquitrini e corsi d'acqua era difficilmente percorribile.\nNella \"Vita et gesta Caroli Magni\" scritta da Eginardo, si trova al capitolo XV che l'imperatore sottomise \u00abWelatabi, Sorabi, Obodriti, Boemani\u00bb. Avvenne poi la sconfitta e morte di Miliduoc, re dei Sorabi, a opera del figlio di Carlo. Nell'809 avvenne forse l'uccisione di Thrasco, capo degli Obodriti, per mano di sicari di Godofrido, re di Danimarca. Negli \"Annali Carolingi\" dell'824 si legge: \u00ab\"Abodriti qui vulgo Praedenecenti vocatur et contermini Bulgaris Daciam Danubio adiacentem incolunt\"\u00bb; Helmoldolf Bosau situa lo stanziamento degli Obodriti alla met\u00e0 del X secolo. Mistui II nacque nell'899 e Mieceslas II nel 919.\nNell'ottobre 955 Ottone sconfisse gli Obodriti al fiume Recknitz e impicc\u00f2 i loro capi, . Un re obodrita, Ratibor, consent\u00ec la religione cristiana (1031-1043). Castelli obodriti erano presso la citt\u00e0 di Meclemburgo.\nFu Enrico il Leone a sottometterli nel 1160, contro l'ultimo loro capo Niklot; il figlio di quest'ultimo, Przybys\u0142aw, fu vassallo di Enrico. Trib\u00f9 obodrita era quella dei wagriani. Dopo la conversione, gli Obodriti furono inseriti nella diocesi di Schwerin.\nIl Geografo bavarese (\"Descriptio pagorum Slavonum\") cita gli \"Osterabtrezi\" (il cui nome ricorda i \"Nordabtrezi\" della marca dei Billunghi; vedi Obodriti). Non sappiamo molto di loro, e cos\u00ec sia detto per i Milzeni, che peraltro sono menzionati da Wenceslai Hagek (\"Annales Bohemorum\", Kirchner, 1765).\nIntorno all'850 sono citati nel Geografo bavarese i \"Brus\". L'arabo Ibrahim ibn Ya'qub nel 965 parla di \"Brus\" o \"Burus\" e li descrive impegnati contro i Vichinghi (\"Rus\"). \u00ab\"Homines humanissimi\"\u00bb li definisce l'arcivescovo Adamo da Brema nel 1075. Nel 1326 Dusburg, annalista dei cavalieri teutonici, enumera dieci trib\u00f9 prussiane: Sudoviani (detti anche Jatvingi), Galinditi, Pomesani, Pogesani, Varmienses, Nattangi, Sambiti, Nadrowiti, Barthi, Scalowiti.\nNell'odierna Polonia centromeridionale erano stanziati i Lugi (Lugii, Ligii, Lygii, Lugiones) che in epoca precristiana troviamo abitare i Sudeti. I Galinditi (Galindai) si trovavano in Masuria; i Sambiti nella penisola a sud-est del mar Baltico. La zona di Elbl\u0105g era abitata dai Pomesani; i Warmi o Varmienses nella zona a Nord dei laghi Masuri. La Samogizia costituiva la parte occidentale della bassa Lituania; la conversione dei Samogizi fu tardiva, a far data dal 1413. Notker, nella sua trasposizione germanica di Marziano Capella, dice che i Wilti (o Heveldi; Rer. Fris. Hist. 1 iv p.\u00a067-) praticavano il cannibalismo parentale rituale.\nAndrea II volle l'appoggio dell'Ordine teutonico contro i Polovtsi, o Cumani, nomadi che parlavano una lingua turca residenti inizialmente nel basso Danubio. Ne segu\u00ec il trattato di Kruschwitz (o Kruszwica) fra l'Ordine e il duca di Masovia Corrado I dei Piasti stanziati nella Polonia centro-occidentale nel 1230; l'Ordine ottenne la Curlandia, ma alcuni storici ritengono il trattato apocrifo.\nI Pogesani catturarono (\"Cod. Diplom. Pruss.\" I, 32) uno dei primi predicatori cristiani, un certo Cristiano nato a Freienwalde in Pomerania, che era stato raccomandato al primate di Polonia da papa Innocenzo III con una bolla dell'11 settembre 1211 (\"Baluz. Epist. Innoc. III\", Tom. II lib. XIII, p.\u00a0128); l'azione di Cristiano determin\u00f2 la presa sotto protezione dei Pogesani da parte di papa Gregorio IX con la \"Bolla d'oro di Rieti\" del 3 agosto 1234, in conseguenza o in contemporaneit\u00e0 con la vittoria dei cavalieri teutonici sul fiume Sirguna. Cristiano fond\u00f2 l'ordine dei cavalieri di Dobrin, con privilegi accordati da papa Gregorio IX nell'ottobre del 1228. I Cistercensi, oltre Dargun (1172), ebbero Ko\u0142bacz (1173), Oliwa presso Danzica, Marienwalde, Himmelstadt.\nIl 9 aprile 1241 italiani e tedeschi dell'Ordine teutonico furono vinti a Legnica in Slesia dai Tartari.\nUna diocesi nel territorio dei Sambiti fu fondata nel 1255.\nI Barthi sono stati studiati da Andrzej Sakson, sociologo polacco dell'Istituto Zachodni di Pozna\u0144. Pi\u00f9 a sud (Slesia, alto Oder) erano stanziati i Lugii.\nLa prima descrizione dei Lituani, che erano Balti orientali (i Pruzzi erano occidentali), risale all'XI secolo, ma \u00e8 solo all'inizio dell'evangelizzazione e della conseguente costruzione di chiese che si cominciano ad avere informazioni e documenti scritti sulle popolazioni locali.\nLa lingua antico-prussiana \u00e8 correlabile pi\u00f9 con il sudovo e con il galindo, meno con il lituano e il lettone. Un principe-vescovo di Varmia del XVI secolo, Marcin Kromer, sostiene che l'antico prussiano era totalmente diverso dai dialetti slavi.\nI Prussiani si avvicinarono alla scrittura solo molto tardi; i primi documenti nella loro lingua risalgono infatti al XIV secolo: le principali fonti sono rappresentate dal \"Vocabolario di Elbl\u0105g\" (XV secolo) con ottocento parole circa, e dal \"Preu\u00dfische Chronik\" di Grunau del 1526 con un centinaio di termini.\nLa lingua cess\u00f2 di essere parlata forse nel 1600 o poco dopo. All'inizio del XVIII secolo troviamo ancora chi parla prussiano, ma circa il 50% dei prussofoni fu ucciso dalla peste del 1711 (per la lingua prussiana antica vedi: Trautmann e Schmalstieg; per gli apporti slavi al prussiano antico, Levin).\nGi\u00e0 nel XII secolo i Pomerani potevano essere capiti da tedeschi o polacchi solo con il ricorso di un interprete. Idronimi e toponimi prussiani sono molto numerosi nell'area fra i fiumi Nemunas e Vistola; si pensa anche che l'areale baltico fosse esteso nell'alto Dnepr. Gli influssi culturali degli Ugro-finnici devono essere stati molto consistenti; secondo alcuni autori i popoli ugrofinnici sono in relazione stretta con i baltici.\nRicerche su Leutizi, Sorbi e Obodriti confermano che erano suddivisi in trib\u00f9 (\"civitates\"; circa 50 per i Sorbi). I Redari erano una trib\u00f9 dei Leutizi, sottomessi gi\u00e0 nel 936. Nel IX-X secolo, gli Obodriti realizzarono una federazione con Varnabi e Polabi. In quel periodo Evelli, Smeldingi e Linoni si servivano di una lingua con forti influssi germanici. Assai note sono le credenze religiose di quei popoli, specie dei Leutizi che avevano un \"pantheon\" indogermanico. Le terre a est dell'Elba nell'Alto Medioevo erano popolate da trib\u00f9 slave. Sembra che la loro area giungesse fino al Saale.\nAdamo da Brema e Tietmaro di Merseburgo hanno evidenziato che nell'XI secolo le istituzioni politiche slave erano sostanzialmente uniformi; cos\u00ec Cosma di Praga. Importante fu l'azione di Enrico I l'Uccellatore, che contro le popolazioni slave eresse fortificazioni in forma di vallo e condusse nel 928-29 una spedizione contro gli Evelli, ottenendo la sottomissione di Sorbi, Obodriti e Leutizi. Nel giugno 983 i Leutizi, spalleggiati dagli Obodriti del principe Mistiwoi, s'impadronirono del Brandeburgo e di parte della Sassonia; la rivolta slava ebbe carattere di restaurazione del paganesimo. I Leutizi s'impadronirono del castello di Wirbina nel 1034. I Turingi si convertirono per opera di missionari e militari sassoni e sono da considerarsi assimilati alla fine del IX secolo.\nIl vantaggio dei vescovi di Brandeburgo fu rappresentato dal loro percepire regolari decime. Il \"manso\" (\"Hufe\") corrisponde a 15-60 \"Morgen\" (da 3,5 a 14 ettari a seconda delle zone di coltura); il manso slavo-sassone arriva a 9,95 ettari, quello sassone a 19,92. Il ceto signorile degli Junker trae la sua lontana origine da funzionari (\"ministeriales\" del tempo di Alberto l'Orso in Brandeburgo) sotto la tutela dei grandi signori come i margravi. La colonizzazione tedesca sulle rive dell'Elba consistette nella creazione di un vallo di castelli fortificati (\"Burgwarden\") sotto la protezione del margravio.\nSecondo Flori la fine del II secolo in Germania segn\u00f2 la fusione fra antica nobilt\u00e0 libera e \"ministeriales\", non liberi. Pare che il feudalesimo si sia diffuso in Germania in ritardo rispetto alla Francia. Sempre secondo Flori, la \"militia\" tedesca \u00e8 formata dai servitori armati dei principi e comandata dai \"ministeriales\", pure essi di origine servile. Anche per Barthelemy \"miles\" \u00e8 semplicemente colui che in epoche antecedenti veniva chiamato vasso. Nel 1235 i Templari-presi a modello dai cavalieri teutonici per la regola-adottarono le costituzioni di Melfi di Federico II di Svevia (solo i figli dei cavalieri possono raggiungere lo \"status\" di cavaliere) e non vi \u00e8 motivo di pensare che i cavalieri teutonici si conformassero diversamente. Secondo Arnold i \"ministeriales\" dell'inizio dell'XI secolo fanno parte della classe servile. Simile appare l'interpretazione di Borst, e quella di Bose.\nIn epoca molto pi\u00f9 tarda sono rammentati i Casciubi (Slavi della Pomerania Orientale e Prussia Occidentale, specie nella zona di Karthaus e di Putzing) e i Masuri, che risiedevano nei pressi dei laghi omonimi e che parlavano un \"patois\" tedesco-polacco. Il pi\u00f9 antico documento casciubo risale al 1586; esiste anche un catechismo luterano redatto in casciubo del 1643.\nPoi c'erano i Lituani; Gailagat li rappresentava al Reichstag alla fine del XIX secolo.\nL'evangelizzazione.\nMieszko I, duca di Polonia, entr\u00f2 nel 966 nel territorio dei Sudoviani, dei Pomerani e dei Venedi. Nella regione elbana furono fondati degli edifici ecclesiastici a scopi missionari. Nel X secolo i tedeschi attraversarono il medio Elba. I villaggi slavi sembra fossero piccoli; al centro della terra c'era di solito un castello (in slavo: \"grad\"). La coltivazione era primordiale e si basava sull'aratro di legno (\"uncus\", o \"kuritz\" per i sorabi), che poteva servire solo su terreni sciolti o sabbiosi, con scarse rese agricole.\nSi ritiene che i villaggi con terminazione \"-hagen\" fossero esclusivamente germanici (\"hag\" = \"recintare\", per lo pi\u00f9 di aree disboscate).\nNel 1134 Alberto l'Orso, ricevette in feudo la Nordmark dall'imperatore Lotario. Poi il suo potere si estese al Prignitz, riva destra dell'Elba. I successori si espansero nel Barnim, nel Teltow (nord e sud di Berlino) e raggiunsero l'Oder. Non riuscirono, tuttavia, a arrivare alle foci della Vistola, perch\u00e9 osteggiati dall'Ordine teutonico. Nel 1157 i Pruzzi sostennero i polacchi contro il Barbarossa, dopo la spedizione del duca polacco Boleslao IV, detto \"il Ricciuto\".\nEnrico (Henryk), duca di Sandomierz, fu ucciso dai prussiani nel 1166. Nel 1191-93 Casimiro II il Giusto, duca di Cracovia, pass\u00f2 il fiume Drewenz imponendo la pace ai prussiani fino alla sua morte nel 1194. Controverso \u00e8 lo zelo missionario in queste che essenzialmente rimasero spedizioni militari. Certo \u00e8 che dal 1207 il monaco cistercense Goffredo, abate di \u0141\u0119kno in Polonia, cominci\u00f2 la predicazione rivolta ai prussiani; Cristiano di Oliwa (1180-1245), ordinato vescovo per la missione di Prussia, fu chiamato \"apostolo dei Pruzzi\" per la sua attivit\u00e0 nel territorio di Kulm. Un attacco in forze per convertire i prussiani fu sferrato nel 1222 a opera del duca Enrico di Slesia e del vescovo di Breslavia Wawrzyniec.\nL'impresa mostr\u00f2 presto la sua difficolt\u00e0, tanto che il duca Corrado di Masovia, unitosi all'iniziativa, dovette cercare rifugio nel castello di P\u0142ock a seguito di una scorreria prussiana del 1223. Il trattato di Kruschwitz (1230) sanc\u00ec la cessione all'Ordine teutonico del territorio di Kulm: non abbiamo modo di sapere, tuttavia, se il documento che lo attesta sia autentico.\nL'Ordine teutonico era uno degli ordini operanti nell'area, vi erano anche i Cavalieri portaspada che nacquero nel 1202, presso il vescovo tedesco Albrecht von Buxthoeven incaricato dal vescovo di Brema di convertire i Livoni. Antesignani delle attivit\u00e0 missionarie presso i Livoni erano stati il cistercense francese Fulco, e dal 1184 Mainardo agostiniano del monastero di Segeberg nell'Holstein.\nCon la battaglia di Riga del 1206 i Portaspada batterono i Livoni e i principi di Polack (principato a est della Livonia) sotto la guida di Vinno di Rohrbach. Il tentativo di penetrazione a est della Livonia fall\u00ec perch\u00e9 Jaroslav II di Polack batt\u00e9 i Portaspada a Bauska nel 1234; nel 1236 i Portaspada furono di nuovo sconfitti a \u0160iauliai dai Lituani, cosicch\u00e9 non poterono fare altro se non fondersi con il pi\u00f9 potente Ordine teutonico. La Cronaca di Enrico di Livonia \u00e8 stata tradotta da Brundage e da Bugiani.\nInoltre erano operanti i cavalieri del vescovo di Prussia, chiamati i cavalieri di Dobrin. Nel 1220 l'Ordine teutonico compil\u00f2 un proprio Statuto, che somiglia molto a quello templare. Trattazione dello Statuto dell'Ordine si rinviene in Hennig. Importante per la storia dell'Ordine teutonico \u00e8 l'opera di Voigt.\nFra il 1207 e il 1222 i lotti di terre (\"Haken\") diventano sei volte superiori per i coloni e dodici volte per gli ecclesiastici; per\u00f2 le ricorrenti rivolte indigene fanno s\u00ec che nel 1229 il 46% dei beni tedeschi e il 75% dei beni dei Portaspada diventino vacanti. I tedeschi nell'area orientale raggiungono le 3\u00a0900 unit\u00e0 nel 1232-36. I cavalieri non erano pi\u00f9 di 400 per circa 20 castelli. L'emigrazione tedesca nelle terre dell'Ordine \u00e8 sostenuta da nobili provenienti dalla bassa Sassonia e da mercanti e cavalieri della Vestfalia. Molti sono \"ministeriales\" attirati dalla promessa di feudi..\nSecondo Benninghoven, la colonizzazione tedesca a est procede con nuclei isolati, molto distanti dagli ultimi territori tedeschi sull'Oder.\nL'Ordine teutonico e le crociate.\nPapa Onorio III, e il vescovo Cristiano, propugnarono a partire dal 1217 una crociata all'est.\nLe crociate partite dalla Polonia contro la Prussia nel 1222-23 non ottennero esito; Corrado di Masovia chiese aiuto all'Ordine teutonico promettendo in cambio la cessione di territori. Cos\u00ec Ermanno di Salza, gran maestro dell'Ordine teutonico, invi\u00f2 un distaccamento sulla Vistola nel 1229 che costru\u00ec il forte di Vogelsang-Warsin; l'armata edific\u00f2 nel 1230 il forte di Kulm, l'odierna Che\u0142mno, e diverse fortezze fluviali.\nL'intero territorio di Kulm era nel 1233 nel possesso dell'Ordine. Con il trattato di Rubenicht (marzo 1231) il vescovo Cristiano di Oliwa ottenne dall'Ordine un terzo della Prussia. Nel 1234 fu iniziato il forte presso Rehden e nel 1237 vi fu l'attacco alla Pogesania, mentre coloni di Lubecca fondarono Elbl\u0105g.\nI tartari ebbero la meglio sull'Ordine teutonico a Legnica il 9 aprile 1241; non sembra per\u00f2 che la loro incursione abbia avuto gravi conseguenze. Con la bolla del 1\u00ba ottobre 1243 papa Innocenzo IV e Guglielmo di Modena istituirono in Prussia quattro diocesi: Kulm, Pomesania, Varmia e Sambia. Heinrich von Hohenlohe (1244-1253) fiss\u00f2 la sede principale dell'ordine a Mergentheim in Franconia.\nL'ordine fu attaccato e vinto presso Rensen nel 1244; per\u00f2 solo due anni dopo fu soccorso da consistenti aliquote, comprendenti truppe austriache di Enrico di Liechtenstein. Nel novembre 1249 i Natangi sconfissero l'Ordine a Kr\u00fccken. Nel 1253 Poppo von Osterna, il \"Landmeister\" Dietrich von Gr\u00fcningen e il margravio di Meissen repressero una rivolta in Galindia. La svolta militare a favore dei cavalieri teutonici si comp\u00ec probabilmente a Rudau nel 1255. Infatti la Sambia fu conquistata in meno di un mese, fu fondata Wehlau (oggi Znamensk) e ne fu posto a capo Thirsko, convertito sambiano. Furono uccisi il capo dei Natangi Godecko e i suoi due figli.\nNel lungo periodo, le innovazioni nella tecnologia militare costituita dall'edificazione di castelli in pietra o mattoni e dall'introduzione della balestra dovevano rivelarsi decisivi. La balestra non era un'arma nuova, ma riscoperta dopo l'antichit\u00e0; i genovesi eccellevano nella fabbricazione. Secondo alcuni, la gittata era superiore ai 150 metri, ma probabilmente non consentiva pi\u00f9 di due lanci al minuto. Era efficace contro armature robuste. Soprattutto consentiva di difendersi efficacemente pur essendo in inferiorit\u00e0 numerica. Nel 1231 fu costruito un forte a Toru\u0144 e nel 1232 a Kwidzyn. Le trib\u00f9 dei Pomesani e dei Pogesani chiesero la pace.\nNel 1242 Swantopelk, duca di Danzica, si accord\u00f2 con i prussiani e distrusse molti castelli dell'Ordine. Sudovi e prussiani coalizzati sconfissero l'Ordine presso il fiume Osa il 15 giugno 1243: quattrocento cavalieri trovarono la morte con i loro marescialli. I prussiani sconfissero l'Ordine a Rensen nel 1244 e i Natangi a Kr\u00fccken nel 1249 ma in seguito Swantopelk si accord\u00f2 per stipulare una pace. La bolla emessa a Rimini da Federico II (1226), lo statuto di Kruszwica del duca di Masovia, le bolle di Gregorio IX (1234) concedevano ampia autonomia all'Ordine teutonico. La maggiore rivolta dei nativi si verific\u00f2 nel settembre 1260: Lituani e Samogizi batterono l'Ordine di Livonia e i cavalieri teutonici a Durbe.\nNell'estate 1262 i capi ribelli Treniota e Shvarn attaccarono la Masovia devastando il territorio di Kulm uccidendo il duca Siemowit I; a essi si unirono i Pogesani. Skomante (o Skalmantas), capo dei Sudovi, fece una scorreria a Kulm nel 1263 e nel 1265. Nel 1263 la battaglia di L\u00f6bau vide la vittoria dei prussiani, che uccisero il Gran Maestro e Maresciallo dell'Ordine teutonico; i Natangi erano guidati da Herkus Monte, che era stato educato in Germania.\nNel 1245 Innocenzo IV concesse l'indulgenza plenaria a chi si fosse recato in Prussia rispondendo all'appello papale. Fra il 1210 e il 1230 il totale delle donazioni all'Ordine teutonico triplic\u00f2 e nel 1290 quest'ultima somma era ulteriormente raddoppiata. Gi\u00e0 papa Clemente IV aveva proclamato la crociata contro i Pruzzi nel 1271; simbolicamente, la fine delle guerre fra Ordine e Pruzzi si comp\u00ec quando Skurdo, ultimo capo di questi, fu battezzato nel 1283. Molti cavalieri provenivano da W\u00fcrzburg e Norimberga; dal 1300 furono numerosi anche i Renani, mentre i Bavaresi furono attivi dopo il 1400. Fu usato il rito liturgico - pi\u00f9 sintetico - dei Domenicani.\nL'Ordine era salvo e aveva un suo territorio, ma a caro prezzo, ossia garantire le libert\u00e0 civili ai convertiti, e accettare arcivescovati indipendenti. Ottocaro II di Boemia vers\u00f2 forti somme per costruire la fortezza di K\u00f6nigsberg e il re di Lituania, Mindaugas, fu incoronato e battezzato nel 1251 dal vescovo di Kulm.\nGi\u00e0 con il trattato di Christburg (7 febbraio 1249) Innocenzo IV aveva riconosciuto a Swantopelk, duca di Pomerelia, diversi diritti, ottenendo per contro l'abiura del paganesimo, il pagamento delle decime e il servizio militare da parte dei convertiti. Quanto al principe Daniele di Galizia, invadendo il Bug cooper\u00f2 nella sottomissione degli Jatvingi, la pi\u00f9 forte trib\u00f9 prussiana. I prussiani si ribellarono nel 1260 e sconfissero delle aliquote dell'Ordine a Pokarwis. La battaglia fu combattuta il 22 gennaio 1261, presso l'attuale localit\u00e0 di U\u0161akovo. Herkus Mantas (o Monte) conosceva bene la tattica teutonica, perch\u00e9 educato in Germania, ed era a capo dei ribelli; sembra sia stato abile nel dividere le forze nemiche, che erano al comando del conte di Barby (in Sambia) e del conte di Reyden, che operava in Nattangia. Herkus Mantas ottenne importanti successi e nel 1264 s'impossess\u00f2 del castello di Bartenstein; nel 1272 fu catturato e impiccato.\nNel 1277 Konrad von Thierberg il Vecchio batt\u00e9 i sudovi a Winsen. La fine della rivolta prussiana si pu\u00f2 datare al 1283; in seguito i sudovi furono deportati. Simbolo della potenza dei monaci guerrieri, fu costruita la fortezza di Marienberg (oggi Malbork), che per secoli fu il pi\u00f9 esteso complesso fortificato in Europa.\nIl dominio dell'Ordine non fu mai incontrastato, anche a causa dell'eccessiva pressione fiscale: nel 1397 i nobili prussiani (tedeschi e prussiani germanizzati) fondarono la \"Compagnia della lucertola\", con lo scopo neanche troppo celato di staccare territori dell'Ordine a vantaggio della Polonia; il suo capo Hans von Boysen chiese l'aiuto di Casimiro IV Jagellone re di Polonia nel febbraio 1454.\nLa rivolta dei Prussi fu descritta anche da Heinrich von Treitschke. Fu presa anche Kwidzyn e uccisi due maestri. Alleati dei prussiani furono nell'occasione Mestwin, figlio di Swantopelk, e alcuni capi Jatvingi.\nLe condizioni furono aggravate da disastri naturali: la cronaca frisone di Menko ha descritto una crisi agricola a far data dal 1272, col triplicarsi del prezzo dei cereali e carestia successiva. Tuttavia, il duca di Brunswick e i margravi di Brandeburgo ristabilirono la situazione, tant'\u00e8 che nel 1277 troviamo che parte dei Barti, degli Skalviani e dei Nadruvi si erano trasferiti sul Njemen e che nel 1283 avvenne la resa degli Iotvingi. \u00c8 anche importante sottolineare come tra il 1000 e il 1300 si possa parlare di una notevole espansione demografica.\nL'Ordine, dopo la sottomissione dei prussiani, ebbe compiti militari meno importanti e prefer\u00ec i censi dei villaggi contadini. I prussiani furono divisi fra liberi prussiani (quelli che erano rimasti leali) e soggiogati. Culturalmente si germanizzarono. I liberi prussiani rimasero sotto la giurisdizione dell'Ordine. Ci\u00f2 significava che essi erano sottoposti alla legge di Kulm, o anche alla legge prussiana di successione, che comportava maggiori obblighi. Carstens esclude che i cavalieri teutonici fossero fautori di una politica razzista, ma cita anche voci che sostengono quest'ultima tesi.\nI prussiani servi erano la parte pi\u00f9 misera della popolazione; A.J.P. Taylor parla di loro come di \"braccianti senza terra\". L'Ordine, dopo aver perduto la Transilvania nel 1225, era in cerca di nuovi territori. Il 13 novembre 1308 i cavalieri teutonici s'impadronirono di Danzica e si spinsero nella Pomerania orientale. L'anno successivo, il gran maestro trasfer\u00ec la capitale a Malbork. R\u00fcgen si un\u00ec alla Pomerania nel 1325. La disposizione psicologica dei coloni non era dissimile da quella dei pionieri americani nella corsa al West: senso di grandi possibilit\u00e0, una fede accesa, frugalit\u00e0, vigilanza verso popolazioni ostili. Gli antesignani dei pionieri furono gli ordini religiosi: non solo i cavalieri teutonici, ma anche i cistercensi (il loro primo monastero fu a Dargun nel 1172) e i premostratensi, che agivano in Pomerania e nel Brandeburgo. La prima fonte manoscritta relativa ai premostratensi risale al 1140-1153; rispetto a altri ordini essi avevano un legame pi\u00f9 forte nei riguardi di una chiesa specifica (\"stabilitas in loco\"). I loro centri principali si trovavano a Grobe presso Usedom, a Belbuck e Marienbusch; nel Brandeburgo a Leitzkau e Jerichow, nella terra di Ruppin a Lindow.\nSulla scorta di W. von Sommerfeld, Carstens afferma che tedeschi e slavi si fusero presto. Una disamina sull'adozione di nomi tedeschi da parte di slavi convertiti si trova in Riedel. Nomi slavi ricorrono anche in famiglie nobili fino al 1400 (ad esempio, \"Ivan\" e \"Paridam\" nei von dem Knesebeck, o \"Prizbar\" e \"Ivan\" nei von Redigsdorf).\nAlcuni storici hanno parlato di matrimoni misti fra capi tedeschi e vendi (slavi del Brandeburgo). Si ritiene anche che in alcune zone (per esempio, in Pomerelia) molti nobili slavi mantennero le loro prerogative.\nSi ritiene generalmente che a causa della scarsa fertilit\u00e0 del terreno, le propriet\u00e0 tendessero al latifondo o addirittura al gigantismo. Propriet\u00e0 piccole erano considerate quelle con poche \"Hufen\" di terra, ma la \"Hufe\" misurava ben 16,8 ettari ossia 490,9 acri.\nNel secolo XIII, un cavaliere poteva affittare a fittavoli (\"locatores\"). Questi ultimi procuravano coloni e diventavano capi dei villaggi (\"sculteti\"); esercitavano la bassa giurisdizione, quella cio\u00e8 che non comportava pene corporali o capitali. Scarsi sono gli esempi riportanti allontanamento di contadini slavi, al contrario, spesso veniva sollecitato il loro insediamento, che sottostava a due condizioni: la fede cristiana e la dedizione al lavoro. Procurarsi nuova terra arabile richiedeva lavori faticosi e lunghi. Sostiene Taylor che le fattorie degli Junker non erano mai feudali, ma erano imprese capitaliste, che rassomigliavano da vicino alle grandi fattorie capitalistiche della prateria americana, pur esse il risultato dell'espropriazione coloniale degli indiani d'America. Proprio per la necessit\u00e0 di bonificare un suolo spesso acquitrinoso, erano richiesti coloni olandesi, che si presupponevano maestri in quell'arte. L'aliquota di terra coltivabile variava dall'8 della Pomerania al 23% della Slesia e le rese agricole erano piuttosto scarse. Oltre a ci\u00f2, il periodo utile per coltivare cereali (e, dopo la scoperta dell'America, le patate) era circa del 40% pi\u00f9 breve che in Germania centrale.\nCon la Riforma protestante i sovrani divennero proprietari di vastissimi territori (che vendettero per buona parte ai nobili). Fu eliminato il clero come classe politicamente rilevante. Al contempo, si verific\u00f2 un indebolimento della borghesia cittadina per la cessione alla Polonia di molte citt\u00e0.\nI cavalieri feudali diventarono mercanti e imprenditori; contrariamente alla \"gentry\" inglese, non sopportavano le citt\u00e0 che pure sfruttavano. Un avvenimento di grande rilevanza si verific\u00f2 per la Prussia nel 1525 con il Trattato di Cracovia: lo Stato dei cavalieri teutonici fu secolarizzato, e il primo duca di Prussia, Alberto di Hohenzollern, divenne vassallo dello zio Sigismondo I il Vecchio.\nLa guerra dei trent'anni, e il conseguente impoverimento dei ceti cittadini, consentirono a Federico Guglielmo I di imporre un assolutismo reso necessario peraltro dal frazionamento e dalle rilevanti differenze fra i territori che possedeva.\nFormazione dello Stato prussiano.\nNella seconda met\u00e0 del XVII secolo la politica egemonica di Luigi XIV favor\u00ec la ripresa del mondo germanico dalle distruzioni della guerra dei trent'anni. Di fronte alla minaccia francese, infatti, i principi tedeschi seppero costituire un fronte unico della nazione germanica. Da questo emersero l'Austria e la Prussia. Dopo la Pace di Vestfalia (1648) l'Austria, soprattutto grazie all'opera dell'imperatore Leopoldo I, persegui una politica di parsimonia e, nei limiti del possibile, di pace.\nL'inizio della fortuna dello Stato prussiano fu merito di Federico Guglielmo, detto \"il Grande Elettore\". Il casato degli Hohenzollern, cui egli apparteneva, dopo aver ottenuta la Marca di Brandeburgo all'inizio del XV secolo, si era successivamente insediato nel Ducato di Kleve (sul Reno) e nel Ducato di Prussia. Per l'estinzione dei rami cadetti di Kleve e di Prussia, all'inizio del Seicento i tre possessi erano passati tutti nelle mani dei principi del ramo primogenito del casato, che mirarono a renderne omogenee le strutture economico-politiche, con la speranza di poterli unire in un unico blocco territoriale, ma gli Hohenzollern non esercitavano una completa sovranit\u00e0, infatti detenevano la Prussia come dipendenza del Regno di Polonia, e gli altri due distretti come dipendenze del Sacro Romano Impero.\nNel 1657 il Grande Elettore, col trattato di Wehlau, si assicur\u00f2 la sovranit\u00e0 sui territori gi\u00e0 appartenuti all'ordine teutonico. Il nipote del Grande Elettore, Federico Guglielmo I, acquist\u00f2 Stettino dagli svedesi. La Dieta prussiana del 1661-3 sigl\u00f2 il predominio del ceto aristocratico a causa dell'instaurarsi di un esercito permanente, l'ossatura del quale poteva essere assicurata solo da una classe di ufficiali devota alla corona. Ci\u00f2 nonostante, Federico Guglielmo riusc\u00ec a far assumere ai suoi domini una certa importanza europea: provvide a bonificarli, contendendoli ai boschi e alle paludi; attir\u00f2 sul suo territorio gli ugonotti francesi (costretti a emigrare dalla politica persecutoria di Luigi XIV), garantendo loro la pi\u00f9 ampia libert\u00e0 religiosa pur di potersi avvantaggiare delle loro preziose capacit\u00e0 di lavoro; sopper\u00ec alla discontinuit\u00e0 territoriale uniformando il pi\u00f9 possibile le strutture politiche e amministrative di Kleve, del Brandeburgo e della Prussia.\nNella politica estera, egli riusc\u00ec a sganciare il Ducato di Prussia dalla Polonia, e, nella Guerra d'Olanda (1672-1678), aument\u00f2 il proprio prestigio sconfiggendo gli Svedesi, alleati di Luigi XIV e ritenuti imbattibili. Gli Hohenzollern ottennero in seguito il titolo di re di Prussia e diventarono uno dei principali punti di riferimento del mondo germanico. Viene ricordato come fondamentale per la genesi dello Stato prussiano l'editto di Potsdam dell'8 novembre 1685 (concessione dell'asilo agli ugonotti). Il numero dei berlinesi sal\u00ec da 6000 nel 1640 a 30000 dopo la promulgazione dell'editto.\nDispotismo illuminato in Prussia.\nFederico I Hohenzollern fu il primo della propria casata a fregiarsi del titolo regio (18 gennaio 1701). Il primo parere favorevole sull'elevazione dell'elettore del Brandeburgo alla dignit\u00e0 regia fu quello di Heinrich R\u00fcdiger von Ilgen il 25 novembre 1699; cos\u00ec, Ferdinand Bartholdi, ambasciatore a Vienna, il 3 febbraio 1700 sped\u00ec a Federico un dispaccio cifrato col quale suggeriva di rivolgersi a padre Wolf, consigliere imperiale a Vienna. Quest'ultimo desiderava il matrimonio del principe ereditario di Prussia con un'arciduchessa cattolica, al fine di convertirlo e accett\u00f2 di assumerne il suo patrocinio. Il prezzo della dignit\u00e0 regia consistette: in 500.000 talleri a carico degli Hohenzollern, nel permesso del libero culto cattolico nel Brunswick e nella completa rinuncia al diritto di voto nell'elezione imperiale. Grazie anche alla mediazione di padre Wolf, che intrattenne appositi colloqui col primo ministro austriaco Kaunitz il 10 maggio 1700 e il 16 giugno 1700, fu rinnovata l'alleanza austro-prussiana sulla base del trattato del 1686 e fu riconosciuta ufficialmente la dignit\u00e0 elettiva degli Hohenzollern secondo i dettami della \"bolla d'oro\". I cerimoniali del 18 gennaio 1701 furono particolarmente fastosi e condotti da von Besser.\nSi noti che all'inizio il titolo fu di \"re \"in\" Prussia\" (non \"re \"di\" Prussia\"), il che indica probabilmente che la collocazione giuridica internazionale dello Stato era incerta; il Brandeburgo seguit\u00f2 a far parte dell'Impero. Nell'elevazione alla dignit\u00e0 regale, Federico I fu aiutato dall'Austria, che aveva bisogno del suo appoggio per i problemi insorti con la spartizione dei domini spagnoli. Fu fondata l'universit\u00e0 di Halle, dove insegnarono Leibniz e Thomasius, che fu il primo a insegnare in lingua tedesca.\nNotevoli furono i guadagni territoriali: il 21 gennaio 1719 la Svezia cedette parte della Pomerania, Usedom e la citt\u00e0 di Stettino, annessi formalmente il 29 aprile 1720. Federico II affid\u00f2 con un Cabinets-Ordre del 30 dicembre 1746 al suo cancelliere Samuele Cocceius il compito di elaborare un progetto di Codice con un duplice obiettivo, prevedere norme chiare e razionali e creare una normativa volta a valorizzare la tradizione prussiana e fondata sulla ragione naturale. Il progetto del Corpus Iuris Fridericianum per\u00f2 non venne approvato da Federico II in quanto contenente numerose norme di matrice romanistica. L'iniziativa della codificazione prosegui successivamente con l'istituzione di un'apposita commissione presieduta dal cancelliere Johann Heinrich von Carmer, e a seguito dell'elaborazione di tre progetti di codice, il 5 luglio del 1794 venne pubblicato l'Allgemeines Landrecht, composto da 17.000 articoli e suddiviso in tre parti: introduzione - prima parte: diritti reali, seconda parte: associazioni. Federico II (1712 - 1786), divenuto re nel 1740, per quanto amico di filosofi e filosofo a sua volta, subordin\u00f2 ogni convinzione personale alla ragion di stato. Nel 1740 la Prussia contava 85.000 soldati: era il quarto esercito in Europa dove era solo tredicesima per popolazione. D'importanza decisiva fu la Pace di Berlino del 28 luglio 1742, che sanc\u00ec la cessione della Slesia allo Stato prussiano. Entro questi limiti l'opera di Federico II fu comunque assai rilevante. Federico II riapr\u00ec l'Accademia delle scienze di Berlino, che suo padre aveva fatto chiudere, non tenne conto della nazionalit\u00e0 dei suoi collaboratori, bens\u00ec della loro capacit\u00e0 nelle tecniche, nelle scienze, nell'economia e in tutte le attivit\u00e0 necessarie a uno Stato. Furono colonizzate nuove terre e furono introdotte coltivazioni pi\u00f9 produttive, ma i grandi proprietari terrieri, i cosiddetti Junker, conservarono intatto il loro potere sui contadini, infatti, essi fornivano i quadri dell'esercito prussiano, pertanto l'istituto medievale della servit\u00f9 della gleba non fu toccato, per non danneggiarli. Nello Stato di Federico II il 20% circa dei nobili erano agrari di oltre Elba, che gestivano direttamente il proprio latifondo; una classe sociale abbastanza numerosa e, secondo Taylor, assai efficiente.\nLa preoccupazione di non rovesciare l'ordinamento della societ\u00e0 prussiana si fece sentire anche nelle riforme legislative di Federico il Grande, che con il proprio Codice civile attu\u00f2 non tanto una riforma quanto una razionalizzazione del regime feudale. Inoltre, Federico attu\u00f2 una radicale separazione tra Stato e Chiesa. Dopo il 1653 non si hanno notizie di convocazioni dei ceti nel Brandeburgo; il che sta a significare che l'assolutismo regio aveva avuto la meglio. In quell'anno, in cambio di 530.000 talleri, l'elettore riconobbe privilegi agli Junker, tra i quali il diritto esclusivo ad acquisire propriet\u00e0 e riconobbe la piena giurisdizione e l'esenzione dalle imposte per quella classe. Fu pure unificato il comando sotto von Sparr, e standardizzata la logistica e il finanziamento per opera di Carl Ernst von Platen; von Gumbkow, che successe a quest'ultimo, ampli\u00f2 ancora le proprie prerogative. Il principe Leopoldo I di Anhalt-Dessau, addestr\u00f2 l'esercito a svolgere complicate manovre (\"regolamenti\" dell'esercito, 1714) e, sia detto incidentalmente, introdusse il passo dell'oca.\nLa struttura dei distretti di reclutamento fu stabilita su base cantonale nel 1732; gi\u00e0 allora era prevista l'obbligatoriet\u00e0 del servizio militare. Il patto fra monarchia e nobilt\u00e0 fu quindi peculiare: gli Junker accettarono la monarchia perch\u00e9 offriva loro privilegi nei confronti della borghesia emergente; in cambio, l'appoggiarono militarmente. Federico II sfrutt\u00f2 ogni possibile alleato; cos\u00ec, quando gli Asburgo cacciarono i gesuiti, egli li accolse prontamente. Il risultato fu la notevole diminuzione dell'analfabetismo nel suo territorio.\nPerfino i ministri di stato apparivano spesso come dei meri esecutori del volere regio. Federico II fu cos\u00ec forse il principale rappresentante dell'assolutismo illuminato in Europa. Nonostante il successo, l'azione di Federico II non fu esente da critiche neppure da parte della nobilt\u00e0, basti citare Georg H. von Behrenhorst. Nello Stato prussiano la componente etnica slava era cospicua: la Posnania, acquisita dal 1772 al 1795, era popolata da tedeschi solo per il 38%. Fu infatti quello il periodo delle tre Spartizioni della Polonia (5 agosto 1772, 23 gennaio 1793, 24 ottobre 1795). Federico II dovette anche accettare l'ingerenza russa, che, come successivamente, aveva interesse a mantenere divisa la Germania; perci\u00f2 nel 1779 la Russia cofirm\u00f2 la pace di Teschen fra Austria e Prussia.\nNel 1795, con la pace di Basilea, la Prussia si dedic\u00f2 pressoch\u00e9 interamente alle sue acquisizioni orientali, disinteressandosi di quello che andava maturando in Occidente. Il risveglio fu brusco e si ebbe con la battaglia di Jena (14 ottobre 1806), dove Napoleone sconfisse nettamente l'esercito prussiano, che cont\u00f2 25.000 perdite (su 133.000 fanti, 39.600 cavalleggeri, 10.000 artiglieri presenti alla battaglia; cfr. Chlapowski).\nCon la pace di Tilsit, siglata il 9 luglio 1807, anche con la Russia dello zar Alessandro I, la Prussia dovette accettare una limitazione dell'esercito a 42.000 uomini, la perdita di met\u00e0 della popolazione, che si ridusse a 5.000.000 di abitanti, e soprattutto una stretta tutela da parte dello Stato francese. L'8 settembre 1808 Napoleone richiese 140 milioni di franchi come risarcimento di guerra; in questo periodo, l'allevamento di bestiame in Prussia sub\u00ec un drastico ridimensionamento.\nDopo Jena avvenne l'emancipazione dei servi della gleba (\"Bauernliegen\") che teleologicamente si pu\u00f2 anche interpretare con la finalit\u00e0 di liberare manodopera di riserva disponibile per l'incipiente industrializzazione. \u00c8 degno di nota che solo nel 1918 furono soppresse le ordinanze feudali e che il feudo rimarr\u00e0 come unit\u00e0 amministrativa fino al 1927.\nIn quegli anni avvenne anche l'affrancamento dei contadini appartenenti a terre demaniali. Durante il periodo francese le produzioni locali tedesche furono favorite dal Blocco Continentale, che agevol\u00f2 la loro penetrazione nel mercato europeo.\nGi\u00e0 da alcuni anni von Courbi\u00e8re e von dem Knesebeck avevano proposto alcune riforme in materia militare, ma non avevano ottenuto molto. Le innovazioni nella tecnica militare avanzate in Francia erano state propugnate, nei primi anni dell'Ottocento, da Georg Heinrich von Behrenhorst e dal suo allievo Dietrich Heinrich von B\u00fclow, ma osteggiate dal pi\u00f9 illustre superstite della Guerra dei sette anni, M\u00f6llendorff, oltre che da Saldern, Venturini, Massenbach, ancora legati agli schemi federiciani.\nDescrizioni della guerra del 1806 si trovano in von Lettow-Vorbeck oppure in Leidolph. Per problematiche inerenti al comando vedi G\u00f6rlitz e per quel che riguarda le resistenze all'innovazione in campo militare anche dopo la sconfitta di Jena vedi Jany. David Nash ha descritto quegli anni in: \"The Prussian Army 1808-15\".\nHermann von Boyen - dopo la pace di Parigi - fu il primo ministro prussiano della guerra e costitu\u00ec il vertice di tutto l'apparato militare, unificando nella sua persona il comando e l'amministrazione. Questo comportava che il ministro della guerra, in caso di attivit\u00e0 bellica, fosse anche comandante dell'esercito e pertanto, gi\u00e0 in tempo di pace, capo di Stato Maggiore.\nIn seguito non fu possibile raggiungere un'unificazione cos\u00ec completa della dirigenza militare; si ebbero anzi contrasti, soprattutto per l'ambigua posizione dei ministri della guerra, un po' alti dirigenti militari e un po' alti dirigenti politici. Non mancava chi protestava contro l'eccessivo peso assunto dagli alti ufficiali: Karl von Rotteck, scriveva dopo il 1819 che l'esercito era la culla del dispotismo.\nInoltre molti critici hanno messo in rilievo l'ignoranza del corpo ufficiali, testimoniata dalle posizioni dei massimi dirigenti militari dell'epoca. Ad esempio Lottum (membro della commissione per la promozione a ufficiali, 1808) non era favorevole a istruirli, convinto com'era che \u00ab [...] il troppo studio uccide il carattere\u00bb. Lo stesso von Hake - ministro della guerra dal 1819 al 1833 - condivideva questa opinione. Fra i primi capi di Stato Maggiore generale si possono rammentare M\u00fcffling (1821-29), Krauseneck (1829-48), la cui azione \u00e8 stata commentata da Bockmann.\nNel 1823 gli Junker istituirono le rappresentanze dei ceti provinciali: il criterio di inclusione nel pi\u00f9 elevato dei ceti era dato dalla propriet\u00e0 terriera anche se acquistata. La mentalit\u00e0 degli Junker fu adottata dai nuovi ricchi di origine borghese senza molte difficolt\u00e0, e pure questa circostanza ebbe peso nella direzione degli eventi successivi.\nCos\u00ec siamo arrivati alle soglie del breve periodo liberale in Prussia. La prima Dieta unificata fu convocata per l'11 aprile 1847. Il malcontento sociale non poteva essere contenuto pi\u00f9 a lungo, tanto che l'apertura della Dieta - che rappresentava il primo anche se timido passo verso una monarchia costituzionale e basata su principi liberali - coincise con la \"rivolta delle patate\" a Berlino, originata dall'aumento del prezzo dei tuberi.\nPoi venne la rivoluzione di Parigi e forte fu la tentazione di rispondere ai fermenti liberali con l'uso della forza: cos\u00ec si pronunciarono il \"Generaladjutant\" Leopold von Gerlach e il generale Gustav von Prittwitz (assistente del governatore militare di Berlino, von Ditfurth). Minutoli, capo della polizia, chiese l'aiuto dell'esercito: ne seguirono gravi scontri con i dimostranti, nonostante i consigli di moderazione caldeggiati da von Pfuehl, divenuto governatore militare di Berlino. Ad aggravare la situazione giunse la notizia della rivoluzione a Vienna. A Berlino furono erette barricate. Il re era incerto: secondo von Thile era preferibile che si allontanasse dalla citt\u00e0. Mentre Edwin von Manteuffel, aiutante del principe Alberto, voleva che il re rimanesse e la spunt\u00f2. Il re difatti rimase a Berlino, ma dovette piegarsi a molte richieste dei rivoltosi.\nLa prima assemblea nazionale venne insediata il 22 maggio 1848; come ci si poteva aspettare nell'epoca liberale, vi era ampiamente rappresentata la classe media, ma a causa della gracilit\u00e0 della borghesia commerciale e imprenditoriale in Prussia, era composta prevalentemente da funzionari e avvocati.\nInoltre fin dall'inizio era in azione una camarilla reazionaria di cui facevano parte von Gerlach, il generale von Rauch, il conte Dohna, von der Groeben e von Manteuffel. Acceso propagandista di queste posizioni era il tenente colonnello von Griesheim, che pubblicava opuscoli antiliberali. Nell'assemblea erano presenti elementi contrari alla Costituzione, come Baumstark e Reichensperger. Wrangel riconquist\u00f2 Berlino a novembre senza incontrare praticamente resistenza da parte dei liberali.\nTuttavia la breve parentesi liberale fu importante perch\u00e9 vide il sorgere della Soluzione piccolo-tedesca per un'eventuale unificazione: essa fu sostenuta dal conte Heinrich von Gagern, presidente del Parlamento di Francoforte, che escluse l'Austria dal progetto di un nuovo Stato federale. In seguito, von Gagern ebbe per\u00f2 a convertirsi all'idea della Grande Germania.\nNel 1849 l'Austria era fortemente impegnata nella repressione antiliberale in Italia e in Ungheria e la Prussia ne approfitt\u00f2 per stabilire l'Unione di Erfurt, tentando di unire i principati tedeschi sotto la propria egida; in risposta il ministro austriaco Schwarzenberg riesum\u00f2 nell'autunno del 1850 la Confederazione germanica, decaduta \"de facto\" con gli avvenimenti del 1848, cos\u00ec la Prussia fu costretta a sciogliere l'Unione col Trattato di Olm\u00fctz (29 novembre 1850), considerato in patria una vera umiliazione.\nIl re Guglielmo I attribu\u00ec l'insuccesso al mancato prolungamento della ferma militare. Nel gioco diplomatico s'inser\u00ec anche la Russia, considerato il proprio interesse a che la Germania rimanesse divisa. Perci\u00f2 spalleggi\u00f2 i principi tedeschi, che bocciarono a inizio del 1851 l'ammissione dell'Impero austriaco nella Confederazione germanica. In Prussia si impose l'esercito quale strumento della corona a seguito delle lotte del 1860.\nOsserva Ritter che cos\u00ec si venne a creare un latente dissidio fra direzione politica e militare, foriero di conseguenze negative anche a lungo termine. Dopo pochi anni (1866) la legge sulla ratifica (\"Indemnit\u00e4tgesetz\") di Bismarck riconobbe il diritto di sindacare il bilancio da parte del Parlamento - il \"Budgetrecht\" - senza pregiudicare i privilegi reali e solo a posteriori; questa disposizione valeva anche e soprattutto, per i bilanci dell'esercito. Il re si trov\u00f2 titolare di un potere assoluto sulle questioni militari, ma naturalmente fu costretto ad affidarsi al parere dei dignitari prossimi, che vedeva quotidianamente come l'aiutante generale. Essi non avevano responsabilit\u00e0 diretta ma potevano molto, in virt\u00f9 della vicinanza col sovrano.\nLa Prussia seppe manovrare abilmente negli anni seguenti, tanto che nel 1863 la convenzione di Alvensleben sanc\u00ec il sodalizio fra Prussia e Russia in funzione antipolacca. Nello stesso anno, l'imperatore d'Austria Francesco Giuseppe indisse una conferenza dei principi tedeschi a Francoforte, con l'obiettivo di unificare la Germania, ma Guglielmo I rifiut\u00f2 di parteciparvi e la conferenza and\u00f2 incontro al fallimento; questo episodio costitu\u00ec l'ultimo tentativo di una unificazione tedesca a guida asburgica.\nAnni prima (1860) la commissione per gli affari militari aveva approvato l'espansione delle forze armate, stabilendo al contempo tagli al bilancio per 6.789.000 talleri; il consigliere del presidente della commissione era il generale Friedrich Karl Leopold von Stavenhagen. Si era trattato presumibilmente di una mossa intenzionata a una politica di egemonia politico-militare nel mondo tedesco.\nNel febbraio 1864 scoppia la seconda guerra dello Schleswig, che vede l'Impero austriaco e la Prussia alleati contro la Danimarca, e che si conclude a fine ottobre con la sconfitta danese: la Convenzione di Gastein del 1865 riconosce alla Prussia lo Schleswig e l'Holstein all'Austria. In realt\u00e0, tolte di mezzo con le armi le pretese danesi e decaduta la candidatura Augustenburg, gli asburgici si trovano, nonostante la vittoria, con le spalle al muro: impegnati in una occupazione \"sine die\" di territori lontani, stanno lasciando cadere nelle mani dei prussiani due stati che avrebbero dovuto, come stati tedeschi autonomi, rientrare all'interno della Confederazione germanica. Ci\u00f2 costituir\u00e0 per Bismarck il pretesto per dar vita alla guerra austro-prussiana, primo passo verso l'unificazione della Germania sotto il dominio prussiano.\nArte in Prussia.\nIl tono dominante \u00e8 quello dell'\"epoca d'oro\", caratterizzato dall'architettura neoclassica. Alcuni degli edifici pi\u00f9 noti, tuttavia, risalgono al XVI secolo: il castello di Berlino fu ristrutturato dal sassone Konrad Krebs fra il 1538 e il 1540, nonch\u00e9 dal suo allievo Theiss. A met\u00e0 del XVII secolo fu edificata la cinta muraria di Berlino a opera di Johann G. Memhardt. Sempre in quest'ultimo secolo fu attivo Rochus Guerini zu Lynar.\nJohann Arnold Nering costru\u00ec il Castello di Charlottenburg; la Camera d'Ambra (\"Bernsteinzimmer\") era considerata meravigliosa.\nAndreas Schl\u00fcter trasform\u00f2 il \"burg\" di Berlino in un imponente castello.\nGeorg Wenzeslaus von Knobelsdorff progett\u00f2 il palazzo di Sanssouci e il relativo parco.\nCarl Gotthard Langhans, oltre alla celebre Porta di Brandeburgo, si occup\u00f2 delle sale interne del Palazzo di Marmo a Potsdam.\nPeter Joseph Lenn\u00e9 era soprattutto un architetto di giardini. A lui si deve la tenuta di Glienicke (1824) a sud di Berlino.\nKarl Friedrich Schinkel, che per alcuni \u00e8 il pi\u00f9 grande architetto e urbanista prussiano, rimane eccentrico rispetto alla corrente del neoclassicismo: forse gli \u00e8 pi\u00f9 congeniale il neogotico (\"Friedrichswerdersche Kirche\"). La famosa \"Nikolaikirche\" di Potsdam \u00e8 opera sua, cos\u00ec come il neoclassico della \"Konzerthaus\" di Berlino.\nScultori celebri furono Johann P. Benckert, Johann M.G. Heym\u00fcller, i fratelli R\u00e4ntz e Bernhard Rode. In epoca guglielmina god\u00e9 di una notevole fama il pittore Adolph von Menzel.\nNel campo letterario, notevole \u00e8 il contributo prussiano al sorgere e al consolidarsi della corrente romantica: l'inizio ufficiale del movimento si fa risalire alla pubblicazione della rivista \"Athen\u00e4um\" (Berlino, 1797, a opera dei fratelli Schlegel). Anche le principali suddivisioni del movimento hanno radici prussiane: a) gruppo di Jena (J.L.Tieck, Novalis, W. H. Wackenroder); b) gruppo di Heidelberg (L. A. von Arnim, Grimm, C.M. Brentano); c) gruppo di Berlino (A. von Chamisso).\nScienze in Prussia.\nImportante ruolo fu rivestito dall'Accademia prussiana delle scienze, che annover\u00f2 membri come Lessing, Frobenius, Planck, Einstein, Kant, Eulero. Se ne interessarono anche Leibniz e Dilthey.\nKarl Ludwig von Reichenbach (1788 - 1869) ne fece parte e scopr\u00ec il creosoto, il fenolo, la paraffina e il primo colorante di sintesi. Dal 1845 Justus von Liebig, docente a Gie\u00dfen, studi\u00f2 e pure commercializz\u00f2 fertilizzanti come il perfosfato (prodotto dalla BAG da lui fondata a Monaco di Baviera nel 1852). Ma importante fu anche Moleschott, che svolse attivit\u00e0 a Heidelberg e in Italia. In campo medico \u00e8 notevole il nome di Rudolf Virchow, un grande igienista. Prestigiosa fu la scuola storica, della quale una tendenza identific\u00f2 la Prussia come motore dell'unificazione tedesca (scuola borussica): ne fecero parte a vario titolo Theodor Mommsen, Johann Gustav Droysen, Heinrich von Treitschke e Gustav Freytag.\nIndustria in Prussia.\nL'industria ceramica si svilupp\u00f2 dal 1751 a opera principalmente di Wilhelm C. Wegely. I sali potassici furono estratti industrialmente per la prima volta a Sta\u00dffurt. La Prussia acquis\u00ec in Slesia e successivamente in Renania territori carboniferi; c'erano anche discreti giacimenti di piombo, zinco, alluminio.\nArchivistica in Prussia.\nLa tradizione archivistica in Prussia \u00e8 antica, poich\u00e9 la frammentazione dei territori ha sempre reso necessario un ordine puntuale degli atti amministrativi.\nRamninger ne scrive nel 1571; validi sono i trattati di Fritsch del 1664, di Seckendorff Veit del 1660, di Aebbletin del 1669, di Multz von Oberschonfeld del 1692. Importanza nel XVIII secolo ebbe Wencker e in quello successivo Medem. In tempi pi\u00f9 vicini a noi non si pu\u00f2 dimenticare Brenneke. Nel 1912 fu proposto di accorpare l'Archivio generale tedesco con l'Archivio segreto di Stato prussiano, ma il progetto and\u00f2 in fumo per l'opposizione dei federalisti. L'ordinamento interno fu curato da Reinhold Koser direttore generale degli archivi di Stato (1896-1914).\nAttu\u00f2 il principio della provenienza e disloc\u00f2 a favore degli archivi provinciali. Inoltre acquis\u00ec gli atti militari prussiani fino al 1867.\nLa classe dominante: gli Junker.\nPassiamo ora a considerare chi fossero gli Junker, la classe dominante in Prussia per cos\u00ec lungo tempo. Ai tempi di Alberto l'Orso, i \"ministeriales\" erano funzionari con compiti d'intendenza. Sotto la tutela dei Grandi e dei margravi, questo ceto viene considerato all'origine degli Junker, di quanti vivono secondo lo stato di cavaliere (\"Ritter\"). Gli storici si sono chiesti spesso come mai una classe sostanzialmente feudale sia riuscita a prolungare il proprio predominio politico fino al XIX secolo, fatto che non si \u00e8 verificato in quasi nessun altro paese europeo, e certamente non in paesi di una qualche importanza. Taylor sottolinea come a causa della scarsa resa delle terre gli Junker fossero costretti a una \"instancabile efficienza\"; cos\u00ec, essi tagliarono letteralmente l'erba sotto i piedi alla borghesia emergente, peraltro poco robusta e consapevole di s\u00e9 per le scarsezze del mercato interno.\nIn genere, gli Junker non erano una classe ricca, cos\u00ec le tradizionali virt\u00f9 prussiane erano la \"N\u00fcchternheit\" (\"semplicit\u00e0\"), \"Pflichterf\u00fcllung\" (\"dedizione al dovere\"), la modestia, l'accettazione delle responsabilit\u00e0 e la puntualit\u00e0). Taylor evidenzia anche che la Germania non ha di per s\u00e9 confini ben definiti; certo, non li ha a Est, dove fino a tempi recenti \u00e8 stata la regola il frammischiarsi di varie popolazioni (non solo tedeschi, ma anche slavi e baltici); pertanto, gli Junker mantennero per secoli la loro funzione primaria, quella cio\u00e8 di proteggere militarmente la linea dell'Oder e della Vistola. La classe degli agrari fu quindi mantenuta concedendo privilegi, primo fra tutti la preminenza nelle cariche civili e militari.\nSi trovano citati prima del 1300:\nPoich\u00e9 amministrazione e giustizia erano esercitati da rettori civici (scelti fra nobili e dai nobili) si ribellarono spesso comuni e gilde. Nel complesso la struttura della societ\u00e0 era meno feudale che in Occidente: conseguenza della origine coloniale del territorio.\nKnapp ha asserito che fra \"dominus\" e villici la distanza sociale fosse scarsa. Con la peste che devast\u00f2 le popolazioni nel 1340 circa, molte terre furono abbandonate, e una serie di cattivi raccolti complet\u00f2 il quadro (1412, 1415-6, 1437-9).\nLa sconfitta dei cavalieri teutonici a Grunwald (1410) ebbe come conseguenza il trattato di Melno del 1422, col quale i cavalieri cedevano diritti in Samogizia. Nel 1453 la crisi dell'Ordine teutonico si rese manifesta con la cosiddetta guerra dei Tredici Anni, combattuta fra l'Ordine e una coalizione di polacchi e ribelli all'Ordine; la Polonia era intervenuta per richiesta di Hans von Baysen a Casimiro IV Jagellone re di Polonia. L'Ordine vinse a Konitz in Pomerelia il 18-09-1454, ma sub\u00ec una sconfitta grave a Swiecin nel 1462 e un'altra nell'anno successivo in una battaglia navale presso Vistola. Nel 1466 la guerra finiva con la completa sconfitta dell'Ordine. Fu emesso un calmiere sui salari dei braccianti, mentre si moltiplicavano le richieste di servizi da parte dell'Ordine e veniva impedito ai contadini di trasferirsi. Alla guerra dei Tredici Anni segu\u00ec la cosiddetta guerra dei Preti, che nacque come una disputa sui poteri detenuti dai vescovi in Warmia: nel 1467 gli ecclesiastici rifiutarono il vescovo nominato da Casimiro IV, e elessero Nicolaus von T\u00fcngen, appoggiato dall'Ordine teutonico nonch\u00e9 dal re d'Ungheria Mattia Corvino. Questo conflitto termin\u00f2 con un compromesso: il re di Polonia accett\u00f2 von T\u00fcngen come arcivescovo, il quale contestualmente riconobbe la sovranit\u00e0 polacca (trattato di Piotrk\u00f3w). Con la pace di Thorn, l'Ordine mantenne solo alcuni territori orientali. Verso il 1570 circa met\u00e0 delle tenute abbandonate erano di nuovo coltivate, anche perch\u00e9 i contadini erano stati trasformati in servi della gleba nel 1526 e il prezzo del grano era triplicato nel corso del secolo. L'Ordine era ormai in piena decadenza; cos\u00ec fu costretto a vendere molti privilegi ai nobili, che li usarono contro i contadini.\nIl sentimento religioso.\nIn questa cornice di declino dell'Ordine si inserisce con valore di paradigma il concilio di Costanza (1414-18). Esso fu originato dalla volont\u00e0 dell'Ordine di proseguire le crociate rivolgendosi contro popoli gi\u00e0 cristianizzati come la Polonia e la Russia. L'avvocato dell'Ordine, Wormditt, esord\u00ec infatti con un attacco deciso alla Polonia. Il Papa non lo ascolt\u00f2, a tal punto che Witold e Wladyslaw, avversari lituano-polacchi dell'Ordine, furono nominati vicari generali. Il portavoce di Wladyslaw, Paulus Vladimiri (Pawe\u0142 W\u0142odkowic), rettore dell'Universit\u00e0 Jagellonica e allievo di Francesco Zabarella), replic\u00f2 rivendicando la conversione pacifica dei Lituani a opera dei polacchi. Neg\u00f2 che il Papa potesse ordinare l'attacco a una nazione sovrana infedele, tranne che in Terrasanta: in tutti gli altri casi, era una violazione della legge naturale. N\u00e9 gli infedeli potevano essere convertiti con la forza, altrimenti si violava il libero arbitrio, indispensabile per una conversione sincera. N\u00e9 l'Imperatore poteva ordinare guerre contro chi stava al di fuori dei confini dell'Impero. Tuttavia, Enrico di Susa aveva sostenuto - sulla base dei Decretali di Gregorio IX (III,34,8) che \"\u2026con la nascita di Cristo ogni onore e diritto \u2026erano stati tolti agli infedeli e conferiti ai cristiani\".\nVladimiri obiett\u00f2 che Enrico di Susa aveva torto; \u00e8 vero che aveva molti seguaci (Giles di Roma, Oldradus, Andrea e Pietro di Anchorano), ma per esempio Tommaso d'Aquino riteneva inviolabile la propriet\u00e0 degli infedeli. La guerra giusta doveva evitare alla cristianit\u00e0, e era giustificabile, solo in caso di pericolo imminente. I poteri papali, inoltre, non erano stati trasmessi agli imperatori. I cavalieri cristiani avevano il dovere di accertare la giustizia della causa per cui combattevano. Il Concilio tergivers\u00f2, ma Vladimiri present\u00f2 dei Samogizi (che si lagnarono dell'Ordine) e una lettera di Wladyslaw, che si lagnava di non poter combattere i Turchi perch\u00e9 vessato dall'Ordine teutonico. Vladimiri fu duramente attaccato da Domenico da San Gemignano, da Urbach, e dal domenicano Falkenberg, rivendicando la potest\u00e0 imperiale. Falkenberg ebbe il torto, per\u00f2, di presentare la controversia alla Sorbona, auspicando l'uccisione di Wladyslaw e dei polacchi in genere. Era troppo, e Falkenberg fu imprigionato per sei anni, anche se riusc\u00ec a scampare alla condanna per eresia (per aver difeso il tirannicidio). Un argomento insidioso, a favore della crociata contro i Polacchi fu esposto da Ardecino de Porta, novarese. Nel suo \"Tractatus\" sostenne che, poich\u00e9 Dio aveva concesso ai pagani le loro terre, essi erano obbligati a seguire la sua legge. A tirare le fila della disputa fu un pensatore indipendente, Pierre d'Ailly. Egli ammise che i cristiani potevano servirsi di pagani per condurre una guerra. Defin\u00ec la guerra giusta se\nIn conclusione, Vladimiri, con la sua condotta processuale aggressiva, imped\u00ec che vi fossero ritorsioni contro la Polonia. Cos\u00ec Papa Martino riconferm\u00f2 vicari generali Wladyslaw e Witold, e il senso della rinnovata nomina era chiaro: era precluso ogni attacco ai polacchi. Questa digressione \u00e8 stata in certo senso necessaria, poich\u00e9 la dottrina cristiana medioevale considerava moralmente giustificata solo la guerra difensiva; essa si \u00e8 prolungata molto in Germania, anche secondo quanto sostiene Ritter.\nGli Stati del re di Prussia.\nNel XVIII secolo non si pu\u00f2 ancora parlare di Prussia come Stato unitario. Analogamente a quanto avviene agli Asburgo in Austria gli Hohenzollern, gi\u00e0 da secoli margravi ed Elettori del Brandeburgo, espandono il loro dominio su altri territori, assumendo dapprima il titolo di \"re in Prussia\" e poi, dal 1772, con la prima spartizione della Polonia, quello di \"re di Prussia\". Divengono cos\u00ec sovrani di una moltitudine di stati, pi\u00f9 o meno ampi, che vanno dalle rive del mar Baltico fino alla Mosa, ai confini con i Paesi Bassi. L'abilit\u00e0 dei monarchi prussiani fa di questa frammentazione una forza, anzich\u00e9 una debolezza; l'arte militare diviene un'occupazione pressoch\u00e9 permanente della classe dirigente prussiana, che vede i suoi eserciti presenti in ogni parte del Sacro Romano Impero Tedesco. La pluralit\u00e0 degli stati, appartenenti all'Impero e non, costituiranno i nuclei di quelle che formeranno nel corso del XIX secolo le grandi province amministrative del regno.\nA) Stati non appartenenti all'Impero\nB) Stati dell'Impero\nParallelo con l'Inghilterra.\nInteressante \u00e8 istituire un parallelo con l'Inghilterra: l\u00ec i nobili furono costretti a fare concessioni, in Prussia divennero pi\u00f9 opprimenti; cause simili (ad esempio, la peste, che creava scarsit\u00e0 di manodopera) provocarono effetti opposti. Fosse la scoperta dell'America, che mand\u00f2 in frantumi la prosperit\u00e0 delle citt\u00e0 anseatiche (legate strettamente all'Ordine), fosse la politica protezionistica dell'Hansa, l'est tedesco usc\u00ec a pezzi dal XV secolo. Su questo concordano molti storici; ci\u00f2 consent\u00ec agli aristocratici di conservare il potere. Eventi naturali, come carestie e epidemie, dovettero contribuire potentemente alla decadenza: comunque, la contrazione della terra coltivata fu manifesta intorno al 1450. Tuttavia, si verific\u00f2 un aumento di richiesta di granaglie da parte dei paesi mediterranei sul finire del Cinquecento e, di conseguenza, le propriet\u00e0 nobiliari dell'est coltivate a latifondo ne trassero vantaggi. Altro punto di forza (1551-1600 secondo Kamen, op. cit.) consist\u00e9 nel fatto che i prezzi non aumentarono moltissimo; Kamen calcola per Danzica un aumento del 50%, inferiore al tasso olandese. Nel periodo fra il 1410 e il 1466, la popolazione diminu\u00ec in Prussia del 50%.\nXIX e XX secolo la crisi dello junkerismo.\nSu impulso francese, il \"Reichsdeputationshauptschluss\" del 25 febbraio 1803 a opera del \"Reichstag\" decideva la secolarizzazione delle signorie e dei principati ecclesiastici, nonch\u00e9 la decadenza degli statuti autonomistici delle citt\u00e0 libere.\nNe deriv\u00f2 il rafforzamento degli stati maggiori nell'area germanica e soprattutto, il superamento della frammentazione politica sancita dalla pace di Vestfalia. La Prussia dopo Jena \u00e8 uno Stato con le spalle al muro, che proprio dalla sconfitta completa \u00e8 indotto a portare alle estreme conseguenze la lotta contro le idee e le forze della rivoluzione francese. Pertanto necessita di un potere sempre pi\u00f9 accentrato, cos\u00ec sotto Hardenberg (e il suo aiuto Altenstein) viene promulgato il decreto reale del 25-12-1808, col quale si stabilisce l'unificazione delle funzioni di ministro della guerra, di comandante in capo dell'esercito e di capo di S.M. Nel 1809 il maggiore Ferdinand von Schill del II Ussari di Brandeburgo cre\u00f2 il primo dei Freikorps, e fu seguito dal barone Adolf von L\u00fctzow. Storicamente, le origini dei Freikorps risalgono a Federico II, con la formazione di Wilhelm von Kleist (fu sciolta a guerra ultimata). Gerhard von Scharnhorst, August Neidhardt von Gneisenau e Carl von Clausewitz attirarono Johann von Yorck nella loro orbita filorussa, e entrarono nell'esercito russo. Fu von Clausewitz a redigere la convenzione di Tauroggen col generale russo Diebitsch, e Yorck sped\u00ec von Seydlitz a ottenere il consenso del re.\nLa questione dell'insubordinazione di Yorck \u00e8 stata ampiamente dibattuta ma in genere i commenti sono stati positivi. Occorre ricordare che nel 1812 - a seguito dell'alleanza del re di Prussia con Napoleone - circa il 25% degli ufficiali prussiani present\u00f2 le dimissioni: un preludio alla dissoluzione dello Stato, fondato sull'esercito. Ufficiali di Stato Maggiore vennero a affiancarsi a tutti i comandanti (Gneisenau a Bl\u00fccher, Boyen a von B\u00fclow, Grolman a Kleist, Rauch a Yorck, Clausewitz a Thielmann, Reiche a Zeiten). Gneisenau rimpiazz\u00f2 Scharnhorst come Capo di Stato Maggiore e ne segu\u00ec l'impronta riformista. Scharnhorst aveva ripartito l'esercito in sei brigate e aveva conservato alcuni ordinamenti ereditati dall'armata di Federico II; lungi dall'essere rivoluzionario, il suo riordino fu il lavoro di un pragmatico realista. Il 10 marzo 1813 il re fond\u00f2 l'Ordine della Croce di Ferro ed eman\u00f2 un proclama all'esercito da Breslavia il 17-3-1813, che incitava alla lotta contro i francesi. Si giov\u00f2 quali agenti di von Borstell in Pomerania e di von Tauenzien nella Marca. Nella guerra che segu\u00ec, Bl\u00fccher vinse a Katzbach (26-8-1813) e il 31 marzo 1814 entrava a Parigi. Dopo Waterloo, la Prussia ottenne la Pomerania svedese e mantenne il granducato di Posnania dei territori polacchi. La Prussia si estendeva adesso su una superficie di 278.000\u00a0km\u00b2 e una popolazione di 10.000.000 di abitanti.\nDopo la seconda pace di Parigi, la denuncia di Schmalz segn\u00f2 l'avvio di una campagna reazionaria. Nel 1819 cominci\u00f2 uno scontro politico fra liberali (Boyen, Stein, Gneisenau, Grolman) e conservatori (Ancillon, Kamptz, il duca Carlo di Meclemburgo, Schuckmann, Wilhelm Wittgenstein-Hohenstein principe zu Sayn).\nCon l'accordo del 1-8-1819 (Teplitzer Punktation) fra Austria e Prussia furono decise misure contro la stampa, repressione del dissenso e l'inizio di una commissione investigativa.\nI decreti di Karlsbad, promulgati il 1-9-1819, furono ratificati dalla Dieta Federale il 20-9-1819. Johann Ancillon (1767-1837) fu importante, difese il sistema delle tre classi e collabor\u00f2 con Metternich al congresso di Vienna; scrisse \"Sovranit\u00e0 e costituzioni statali\", fu anche ministro degli esteri nel 1832. Kamptz fu un giurista; Schuckmann fu ministro degli interni quasi dal 1814 al 1830 e il 31-10-1816 licenzi\u00f2 gli statuti per l'Universit\u00e0 di Berlino. Politicamente, Wittgenstein-Hohenstein forse fu il pi\u00f9 notevole di questo gruppo, in quanto ebbe parte nei decreti di Karlsbad (6-31 agosto 1819).\nForse ancora pi\u00f9 influente fu il duca Carlo di Meclemburgo, aiutante di campo a Jena, ma pure incaricato da Bl\u00fccher di conservare accesso ai contingenti di de Langeron e di von \u00d6sten-Sacken; ferito a M\u00f6ckern, con vittoria sul campo, comandante delle Guardie Reali nel 1813 e presidente del Consiglio prussiano nel 1837. Nel 1821 in Brandeburgo avvenne l'unificazione della monetazione: il tallero fu diviso in trenta silbergoschen, composto ognuno di dodici pfennige; nel 1857 il tallero fu sostituito dal vereinsthaler. La lotta di Guglielmo I per mantenere la ferma triennale dur\u00f2 decenni, per lui il soldato deve assimilare lo spirito del militare di carriera: i suoi critici rilevavano che un prolungato servizio di caserma in tempo di pace non contribuiva a stimolare l'attaccamento al mestiere delle armi. La resistenza ai desiderata del re furono molto forti: ancora nel 1859 generali come Bonin, Steinmetz e il principe Radziwill vedevano negativamente la smobilitazione della milizia.\nRapporti con le confessioni religiose.\nFederico Guglielmo IV fond\u00f2 una chiesa di Stato, secondo alcuni storici ledendo il principio della tolleranza religiosa; egli era influenzato dalla ideologia conservatrice e poliziesca di Friedrich Julius Stahl, di Ernst Ludwig von Gerlach, e il suo \"Kultusminister\" (\"ministro della cultura e della religione\") era Johann von Eichhorn, una specie di \"alter ego\" del ministro di polizia. A est in quel periodo si svilupp\u00f2 il pietismo. Gli antesignani vengono riconosciuti in Johannes Arndt e in Jean de Labadie. Questa forma di religiosit\u00e0 protestante, che presenta interessanti analogie con il metodismo anglosassone e col battismo presbiteriano, ebbe come principale iniziatore Philipp Jacob Spener, alsaziano di nascita, che dopo aver istituito i Collegia pietatis nel 1670, scrisse nel 1675 i \"Pia Desideria\" (trad. it. Torino, Claudiana) e venne nominato nel 1691 rettore della chiesa di S. Nicola a Berlino.\nIl movimento pietista propugnava lo studio biblico, il sacerdozio dei laici, la rinuncia alle dispute dogmatiche, una predicazione di tipo edificante. Ne fece parte Francke, fondatore dell'Universit\u00e0 di Halle, molto attivo nel sociale. Il pietismo ebbe influenza nel determinare il sistema educativo prussiano, che risale al 1700, si fonda su otto anni di istruzione obbligatoria e che ebbe pure influssi durevoli negli Stati Uniti (gruppo Carnegie, Everett governatore del Massachusetts). Fu in Slesia, con von Zinzendorf, che circa alla met\u00e0 del XVIII secolo raggiunse per cos\u00ec dire una maturazione; l'accento fu posto sulla religiosit\u00e0 interiore, aliena da formalismi. La conversione consiste nell'avvicinarsi a Dio con una completa trasformazione del mondo interiore. Notevoli sono gli esiti artistici del movimento, quali la musica di Johann Sebastian Bach che ne fu influenzato e i cui testi cercano una comunione con Cristo. Sono state sottolineate le affinit\u00e0 del pietismo con la temperie illuminista: comunque, la diffusione del pietismo in Brandeburgo probabilmente agevol\u00f2 la separazione tra Stato e Chiesa, spesso considerata un tratto peculiare dello Stato prussiano.\nCostituzione.\nNel 1850 fu concessa la Costituzione: parlamento alto (\"Herrenhaus\") e basso (\"Abgeordnetenhaus\") a suffragio universale ma col sistema delle tre classi. Il sistema elettorale delle tre classi - riferisce Mantelli - era stato introdotto per decreto il 30 maggio del 1849; tra i cittadini iscritti il 4,7% apparteneva alla prima classe, il 12,6% alla seconda e l'82,7% alla terza.\nJoseph von Radowitz cerc\u00f2 di creare uno stato federale, ma l'Austria era ancora troppo forte ed era chiaro che avrebbe impedito ogni riunificazione tedesca; il nuovo cancelliere Otto von Manteuffel dovette piegarsi agli accordi di Olm\u00fctz, umilianti per la Prussia. La crisi port\u00f2 alla nomina di Otto von Bismarck, che condusse a tappe forzate il suo programma di unificazione tedesca con esclusione dei tedeschi dei Sudeti, del sudest europeo e dell'Austria. Questa soluzione fu chiamata \"piccolo-tedesca\" e, dopo l'unificazione, cozz\u00f2 inevitabilmente con le concezioni pangermaniche.\nLa guerra austro-prussiana \u00e8 stata vista come guerra civile intertedesca, una sorta di replica della guerra di secessione americana da Wehler, mentre per Winckler si tratt\u00f2 di una guerra fra entit\u00e0 statuali. La Costituzione tedesca dopo l'unificazione della Germania presentava un regime costituzionale puro, simile per alcuni versi all'autocrazia dello Stato zarista. L'Impero era strutturato su base federale; teoricamente, l'imperatore era il \"primus inter pares\" fra molti regnanti. La solidit\u00e0 della posizione prussiana era assicurata dal suo regime elettorale, che prevedeva ancora il sistema delle tre classi (pi\u00f9 o meno come nella Francia prerivoluzionaria) e che fu abolito soltanto alla fine della prima guerra mondiale. Tale anacronismo era la chiave di volta della preminenza degli \"Junker\".\nSembra che fosse obsoleta anche la ripartizione delle circoscrizioni elettorali: per esempio, le elezioni del 1907 segnarono una sconfitta dei socialdemocratici e del Centro Cattolico nonostante avessero ottenuto tre milioni di voti in pi\u00f9 dei partiti avversari. Si dovette arrivare al 5 aprile 1917, in piena guerra mondiale, perch\u00e9 Theobald von Bethmann-Hollweg (in qualit\u00e0 di primo ministro di Prussia) proponesse l'immediata introduzione del suffragio universale in Prussia. Tre giorni dopo vi accenn\u00f2 vagamente il Kaiser, nel suo messaggio pasquale al popolo tedesco, che era stato redatto dal segretario di Bethmann-Hollweg, Wahnschaffe.\nI conservatori reagirono il 3 maggio 1917 con una risoluzione che propugnava \"una pace con indennit\u00e0,\ncon un aumento di potenza e acquisti territoriali...\". Anche in quelle circostanze, i conservatori si rifiutarono di prendere in considerazione una riforma elettorale; tanto che il 9 luglio 1917 in un consiglio della corona svoltosi a Berlino, il ministro della guerra prussiano sostenne che una Prussia governata dai socialisti e dai gruppi etnici slavi era peggio che perdere la guerra.\nIl 10 luglio Bethmann-Hollweg, nel consiglio dei ministri prussiano, present\u00f2 la bozza di un decreto regio per accelerare l'adozione del suffragio universale. Non fu forse un caso che due giorni dopo lo stato maggiore costringesse alle dimissioni Bethmann-Hollweg, proprio il giorno nel quale il decreto comparve sulla stampa; segu\u00ec a fine anno l'allontanamento di Rudolf von Valentini, capo del gabinetto civile. Cos\u00ec la ricerca di un assetto politico pi\u00f9 moderno fu del tutto rigettata. Bismarck aveva fatto s\u00ec che il Parlamento (\"Reichstag\") non avesse il potere di nominare e revocare il primo ministro (cancelliere); tale facolt\u00e0 era interamente nelle mani dell'imperatore. Il Consiglio Federale (che fungeva da camera alta) fu ben presto ridotto a svolgere compiti irrilevanti. I compiti del Consiglio erano stati delineati per garantire il predominio prussiano; infatti 14 consiglieri erano bastanti a impedire qualsiasi mutamento istituzionale, e la Prussia ne aveva 17. Bismarck probabilmente accentr\u00f2 quasi tutto il potere nella figura dell'imperatore fidando nella sua capacit\u00e0 di influenzarne le decisioni; dopo la sua cacciata ebbe a confessare di avere sbagliato nel favorire una tale concentrazione di potere nell'istanza suprema. Balfour sostiene che la costituzione tedesca del 1871 fu modellata su quella della repubblica olandese, perch\u00e9 Bismarck era amico dello storico statunitense John Motley, che ne scrisse la storia. Adesso (2008) \u00e8 possibile leggere i lavori di Motley.\nTuttavia, il netto predominio della vecchia Prussia comport\u00f2 un prezzo molto alto anche per la Prussia stessa che fu obbligata a lavorare per cause \"nazionali\" o perfino per l'espansione tedesca nei Balcani o sui mari, cio\u00e8 per quelle soluzioni da \"Grande Germania\" che Bismarck aveva cercato di evitare con ogni mezzo, poich\u00e9 avrebbero comportato la dissoluzione del potere degli Junker. Freytag (1871) sostiene addirittura che al Nord \u00ab [...] senza grandi entusiasmi, ci siamo assoggettati al titolo imperiale etc.\u00bb Lo scrittore Fontane ricorda con nostalgia i vecchi nomi dell'aristocrazia prussiana.\nTalvolta fu propugnata l'abrogazione della legge elettorale; il generale Waldersee arriv\u00f2 a ipotizzare una separazione della Prussia dal Reich qualora gli altri Stati si fossero opposti al ritorno dell'assolutismo. Gi\u00e0 all'inizio del XIX secolo lo \"junkerismo\" era in crisi; nel 1825 furono sequestrate 112 tenute. Pi\u00f9 tardi, avrebbero lottato per mantenere le proprie terre perfino un \"Oberpr\u00e4sident\", Theodor von Sch\u00f6n e molti altri, fra cui Jakob von Auerfeld. A rovinare le terre degli junker era l'importazione di derrate dall'estero, a prezzi pi\u00f9 contenuti rispetto a quelli praticati dai latifondisti tedeschi.\nLa crisi pi\u00f9 grave delle tenute sopravvenne fra 1882 e 1895: furono vendute all'asta circa 1000 propriet\u00e0 tra 100 e 1000 ettari. I conti Finckenstein-Gilgenburg persero un totale di 32 tenute; gli Hindenburg ne mantennero una. Il \"Bund der Landwirte\" (\"Unione dei proprietari terrieri\") comprendeva Elard von Oldenburg-Januschau, l'Oberpr\u00e4sident Adolf von Batocki e Wolfgang Kapp (nel 1920 iniziatore del Putsch di Kapp). Alcuni \"Junker\" vagheggiarono uno Stato posto fra Germania e Polonia (il conte Hans von Oppersdorff). Non mancarono tentativi per rivitalizzare il comparto agricolo orientale; in particolare, si ricorda il piano di assistenza agricola (\"Osthilfe\") del 1927. \u00c8 opinione che il piano non abbia risolto i gravi problemi delle fattorie a Est dell'Elba. Sembra che sia consistito prevalentemente in erogazioni \"a pioggia\" ai maggiori proprietari fondiari. Il cancelliere Heinrich Br\u00fcning cadde anche per aver voluto indagare sui criteri di finanziamento e sulla gestione del piano.\nNel 1930, il ministro Schange-Schoningen calcolava che 600.000 ettari fossero stati ipotecati al 150% del loro valore e altri 1.215.000 al 100%. Il successore, Magnus von Braun, sostenne che l'est avesse il 40% in meno di strade rispetto alla Vestfalia, e il 60% di ferrovie in meno rispetto alla Renania. A Posen, sotto il cancelliere Leo von Caprivi, il barone Hugo von Wilamowitz-Mollendorf fu abbastanza favorevole ai polacchi; l'espulsione di polacchi e ebrei dalla Polonia prussiana del 1883 fu criticata anche dal generale slesiano Hans von Schweinitz.\nProvvedimenti antipolacchi avevano ormai poco senso negli anni trenta, a causa dell'immigrazione massiva di manodopera e della decadenza delle fattorie. Nel frattempo, le grandi famiglie degli \"junker\" conoscevano ormai un declino politico irreversibile. Nel 1913 il 32% del corpo ufficiali era nobile, i \u00be dei generali appartenevano all'antica nobilt\u00e0. Il pi\u00f9 famoso reggimento delle guardie era l'Erstes Garde-Regiment zu Fu\u00df (Primo Reggimento della Guardia a piedi); la sua 1\u00aa compagnia (\"Leibkompagnie\") aveva le funzioni di guardia reale. L'Infanterie-Regiment 9 era quello forse col pi\u00f9 alto tasso di ufficiali nobili. Molto noti anche gli ulani di Pomerania, dove prest\u00f2 servizio Lutz Graf Schwerin von Krosigk.\nNel corso della prima guerra mondiale si nota il sorgere di una concezione geopolitica importante, quella della Mitteleuropa, portata avanti da Friedrich Naumann a partire dal 1916 (anche se antesignani si possono considerare nel periodo anteguerra Friedrich List e Walther Rathenau). Le dure clausole armistiziali portarono alla creazione di un esercito piccolo e tecnologico, dove la carriera era assicurata dal merito e non dai quarti di nobilt\u00e0 (anche se i pi\u00f9 alti gradi continuarono a essere appannaggio delle maggiori famiglie aristocratiche fino al tracollo del 1945).\nNel primo dopoguerra la classe dirigente prussiana si configur\u00f2 ancora una volta come conservatrice, tanto che nel 1932 il generale von Beck era ancora contrario alla guerra corazzata. In occasione del putsch di Kapp von Seekt esautor\u00f2 i generali reazionari (Maercker, Esdorff, Lettow-Vorbeck). Il colonnello Urt von Hammerstein-Equord si rifiut\u00f2 di seguire il suocero, il generale von Luttwitz. Ci\u00f2 dimostra che l'obbedienza prussiana non era come quella \"dei cadaveri\". Il barone Jesko von Puttkamer ricord\u00f2 un ufficiale a K\u00f6niggr\u00e4tz:\nPreu\u00dfenschlag, il colpo di Stato in Prussia.\nLa Prussia ricevette un colpo molto duro quando, il 20 luglio 1932, il cancelliere Franz von Papen esautor\u00f2 il governo socialdemocratico prussiano (Otto Braun e Carl Severing) nominandosi commissario. Questo atto pass\u00f2 alla storia come \"Preu\u00dfenschlag\" (\"colpo (di Stato) prussiano\"). Il 17 luglio si erano verificati cruenti scontri fra SA e comunisti ad Altona. In seguito, il \"Preu\u00dfenschlag\" fu dichiarato incostituzionale dalla \"Staatsgerichtshof\" (Corte Costituzionale), ma questa decisione non ebbe effetti pratici. A causa dell'industrializzazione infatti, il \"cuore storico\" della Germania era diventato un'isola di sinistra e questo non era tollerabile per chi, come von Papen, vagheggiava un ritorno all'ordine e ai vecchi ordinamenti nobiliari e censuari.\nSotto il profilo formale la fine della Prussia arriv\u00f2 il 25 febbraio 1947, quando il Consiglio di controllo alleato (generale statunitense Lucius D. Clay e maresciallo sovietico Vasilij Sokolovskij) eman\u00f2 la legge n. 46, che cancellava la Prussia dalla carta politica europea."}
{"id": "27782", "revid": "2110845", "url": "https://it.wikipedia.org/wiki?curid=27782", "title": "Jurek Becker", "text": "Biografia.\nJurek Becker, figlio di polacchi ebrei, trascorse la sua infanzia nel ghetto di L\u00f3dz e pi\u00f9 tardi nei campi di concentramento di Ravensbr\u00fcck e Sachsenhausen, dove perse la madre. Nel 1945 and\u00f2 a stare nella futura Berlino Est, spinto anche da suo padre, che pensava che la Germania al contrario della Polonia avesse chiuso con l'antisemitismo. Impar\u00f2 il tedesco e super\u00f2 gli esami di maturit\u00e0 nel 1955. Si iscrisse alla Giovent\u00f9 libera tedesca \"(Freie Deutsche Jugend, FDJ)\" e nel 1957 al Partito dell'Unit\u00e0 Socialista \"(Sozialistische Einheitspartei Deutschlands, SED)\". Lo stesso anno inizi\u00f2 gli studi di filosofia alla \"Humbold-Universit\u00e4t\" di Berlino Est, ma venne escluso per motivi politici nel 1960. Inizi\u00f2 allora a studiare alla scuola cinematografica di Babelsberg. Dal 1962 lavor\u00f2 come sceneggiatore per la \"DEFA (Deutsche Film AG)\" e la televisione della Germania Est. In quel periodo scrisse anche racconti e testi per il cabaret.\nDal 1972 Becker era membro del centro del PEN Club della Germania dell'Est e dal 1973 presidente dell'Unione degli scrittori. Nel 1975 gli venne conferito il premio nazionale della Germania dell'Est. L'anno seguente per\u00f2 venne escluso dalla SED a causa delle sue proteste contro la privazione della cittadinanza della Germania dell'Est del cantautore Rolf Biermann e l'esclusione dall'unione degli scrittori di Reiner Kunze. Nel 1977 gli venne consigliato di lasciare la Germania dell'Est. Mantenne la cittadinanza, e con un visto che gli permetteva di viaggiare all'estero valido per due anni, prolungato poi a dieci anni, pass\u00f2 sei mesi come \"poet in residence\" al \"Oberlin College\" nel Ohio (Stati Uniti), poi un semestre come professore ospite all'universit\u00e0 di Essen. Si spost\u00f2 poi a Berlino Ovest; i suoi libri non vennero pi\u00f9 pubblicati nella Germania dell'Est.\nNel 1981 Becker fu professore ospite all'universit\u00e0 di Augusta. L'anno successivo fu segretario comunale di Bergen-Enkheim. Divenne membro dell'accademia per la lingua e la poesia di Darmstadt nel 1983 e dell'accademia delle belle arti di Berlino nel 1990. Nel 1989 tenne lezioni di poetica all'Universit\u00e0 di Francoforte sul Meno. Malato da diverso tempo di cancro, Jurek Becker mor\u00ec a Sieseby nel 1997.\nOpere.\nJurek Becker fu autore di diversi sceneggiati per la televisione e il cinema. Debutt\u00f2 come autore di romanzi nel 1969 con \"Jakob il bugiardo\" \"(Jakob der L\u00fcgner)\", pubblicato nell'anno seguente anche in Germania Ovest. Il romanzo racconta con molta sensibilit\u00e0 la storia di Jakob, che in un ghetto ebreo della seconda guerra mondiale fa finta di possedere una radio. Con notizie inventate sulla imminente liberazione risveglia la speranza dei suoi compagni di sventura.\nIl romanzo ebbe notevole successo anche oltre i confini della Germania dell'Est. Nel 1971 Becker ricevette il premio letterario \"Heinrich-Mann-Preis\" della Germania dell'Est e il premio svizzero Charles Veillon. Becker scrisse anche la sceneggiatura per la versione cinematografica del 1974, premiata con l'Orso d'argento a Festival di Berlino.\nNel 1973 pubblic\u00f2 il romanzo \"Irref\u00fchrung der Beh\u00f6rden\", per il quale gli venne conferito il premio letterario della citt\u00e0 di Brema. Il romanzo descrive la vita di un giovane scrittore nella Germania dell'Est. Il romanzo \"Der Boxer\", pubblicato nel 1976, racconta la difficoltosa via di un uomo scampato ai campi di concentramento verso una nuova esistenza. Nel 1978 Becker pubblic\u00f2 un altro romanzo intitolato \"Schlaflose Tage\". I due romanzi vennero filmati per la televisione della Germania Ovest.\nNel 1983 Becker pubblic\u00f2 il romanzo \"Aller Welt Freund\", seguito nel 1986 da \"I figli di Bronstein\" \"(Bronsteins Kinder)\". Lo stesso anno inizi\u00f2 a scrivere i copioni per la serie televisiva \"Liebling Kreuzberg\", per la quale ricevette il premio \"Adolf-Grimme-Preis\" insieme all'attore protagonista, Manfred Krug, e il regista.\nNegli anni seguenti Becker scrisse la sceneggiatura per il film \"Neuner\", premiato con il \"Filmband in Gold\", il romanzo \"Amanda herzlos\" (1992), che racconta della vita di tutti i giorni nella Germania dell'Est, e la sceneggiatura per il telefilm satirico \"Wir sind auch nur ein Volk\". Nel 1996 pubblic\u00f2 la raccolta di saggi e conferenze degli anni 1971\u20131995, intitolata \"Ende des Gr\u00f6\u00dfenwahns\"."}
{"id": "27786", "revid": "125019430", "url": "https://it.wikipedia.org/wiki?curid=27786", "title": "Lago di Bolsena", "text": "Il lago di Bolsena o Volsinio (in latino: \"Lacus Volsiniensis\" / \"Lacus Volsinii\") \u00e8 un lago dell'Italia centrale, posto nell'alto Lazio, nella parte settentrionale della provincia di Viterbo (Alta Tuscia). Formatosi oltre anni fa in seguito al collasso calderico di alcuni vulcani del complesso dei monti Volsini che ha accompagnato lo sprofondamento vulcano-tettonico dell'area, \u00e8 lambito per una parte considerevole dalla strada consolare Cassia, a pochi chilometri dal monte Amiata, ed \u00e8 il lago di origine vulcanica pi\u00f9 grande d'Europa.\nDescrizione.\nHa una forma pressoch\u00e9 rotonda, tipica per la sua origine, due isole e un fiume emissario, un'area totale di (quinto in Italia), si trova a s.l.m., una profondit\u00e0 massima di 151\u00a0m e una profondit\u00e0 media di 81\u00a0m. Numerosi sono gli insediamenti turistici, con particolare propensione per il turismo a contatto con la natura, prevalentemente nei campeggi, agriturismi e bed and breakfast.\nCoste.\nLe coste del lago sono generalmente basse e sabbiose (caratteristica la sabbia di colore nero, derivata dalla disgregazione delle rocce vulcaniche), in alcuni tratti anche paludose. Tuttavia la costa non \u00e8 affatto monotona ma \u00e8 interrotta spesso da piccole e basse penisole. \nI promontori veri e propri sono pochi e per la precisione: il Monte Bisenzio, che chiude a ovest i Monti Volsini, Punta San Bernardino, la penisola di Capodimonte, la punta di Sant'Antonio.\nLungo le coste si alternano rive placide e tranquille, ideale per rilassarsi e per pescare, a campi e orti, ricoperti di ulivi, vigne e ortaggi. Dove l'uomo \u00e8 meno presente si trovano boschi isolati di querce, castagni, salici con estesi canneti che offrono rifugio per i nidi di molti uccelli lacustri. Agli alberi spesso vengono stese ad asciugare le grandi reti dei pescatori, accanto alle loro barche, le stesse da secoli, con remi asimmetrici e il posteriore che funge da timone e viene manovrato stando in piedi.\nIl turismo e gli insediamenti umani sono pi\u00f9 concentrati lungo la costa orientale e meridionale dove sorgono i tre centri rivieraschi (Bolsena; Marta; Capodimonte). La costa settentrionale \u00e8 la pi\u00f9 bassa, mentre quella occidentale \u00e8 la pi\u00f9 selvaggia e solitaria.\nIn questi anni il lago ha conosciuto un allarmante innalzamento del suo livello che sta erodendo la spiaggia e spesso d'inverno, a causa delle forti piogge, giunge ad allagare i campi e i paesi sulle rive, causando notevoli danni. Soltanto nel 2006 il livello del lago si \u00e8 avvicinato alle strade rivierasche sterrate, ritornando poi ai livelli consueti. Va considerato che avendo un solo emissario, ovvero il fiume Marta (controllato da bocchette per regolare il deflusso delle acque), il livello del lago pu\u00f2 essere gestito senza creare danni alla costa.\nPer valutare i cambiamenti di livello del lago basta guardare le strutture storiche presenti nei paesi rivieraschi, come il lavatoio presso la spiaggia dei pescatori a Marta, che nel giugno 2008 era al livello di quando \u00e8 stato costruito decine di anni prima. Un particolare del lago \u00e8 la presenza delle sesse, particolari variazioni del livello del lago, particolarmente imprevedibili e inspiegabili. Una sessa ha raggiunto nel 2000 un dislivello di circa .\nIsole.\nIsola Bisentina.\nL'isola Bisentina \u00e8 la maggiore del lago per superficie () e appartiene al territorio comunale di Capodimonte dal quale dista circa 3 Km. Mutua il suo nome dall'antica citt\u00e0 etrusco-romana di Bisenzio che era situata davanti all'isola nella costa sud-occidentale del lago e conserva importanti testimonianze storiche e artistiche.\nFu visitata da molti Papi durante le loro pause estive e fu propriet\u00e0 della famiglia Farnese.\nIsola Martana.\nSituata di fronte al centro abitato di Marta, da cui prende il nome e al quale appartiene territorialmente, l'Isola Martana \u00e8 la pi\u00f9 piccola delle due isole del lago, in termini di superficie, con i suoi .\nAvrebbe custodito le spoglie di santa Cristina, perch\u00e9 non cadessero preda dei barbari.\nL'Isola Martana fu anche al centro della tragica vicenda storica di Amalasunta, regina dei Goti, che prese il potere alla morte di Teodorico: dopo essere stata portata con l'inganno sull'isola, vi fu trucidata dal cugino Teodato il 30 aprile del 535. Nella parte orientale dell'isola \u00e8 stata posta una targa in sua memoria.\nL'isola, disabitata, fu un tempo sede di un convento degli Agostiniani. Attualmente \u00e8 propriet\u00e0 privata e quindi non ne \u00e8 possibile la visita. \u00c8 comunque possibile circumnavigarla con un battello che parte dal porto di Capodimonte e dal porto di Bolsena.\nIdrografia.\nIl fiume Marta.\nDal lago di Bolsena, in corrispondenza del centro abitato di Marta, il fiume emissario inizia il suo percorso verso il Mar Tirreno.\nDopo aver attraversato Marta, Tuscania e Tarquinia, incontra il mare. Qui, in una zona bellissima compresa tra la foce del Fiume Marta e quella del Fiume Mignone, \u00e8 stata istituita la Riserva Naturale di Popolamento Animale \"Salina di Tarquinia\".\nLa portata del fiume viene regolata dalle \"bocchette\" che sono delle finestre, in una diga, in grado di regolare il flusso di acqua che dal lago si immette nel fiume.\nClima.\nClima temperato e mite, specie sulla sponda meridionale. Non rare d'inverno sono le cosiddette \"lagheggiate\", e le \"lagheggiate ghiacciate\" ossia quando il forte vento di tramontana fa sbattere le onde del lago sui muraglioni creando spettacolari stalattiti sugli stessi, sugli alberi e sulle fontane nonch\u00e9 sul lungolago grazie al clima molto freddo.\nSono quasi esclusivamente presenti sulla sponda meridionale del lago nei comuni di Marta e Capodimonte ma anche sulla porzione di lago di Montefiascone, e sono spesso meta di turisti e visitatori. Fino a esse erano ancora pi\u00f9 spettacolari in quanto il lago aveva un livello pi\u00f9 alto. \nD'inverno spesso spirano forti venti da nord che possono superare gli 80-90 km/h.\nGeologia.\nGenesi del lago.\nIl lago si \u00e8 formato quando l'apparato vulcanico Vulsinio, che vantava ben sette crateri, in seguito allo svuotamento della grossa camera magmatica, subisce uno sprofondamento creando una zona depressa a forma circolare che sar\u00e0 a poco a poco ricoperta dalle acque del futuro lago. Tracce di questi antichi crateri sono rimasti lungo il fianco dell'isola Bisentina, nella caldera di Latera e nell'abitato di Montefiascone che sorge sul bordo della caldera dell'omonimo vulcano.\nAmbiente.\nIl lago di Bolsena pu\u00f2 vantare un ambiente naturale quasi completamente incontaminato ed \u00e8 uno dei pochi grandi laghi italiani ad essere completamente balneabile. La pulizia delle sue acque (recita un detto dei pescatori che questo \u00e8 \"il lago che si beve!\") ha garantito uno straordinario sviluppo di specie animali e vegetali, tra cui molte specie di alghe e piante subacquee quasi completamente scomparse in altri bacini. Per questa biodiversit\u00e0 nel 2005 il Lago di Bolsena \u00e8 stato proposto come sito di interesse comunitario.\nFauna.\nMolte le specie di pesci autoctone: il luccio, la tinca, il piccolo latterino, la scardola, il cefalo, la lasca, il gambero di fiume, il granchio d'acqua dolce, il coregone o lavarello, che \u00e8 il pesce pi\u00f9 pescato, ed infine le celeberrime anguille che costarono il Purgatorio dantesco a papa Martino IV \nL'abbondanza di pesci e la natura incontaminata hanno attirato specie di uccelli acquatici di tutti i tipi che sostano nel lago durante le migrazioni e sono una vera delizia per gli amanti del bird-watching. Sono stati avvistati morette, moriglioni, fistioni turchi, folaghe, svassi maggiori, tuffetti, svassi minori, garzette ed aironi cenerini, specie tipiche del Nord Europa. Tra gli uccelli che stabilmente risiedono qui, si ricordano i colombi, i gabbiani e una decina di cigni. Fra le specie che nidificano fra i canneti vi sono aironi di piccole dimensioni, il cannareccione e la cannaiola, due specie di passeri che formano dei nidi a coppa, intrecciando le canne, e per ultimo lo svasso maggiore che crea delle vere e proprie piattaforme galleggianti.\nAltri abitanti comuni delle rive del lago sono il rospo comune, la rana, la biscia d'acqua, il tritone, la testuggine europea.\nLa fauna del lago \u00e8 minacciata dall'introduzione di specie aliene come il persico sole, il pesce gatto, il persico trota, il persico reale, la carpa e l'agone, la nutria, la tartaruga palustre americana, l'oca canadese e il gambero rosso della Louisiana. Questi animali alloctoni distruggono l'habitat delle specie autoctone e ne mettono in pericolo la sopravvivenza anche predandole o privandole delle risorse necessarie.\nFlora.\nLungo le rive si alternano ai canneti, rifugi ideali per moltissimi animali alla sabbia e a piccoli prati dove cresce l'erba morella, dalle tipiche bacche color rosso, il vilucchio bianco. Presso la localit\u00e0 di Montesenano (Gradoli) \u00e8 stata osservata la rarissima Baldellia ranunculoides. A poca distanza dalla riva crescono il ranuncolo e il poligono anfibo, la zannichellia e la brasca pettinata (o delle lagune). In acque pi\u00f9 profonde si sviluppa l'erba tinca e la ranocchia maggiore. [Non chiaro: si sviluppa la ranocchia? \"Fauna\"?] \nInquinamento e pericoli.\nL'incapacit\u00e0 di gestire il turismo (in continua crescita), l'abusivismo edilizio, la pesca mal regolata ed i residui di fertilizzanti provenienti dall'agricoltura intensiva sono le vere minacce per l'equilibrio biologico del lago. Equilibrio delicatissimo se si pensa che il lago impiega oltre 150 anni per ricambiare totalmente le sue acque. Recentemente \u00e8 stato costruito un sistema di fognature centrale (il cosiddetto \"anello\") che raccoglie le acque nere dei comuni intorno al lago e le riversa in un collettore comune sul fiume Marta, tuttavia a causa dell'incuria delle amministrazioni locali si verificano spesso delle rotture, come quella dell'estate 2005, quando a causa di un guasto mai chiarito, le fognature del comune di Grotte di Castro si riversarono nel lago nei pressi della frazione del Borghetto, causando un'invasione batterica ben cento volte superiore ai limiti previsti. Un problema analogo si verific\u00f2 nell'estate 2011 nel comune di Capodimonte.\nSecondo un rapporto del luglio 2016 rilasciato da Goletta dei Laghi, una campagna di Legambiente, su 7 campioni effettuati nel Lago di Bolsena 6 risultavano \"fortemente inquinati\".\nNell'estate 2017 contrastanti sono i risultati ottenuti rispettivamente dalla stessa Legambiente e da Arpalazio: per la prima \u00e8 il nono anno consecutivo per cui il lago risulta inquinato, per la seconda sono risultati eccellenti tutti i prelievi effettuati.\nStoria.\nPreistoria.\nIl lago inizi\u00f2 ad essere popolato verso la fine del Neolitico quando lungo le sue rive sorsero diversi villaggi di palafitte. Fu poi abitato durante l'et\u00e0 del ferro e quella del bronzo ma i suoi insediamenti restarono fortemente condizionati dalle variazioni di livello delle acque, e conseguentemente dalla posizione della riva.\nEt\u00e0 villanoviana ed etrusca.\nDurante l'epoca etrusca, il lago ricopr\u00ec un ruolo di grande importanza. Sulle sue rive sorsero almeno quattro citt\u00e0: Visentum (oggi Bisenzio) ad ovest, la Civita di Grotte di Castro a nord, \"Cornossa\" (oggi fra Marta e Capodimonte) a sud mentre l'attuale Bolsena divent\u00f2 sede del porto della potente citt\u00e0 di Volsinii (Orvieto) in un rapporto di dipendenza simile a quello intercorso fra Roma e Ostia.\nIl misterioso Fanum Voltmunae, luogo sacro dove i capi delle pi\u00f9 importanti citt\u00e0 etrusche si riunivano ogni anno \u00e8 stato a lungo ipotizzato sulle rive del lago o anche sull'isola Bisentina.\nEt\u00e0 romana.\nIn seguito alla distruzione di Volsinii, i Romani trasferirono la popolazione a Bolsena che fu chiamata \"Volsinii Novi.\" Il lago \u00e8 citato da Plinio nella sua \"Naturalis Historia\" e in et\u00e0 tardo-imperiale vive la drammatica vicenda di Santa Cristina, martire cristiana del III secolo che sar\u00e0 proclamata successivamente patrona del lago.\nMedioevo.\nI Longobardi e i Saraceni portarono le loro armi qui e saccheggiarono i principali centri urbani. Bolsena venne saccheggiata e un gruppo di abitanti porta le spoglie di santa Cristina sull'Isola Martana. Bisenzio viene distrutta e la sua sede vescovile \u00e8 spostata a Castro. \n&lt;br&gt;Sull'isola Martana, il re gotico Teodato fece imprigionare e uccidere la cugina Amalasunta, figlia di Teodorico. \nIl Medioevo fu per il lago un periodo di tristezza e di declino. A partire dal XII secolo, viene conteso tra i Comuni di Orvieto, Viterbo, la Chiesa e i potenti feudatari dei signori di Bisenzio. \nI paesi sulle rive vissero un periodo di costante declino e subirono frequenti saccheggi. Il grande poeta Francesco Petrarca, rest\u00f2 colpito dalla grave situazione e chiese a papa Clemente VI di intervenire. Clemente VI invi\u00f2 il cardinale Egidio Albornoz che riusc\u00ec a riportare il lago sotto il controllo della Chiesa, ma lo scontento degli abitanti fu tale da scatenare violenti tumulti e ribellioni.\nDucato di Castro.\nIl ritorno del Papa a Roma, gli permette di consolidare i suoi domini nell'area del lago. La citt\u00e0 di Montefiascone conosce un grande sviluppo diventando rifugio di numerosi pontefici e venendo eletta sede vescovile.\nNel 1537 papa Paolo III istituisce il ducato di Castro e lo affida al figlio Pier Luigi Farnese. Appartiene al ducato la sponda meridionale, occidentale e settentrionale del lago, posto come confine naturale del ducato. In particolare i Farnese si insediano nei paesi di Marta, Capodimonte, Bisenzio, le isole Bisentina (dove realizzarono il mausoleo di famiglia) e Martana, Gradoli, Grotte, San Lorenzo e Borghetto.\nI Farnese si dedicano con impegno ed energia allo sviluppo dei centri sotto il loro governo. Costruiscono rocche, palazzi e residenze dove ospitano letterati e artisti.\nNel 1649 con la caduta di Castro, il lago ritorna sotto il dominio della Chiesa.\nSecoli successivi.\nNel Seicento il lago conobbe l'opera lungimirante e illuminata del cardinale Marcantonio Barbarigo, che diventa vescovo di Montefiascone e benedir\u00e0 l'opera di Santa Lucia Filippini che fonda l'Ordine delle Maestre Pie, un ordine di suore incaricate inizialmente di occuparsi dell'infanzia della zona del lago, prima di espandere la loro opera in tutto il mondo.\nNel Settecento il livello del lago si alza notevolmente, causando l'impaludamento delle rive pi\u00f9 basse, che provoca una forte diffusione della malaria. Scompaiano i centri abitati di Bisenzio (che sar\u00e0 unito a Capodimonte nel 1816) e il Borghetto che viene unito a Grotte di Castro nel 1745. Le condizioni insalubri spingono Papa Clemente XIV a spostare altrove gli abitanti del centro rivierasco di \"San Lorenzo alle Grotte\". Viene fondato cos\u00ec San Lorenzo Nuovo.\nNel 1848 nasce l'Associazione Castrense, un movimento d'ispirazione mazziniana cui aderiscono molti abitanti del lago. Nel 1860 un distaccamento di garibaldini sbarcati a Talamone, raggiunge il lago e cerca di scatenare una rivolta popolare, occupando la fortezza militare di Valentano. Il tentativo fallisce sia per l'ostilit\u00e0 degli abitanti sia per il deciso intervento delle forze pontificie che ricacciano in Toscana i patrioti.\nComunque, l'area del lago entra nel 1871 nel Regno d'Italia\nDall'Unit\u00e0 d'Italia a oggi.\nDopo l'Unit\u00e0 esplode il fenomeno del brigantaggio, che colp\u00ec l'Alto Lazio e la Bassa Toscana. Nella zona del lago, rifugio dei briganti divent\u00f2 la \"Selva di San Magno\", fra Gradoli, Latera, Valentano e Capodimonte. Qui fu ucciso, in un'operazione contro i briganti, il 3 giugno del 1891 il brigadiere dei carabinieri Sebastiano Preta, medaglia d'argento al valor militare. Il re Umberto I finanzi\u00f2 personalmente la costruzione di un busto dedicato al brigadiere Preta in una piazza di Latera.\nL'economia del lago continuava a reggersi sull'agricoltura e sulla pesca, spesso portata avanti col metodo della mezzadria. La povert\u00e0 spinse molti lacustri ad emigrare, specie verso il Nord America e il Canada: meta privilegiata di molti divent\u00f2 la citt\u00e0 di Montreal.\nIl fenomeno del brigantaggio viene sconfitto agli inizi del Novecento e gli anni successivi sono contraddistinti da numerosi interventi pubblici come la sistemazione della Via Cassia, l'arrivo dell'acqua corrente e dell'energia elettrica.\nNel 1927 il lago entra nella neonata provincia di Viterbo.\nIl lago seguir\u00e0 le vicende del resto del paese, passando sotto il regime fascista e subendo le devastazioni della seconda guerra mondiale. Gli Alleati giunsero in zona nell'estate del 1944.\nNel dopoguerra i paesi del lago conobbero una ripresa dell'emigrazione che questa volta si diresse verso altre citt\u00e0 italiane, in particolar modo Roma. A partire dagli anni cinquanta e sessanta inizi\u00f2 anche un lento sviluppo turistico che conobbe il culmine negli anni settanta e ottanta quando divent\u00f2 particolarmente popolare in Germania, Austria, Paesi Bassi, Belgio e Svezia.\nComuni del lago di Bolsena.\nI paesi che si affacciano sul lago sono:\nVa annoverato poi il comune di Latera, che pur non affacciandovisi ha dei tratti panoramici sul lago dal Passo della Montagnola e dalla localit\u00e0 Cantoniera.\nMuseo territoriale.\nIl museo \u00e8 situato nel quartiere medievale del Castello di Bolsena, ubicato all'interno della Rocca dei Monaldeschi della Cervara.\n\u00c8 stato inaugurato il 5 maggio 1991.\nConsta di varie sezioni che hanno come filo conduttore lo sviluppo umano del territorio, attraverso l'analisi delle fasi storiche antecedenti al periodo etrusco-romano, per poi dispiegarsi attraverso il Medioevo ed il Rinascimento focalizzandosi sugli usi, costumi e tradizioni locali.\nViene poi illustrato il lago di Bolsena, il pi\u00f9 grande lago vulcanico d'Europa, con riferimento all'ecosistema lacustre, alla fauna, alla flora e alle attivit\u00e0 di pesca, antiche e moderne.\nInserito fin dalla sua inaugurazione nell'Organizzazione Museale Regionale (O.M.R.), il museo \u00e8 stato anche insignito dalla Regione Lazio del Premio Marchio di Qualit\u00e0.\nDal 2000 il Comune di Bolsena svolge il ruolo di capofila del Sistema museale del lago di Bolsena, con l'incarico di curarne gli aspetti amministrativi, tramite il proprio Ufficio Cultura, mentre alla direzione del Museo territoriale \u00e8 stato affidato pro-tempore (allo stato attuale per due mandati consecutivi di un quinquennio ciascuno) il coordinamento dell'attivit\u00e0 scientifica condivisa progettualmente ed esecutivamente tra i musei dell'area sistemica e, attraverso interventi mirati e sostenuti finanziariamente dalla Regione Lazio, diretta soprattutto agli ambiti della promozione, della ricerca e della didattica.\nInfluenza culturale.\nAl lago di Bolsena \u00e8 intitolato il Bolsena Lacus su Titano."}
{"id": "27787", "revid": "1121152", "url": "https://it.wikipedia.org/wiki?curid=27787", "title": "Dispotismo illuminato", "text": "Il dispotismo illuminato \u00e8 il governo assolutista di un monarca o despota illuminato, in riferimento agli ideali dell'Illuminismo, periodo storico e culturale dell'Occidente del XVIII e inizio del XIX secolo.\nContesto storico.\nNell'Europa del Settecento, con l'eccezione di Islanda, della Spagna, del Portogallo, dell'Inghilterra e dei Paesi Bassi, la forma politica dominante era la monarchia assoluta.\nTra il 1740 e il 1790, molti governi europei intrapresero una serie di riforme economiche, commerciali e sociali. Questa volont\u00e0 dei sovrani assoluti di migliorare le condizioni di vita del proprio popolo, che sembrava seguire le indicazioni degli illuministi, diede origine al cosiddetto dispotismo illuminato.\nIl principale propositore di questo sistema presso gli illuministi - il quale, per\u00f2, considerava la monarchia costituzional-parlamentare inglese come modello di stato ben governato - fu Voltaire.\nAnche se i loro regni erano basati sulle idee dell'Illuminismo, il pensiero dei monarchi illuminati a proposito dei poteri dei sovrani era simile a quello dei predecessori. Essi ritenevano di avere ottenuto per nascita il diritto di governare.\nPer l'Europa il Settecento fu un periodo di riforme. Per dare efficacia al loro potere, un po' dovunque i sovrani introdussero riforme, consigliati dagli illuministi.\nPresupposti.\nFino alle soglie del Settecento il fondamento ideale dell'assolutismo era stato il diritto divino dei re, ossia il presupposto che Dio investisse i sovrani del loro potere. Molti usi e istituti ereditati dal Medioevo erano sopravvissuti al processo d'accentramento monarchico del potere. Nobilt\u00e0 e clero conservavano parte dei privilegi tradizionali, le citt\u00e0 continuavano a godere di particolari autonomie, le classi sociali erano ancora distinte secondo i . Anche se sottoposti al controllo dei funzionari regi, questi residui poteri particolaristici ostacolavano l'esercizio dell'autorit\u00e0 sovrana e minacciavano l'unit\u00e0 e la compattezza degli stati.\nAll'inizio del Settecento tali sopravvivenze intralciavano l'attivit\u00e0 dei principi e ostacolavano lo sviluppo economico. Infatti , che gravavano invece sulle classi pi\u00f9 attive della societ\u00e0, sottraendo capitali agli investimenti produttivi. Gran parte della terra era nelle mani dei ceti privilegiati, che non la sfruttavano secondo i pi\u00f9 produttivi criteri ; inoltre, la libert\u00e0 d\u00ec scambio, essenziale allo sviluppo della societ\u00e0 borghese, era ostacolata o impedita da dogane e pedaggi, relitti anacronistici del feudalesimo.\nOrigini.\nLa critica illuministica e le prime formulazioni scientifiche dell'economia indicarono chiaramente le linee essenziali di un programma di riforma. I filosofi e l'opinione pubblica pi\u00f9 avveduta non credevano pi\u00f9 al \"diritto divino dei re\", ma accettavano un programma di riforma della societ\u00e0 e dello stato affidato a un principe guidato dagli ideali filosofici dell'epoca e capace di operare il trapasso dal dispotismo arbitrario del sovrano, al dispotismo legale, fondato sulle norme della morale e vincolato al compito di provvedere alla \"felicit\u00e0 dei popoli\".\nTale dispotismo, illuminato dagli ideali di tipo razionale, sembrava corrispondere alle necessit\u00e0 oggettive di molti Paesi e coincideva con il proposito dei sovrani di continuare con maggior coerenza ed efficacia l'azione di accentramento del potere, fino allora condotta con il solo uso della coercizione. Fra le grandi potenze rimase estranea al movimento riformatore soltanto la Francia, mentre l'Inghilterra aveva bandito per sempre il dispotismo con la \"gloriosa rivoluzione\" del 1689 e, nella seconda met\u00e0 del Settecento, avvier\u00e0 la rivoluzione industriale.\nLe innovazioni si esplicarono principalmente nel campo giuridico e della procedura penale, nell'amministrazione e nella struttura politica e abolendo privilegi e disuguaglianze nel sistema fiscale, che divenne pi\u00f9 equo e pi\u00f9 efficiente. I rapporti fra Chiesa e Stato, secondo le tesi del giurisdizionalismo (tendenza dello Stato ad allargare la propria sfera d'azione limitando quella della Chiesa) furono profondamente modificati a favore del potere politico. La potenza economico-politica della Chiesa nei singoli regni fu avversata, i sovrani, con opportune iniziative statali cercarono di ostacolare l'influenza dei religiosi sull'insegnamento, inoltre intervennero in campo patrimoniale abolendo privilegi e immunit\u00e0, inoltre stabilirono che la pubblicazione degli atti pontifici e l'insediamento dei vescovi fossero subordinati alla loro approvazione. Gli ordini religiosi furono ostacolati o soppressi, i gesuiti furono cacciati dal Portogallo e da altri Paesi europei a causa del potere raggiunto dalla Compagnia di Ges\u00f9 in politica, nell'educazione delle classi superiori, nel campo degli affari.\nIn Portogallo, Paese fervidamente cattolico, la situazione era aggravata da una soverchia potenza del clero, che possedeva circa due terzi della propriet\u00e0 immobiliare e controllava le universit\u00e0, mentre l'Inquisizione esercitava un'autorit\u00e0 quasi illimitata e la Corona doveva spendere gran parte delle sue entrate per il mantenimento di un numero spropositato di sacerdoti. In questa situazione il Marchese di Pombal, che reggeva il governo del Paese intorno alla met\u00e0 del Settecento, trasse pretesto da un attentato contro il re Giuseppe I per accusare i gesuiti di sobillazione. Nel gennaio del 1759 egli fece imprigionare tutti i gesuiti residenti nel Paese e nelle colonie e li fece trasportare a Civitavecchia, nello Stato Pontificio, procedendo immediatamente al sequestro dei collegi e dei beni della Compagnia. Con modalit\u00e0 diverse, l'esempio portoghese fu seguito negli anni successivi dalla Francia, dalla Spagna e dai Borbone di Napoli e di Parma, mentre forti pressioni erano esercitate sul papato perch\u00e9 procedesse a sciogliere la Compagnia di Ges\u00f9. Tale risultato fu raggiunto nel 1773, quando papa Clemente XIV ne decret\u00f2 la soppressione. L'ordine continu\u00f2 peraltro a vivere clandestinamente fin quando fu restaurato, nel 1814, in seguito a un mutamento radicale del clima culturale e politico europeo.\nEsperienza paragonabile \u00e8 il breve governo della Danimarca di Johann Friedrich Struensee.\nGli unici stati europei in cui le riforme non vennero fatte furono Gran Bretagna e Francia. La Gran Bretagna era gi\u00e0 uno stato moderno dotato di una costituzione (monarchia costituzionale), mentre in Francia il governo assolutista di Luigi XVI, dopo un aumento delle tasse causato da un forte deficit finanziario, provoc\u00f2 la ribellione del popolo, che sfoci\u00f2 poi nella Rivoluzione francese."}
{"id": "27789", "revid": "1005847", "url": "https://it.wikipedia.org/wiki?curid=27789", "title": "Partito Democratico", "text": "Ci sono diversi partiti politici di differenti orientamenti chiamati Partito Democratico, o in modo simile."}
{"id": "27791", "revid": "124401071", "url": "https://it.wikipedia.org/wiki?curid=27791", "title": "Assolutismo monarchico", "text": "L'assolutismo monarchico \u00e8 una teoria politica che sostiene che una sola persona, generalmente un monarca, debba detenere i poteri legislativo, esecutivo e giudiziario esercitati in maniera assoluta. Questo \u00e8 giustificato dal concetto di \"diritto divino dei re\", che implica che l'autorit\u00e0 di un governante derivi direttamente da Dio, formando una \"monarchia teocratica\".\nProprio per questo motivo la monarchia assoluta si contrappone a quella costituzionale, dove i poteri del re sono limitati dalla Costituzione, che sancisce i diritti dei cittadini. Nella sua accezione regia, per\u00f2, il termine non va confuso con la tirannide: il tiranno \u00e8 colui che governa senza legittimit\u00e0 n\u00e9 limiti, mentre il monarca assoluto \u00e8 tenuto a rispettare varie norme sociali e religiose.\nIl termine \"assoluto\" deriva dall'unione dei due termini latini \"ab\" (\"da\") e il participio passato \"solutum\" (\"sciolto\") , ovvero \"sciolto da\" ogni costrizione esterna. Quindi il sovrano assoluto \u00e8 colui che pu\u00f2 esercitare liberamente il proprio potere.\nStoria.\nNel XVII secolo, l'assolutismo monarchico si afferm\u00f2 in Francia e in altri Paesi dell'Europa continentale, come la Prussia e la Russia degli zar. \nNell'Europa dell'inizio dell'et\u00e0 moderna era la forma di governo pi\u00f9 diffusa, nella sua incarnazione di Stato dei ceti dove il potere del principe era affiancato da una corte, ufficiali, parlamenti, Diete, nei quali erano presenti le classi privilegiate, come il clero e la nobilt\u00e0, ma spesso il potere di questi apparati si riduceva ad essere puramente consultivo. Non avevano seria influenza nelle decisioni, solamente cercavano di difendere i propri privilegi.\nTra il Quattrocento e il Cinquecento, i monarchi ridimensionarono i poteri di tali ceti, nonostante questi tendessero ad allargare la propria presenza.\nLa necessit\u00e0 di mantenere eserciti permanenti e di imporre tributi senza interpellare i sudditi facilit\u00f2 il rafforzamento dei monarchi di fronte alla nobilt\u00e0 e alla borghesia, mentre le guerre contribuirono allo sviluppo del sentimento nazionale e nella figura del sovrano sembr\u00f2 incarnarsi l'intera nazione. In Francia, in Prussia e pi\u00f9 tardi in Russia, la cultura del Cinque-Seicento sostenne l'idea di un primato politico, culturale ed etico-religioso della Nazione. Nell'ambito religioso, il cattolicesimo, dopo il Concilio di Trento (1545-1563), favor\u00ec l'affermarsi dell'idea di sovrano come rappresentante dell'ordine razionale voluto da Dio. Diversificato fu invece l'atteggiamento del mondo protestante: i calvinisti furono decisi avversari dell'assolutismo, mentre i luterani, seguendo le dottrine del loro maestro, videro nel principe anche il capo della comunit\u00e0 religiosa, perch\u00e9 ritennero che egli solo, con la sua autorit\u00e0 assoluta, potesse reprimere la volont\u00e0 dei malvagi. \nLo sviluppo del capitalismo commerciale e finanziario favor\u00ec anch'esso l'affermazione dell'assolutismo regio. \nInfatti, la necessit\u00e0 di mantenere eserciti permanenti e l'esigenza di una burocrazia sempre pi\u00f9 complessa costrinsero i sovrani a chiedere ingenti prestiti ai grandi mercanti/banchieri in cambio di larghe concessioni, come lo sfruttamento di territori nelle colonie o l'appalto della riscossione delle imposte sul territorio nazionale.\nGli ultimi monarchi assoluti tentarono talvolta di governare secondo i principi dell'Illuminismo, e vengono quindi chiamati despoti illuminati. Essi tentarono di permettere ai loro sudditi di vivere pi\u00f9 liberamente la loro vita di tutti i giorni, mantenendo al tempo stesso la monarchia autocratica. Nel Settecento furono considerati tali Federico II di Prussia, Caterina II di Russia e Giuseppe II d'Asburgo. L'assolutismo, come termine, non comparve fino al XIX secolo, quando la tradizionale \"et\u00e0 dell'assolutismo\" era ormai passata.\nOrigine concettuale.\nTradizionalmente l'origine del concetto di sovrano assoluto si individua negli scritti di Jean Bodin. Egli sosteneva l'unit\u00e0, indivisibilit\u00e0 e perpetuit\u00e0 della sovranit\u00e0. \nHobbes, nella sua filosofia della legge naturale, riteneva che i governanti assoluti emergessero in accordo con gli istinti fondamentali degli uomini, in particolare la loro paura della morte e il loro bisogno di potere. Nella sua visione, non poteva esserci ordine sociale senza la cessione del potere a un singolo individuo che lo avrebbe usato per limitare le tendenze violente e anti-sociali del popolo. Hobbes insisteva anche sull'irreversibilit\u00e0 del potere assoluto comunque acquisito, per vie pacifiche o violente, legali o illegali.\nPer coloro che credevano che il monarca assoluto fosse stato scelto da Dio, la ribellione contro il monarca era equivalente alla ribellione nei confronti di Dio. Quindi, il governo era considerato assoluto, in quanto non poteva essere sfidato.\nEstensione del concetto di assolutismo.\nVi sono politologi che, basandosi sul significato letterale della definizione, estendono il concetto di monarchia assoluta anche a Stati non dotati formalmente di un sovrano, che quindi potrebbero anche definirsi \"repubbliche assolute\", ma governati assolutisticamente da un presidente solitamente vitalizio e talora altres\u00ec ereditario. \nEsempi passati di questa categoria sono lo Stato di Haiti al tempo dei Duvalier e il Malawi di Hastings Banda.\nTra gli esempi contemporanei si annoverano molti paesi gi\u00e0 appartenenti all'Unione Sovietica come il Turkmenistan, il cui capo di Stato e presidente a vita \u00e8 stato Saparmyrat Ny\u00fdazow fino al 2006, nonch\u00e9, tra gli altri, la Corea del Nord e la Siria."}
{"id": "27792", "revid": "9", "url": "https://it.wikipedia.org/wiki?curid=27792", "title": "Assolutismo illuminato", "text": ""}
{"id": "27798", "revid": "123964793", "url": "https://it.wikipedia.org/wiki?curid=27798", "title": "Lago di Corbara", "text": "Il lago di Corbara \u00e8 un lago artificiale dell'Italia centrale, formatosi con la costruzione negli anni sessanta del bacino idroelettrico omonimo sul fiume Tevere. Prende il nome dalla frazione di Corbara, localit\u00e0 del comune di Orvieto. Caratterizzato da rive frastagliate che si allungano dentro una profonda e stretta gola che si insinua fin quasi a Todi (gola del Forello), \u00e8 costeggiato sulla sponda sinistra dalla strada statale 448. Fa parte, unitamente ai territori circostanti, del Parco fluviale del Tevere, area naturale protetta dell'Umbria.\nEconomia.\nNell'area del lago di Corbara sono attive numerose strutture ricettive quali agriturismi, case vacanza e country house, hotel, villaggi e camping attrezzati, bed &amp; breakfast, appartamenti e residenze d'epoca.\nAttivit\u00e0 sportive.\nNel bacino sono praticate alcune attivit\u00e0 sportive, in particolare il canottaggio. Quest'ultimo fa riferimento al Centro di canottaggio della Corlago, in localit\u00e0 Salviano.\nAltre attivit\u00e0 che \u00e8 possibile praticare nel lago sono:"}
{"id": "27800", "revid": "122814885", "url": "https://it.wikipedia.org/wiki?curid=27800", "title": "Lago di Mezzano", "text": "Il lago di Mezzano (in Latino: \"Lacus Statoniensis\") \u00e8 un piccolo lago dell'Italia centrale in provincia di Viterbo nel Lazio, di origine vulcanica, formatosi circa 400.000 anni fa.\nDescrizione.\nSituato a ridosso del confine con la Toscana, il lago presenta una forma rotondeggiante, tipica per la sua origine, e possiede un emissario, il fiume Olpeta, a sua volta affluente del Fiora. Ha un'area totale di 47,50 ha, un perimetro di 2.516\u00a0m, e si trova a 452\u00a0m s.l.m. Si trova all'interno del territorio comunale di Valentano (VT), anche se il comune pi\u00f9 vicino in linea d'aria \u00e8 Latera. Nel 2005 il lago \u00e8 stato proposto come sito di interesse comunitario. Bench\u00e9 situato a soli 7\u00a0km dal lago di Bolsena, non ha con esso collegamenti idrografici e si alimenta solo con le piogge perch\u00e9 non ha immissari.\nStoria.\nPlinio, Vitruvio e Seneca hanno descritto il cono lacustre di Mezzano \"Lacus Statoniensis\" (\"lago delle costruzioni\") per i resti di villaggi di palafitte sommersi dalle acque, ritrovati grazie alle esplorazioni subacquee del fondale del 1973. Il Villaggio ha restituito la pi\u00f9 grande quantit\u00e0 di reperti integri di tutta l'Italia centrale, conservati nel museo della Tuscia e della Rocca Farnese di Valentano e comprendenti ceramiche, oggetti di legno e bronzi. Per tale ragione, la campagna della Soprintendenza per i Beni archeologici dell'Etruria Meridionale ha avuto una vasta eco.\nDall'aiuto degli studi sul sistema di insediamento e dal ritrovamento dei reperti si evince la certezza che le rive del lago siano state popolate a partire dall'Et\u00e0 del rame (III millennio a.C), durante l'et\u00e0 della \"Cultura Appenninica\" nell'Et\u00e0 del Bronzo, fino al Bronzo finale (XII sec a.C.). \nAmbiente.\nL'ambiente del lago di Mezzano \u00e8 quasi completamente inalterato, privo delle tracce della presenza umana e abbastanza distante dai centri abitati. \u00c8 possibile arrivarci solo a piedi. Il perimetro del lago \u00e8 circondato da canneti e campi coltivati dagli agricoltori del luogo. Le sue acque sono limpide e i colori vanno dal blu profondo al verde cobalto. \u00c8 situato in una cavit\u00e0 a forma di tronco di cono rovesciato, molto probabilmente un cratere d'esplosione dell'apparato eruttivo di Latera.\nFauna.\nIn corrispondenza del fiume Olpeta troviamo una ricca avifauna: gallinelle d'acqua, martin pescatori, porciglioni, folaghe e il falco di palude.Le acque del lago sono abitate da una grande variet\u00e0 di pesci quali tinche, carpe, trote, lucci ed il persico-trota.\nFlora.\nI versanti sono ricoperti da una fiorente vegetazione arborea. Particolare attenzione merita il bosco che si trova sul versante ovest, Monte Rosso, nel quale alberi di alto fusto con piante di cerro e roverelle secolari nascondono il Castello di Mezzano, di origine longobarda, distrutto nella met\u00e0 del 1300. La leggenda narra che Pia de' Tolomei, nobildonna senese ricordata da Dante nel V canto del Purgatorio sia stata rinchiusa e uccisa qui. A circa 1.5 Km dal lago sorge una grandissima roverella, monumento alla natura, una delle pi\u00f9 antiche piante del Lazio. Troviamo, inoltre, il colle Monte Becco che domina la Riserva Naturale del Lamone di Farnese (Italia), comune limitrofo."}
{"id": "27819", "revid": "399", "url": "https://it.wikipedia.org/wiki?curid=27819", "title": "Gioco d'azzardo", "text": "Il gioco d'azzardo, secondo l'ordinamento penale italiano, \u00e8 una tipologia di gioco nel quale ricorre il fine di lucro e la vincita o perdita \u00e8 completamente o quasi aleatoria. Esso consiste nello scommettere beni, perlopi\u00f9 denaro, sull'esito di un evento futuro: per tradizione le quote si pagano in contanti. \nQuesto evento pu\u00f2 verificarsi nell'ambito di un gioco di societ\u00e0 come la roulette o di una gara, come le corse dei cavalli, ma in linea di principio qualsiasi attivit\u00e0 che presenti incertezza sul risultato finale si presta a scommesse a scopo di lucro e quindi pu\u00f2 essere oggetto di gioco d'azzardo.\nStoria.\nPartendo dall'arabo \"az-zahr(dado) e\" attraverso il francese \"hasard\", \"(rischio-avvertenza)\" si arriva al termine \"azzardo.\"\nIl gioco d\u2019azzardo risale agli inizi dell\u2019umanit\u00e0 e si presume che il suo scopo fosse quello di conoscere il volere divino. I primi dadi sono stati rinvenuti in Cina, e risalgono a pi\u00f9 di 5000 anni fa, ma i pi\u00f9 antichi riferimenti alle prime forme di scommessa arrivano a partire dal 4000 a.C. in Egitto, dove si giocava a \u201cSENET\u201d, una specie di dama per decidere il destino oltretomba, in India e Giappone. Il dado era fabbricato con ossa di animali, spesso pecore e cervi, di cui si mangiava la carne, si facevano pellicce e si usavano i tendini per gli strumenti. Anche i Greci erano amanti del gioco d\u2019azzardo, tanto da raffigurare l'atto del gioco dei dadi in qualche vaso. In epoca Romana, il gioco era proibito per ragioni di ordine pubblico, ma era legale scommettere. Si puntava sulle corse di bighe e di quadrighe e anche sui combattimenti dei gladiatori. Tra le varie divinit\u00e0 romane troviamo anche la dea chiamata Fortuna, di conseguenza essi giocavano solo nei giorni festivi. Nello Stato Pontificio, tra Settecento e Ottocento, il fenomeno del gioco d'azzardo venne di volta in volta affrontato in maniera differente dai singoli papi: spesso additato come vizio diabolico, talvolta riconosciuto come \u00abmale\u00bb incurabile che infettava il popolo, altre volte ancora ammesso, in maniera pragmatica, come fonte di entrate. Alcuni, all'interno della gerarchia ecclesiastica, ritenevano che stroncare il fenomeno fosse un obiettivo impossibile da raggiungere: a tale conclusione era giunta, per esempio, una congregazione di teologi e canonisti, a capo della quale era stato posto il cardinale Giovanni Tolomei, incaricata di fare un'approfondita indagine da papa Clemente XI, nel 1720. Sotto Pio VII si assist\u00e9 invece a un nuovo tentativo di porre un freno al dilagare dei cosiddetti \u00ab\"Giochi proibiti\"\u00bb, i quali \u00ab\"danni gravissimi\"\u00bb arrecano \u00ab\"alla Societ\u00e0\"\u00bb.\nTipologie.\nCasin\u00f2.\nUno dei luoghi in cui il gioco d'azzardo pu\u00f2 essere svolto \u00e8 tramite i casin\u00f2. Giochi tipici dei casin\u00f2 sono: roulette, blackjack, chemin de fer, slot machine e il baccarat.\nI giochi d'azzardo dei casin\u00f2 e i sistemi di quote delle agenzie di scommesse sono organizzati in modo da favorire il banco, garantendo di fatto alla gestione, per la legge dei grandi numeri, un introito praticamente certo, asintoticamente certo e proporzionale al numero dei giocatori e all'entit\u00e0 delle puntate. Infatti per la legge dei grandi numeri, dall'altra parte del tavolo pi\u00f9 a lungo un giocatore gioca, pi\u00f9 denaro in media perder\u00e0. \nIn alcuni giochi esistono strategie confortate da basi matematiche, quali il Blackjack. In altri giochi, quale il baccarat, le slot machine o il pachinko queste strategie non esistono nemmeno basate sul buon senso, poich\u00e9 il giocatore nel primo non prende alcuna decisione in merito agli eventi, che potrebbero essere manipolati, nel secondo gli eventi sono equiprobabili, quindi non manipolabili. Ed \u00e8 cos\u00ec che soprattutto negli USA esistono dei professionisti del gioco. Esistono anche i bari, i quali adottano trucchi e spesso violano le regole per vincere.\nScommesse.\nLe scommesse vengono effettuate tra due o pi\u00f9 giocatori su un evento esterno ai giocatori, ossia la scommessa non deve riguardare la volont\u00e0 di uno dei giocatori altrimenti si parla di affronto. Le scommesse pi\u00f9 diffuse riguardano l'ambito sportivo ma si pu\u00f2 scommettere in ogni campo. Le agenzie di scommesse possono esercitare la loro attivit\u00e0 su tutto il territorio nazionale.\nPatologia.\nIl gioco d'azzardo pu\u00f2 diventare una vera e propria patologia, detta gioco d'azzardo patologico, diagnosticabile e curabile attraverso un'adeguata psicoterapia. Questa patologia spinge a giocare in maniera compulsiva, per vivere l'eccitazione del rischio, che spesso \u00e8 tanto pi\u00f9 forte quanto pi\u00f9 alta \u00e8 la posta: anche se le persone sanno come funziona il mondo del gioco d'azzardo, continuano a giocare senza riuscire a fermarsi, che stiano vincendo o perdendo, finch\u00e9 non hanno perso tutto. Per questo spesso si ritiene che il malato di gioco d'azzardo non giochi per vincere, ma per perdere.\nSituazione in Italia.\nIl gioco d'azzardo \u00e8 vietato nei locali pubblici e anche in luoghi privati, secondo la tabella dei giochi proibiti. \u00c8 possibile giocare d'azzardo solo nelle case da gioco autorizzate (casin\u00f2) e sulle navi da crociera naviganti fuori dal bacino del Mediterraneo. \nTuttavia col passare del tempo alcune tipologie di gioco con premi in denaro sono state legalizzate. \u00c8 il caso dei giochi numerici a quota fissa come il lotto, dei giochi numerici a totalizzatore come il Superenalotto, l'Eurojackpot e il Win for Life!, dei giochi a base sportiva come Totocalcio, Totip, Totogol e scommesse a quota fissa (quest'ultime hanno inglobato anche i giochi a base ippica e si sono estesi anche a eventi non sportivi, come ai festival musicali tipo Sanremo ed Eurovision Song Contest e ai reality show), degli apparecchi d'intrattenimento come Newslot e VLT (nonch\u00e9 apparecchi da divertimento senza vincita in denaro), giochi di abilit\u00e0 come backgammon, domino o battaglia navale (purch\u00e9 a distanza), giochi di sorte a quota fissa come tutti i classici giochi da casin\u00f2 (per esempio roulette, con la limitazione appunto della quota fissa e a distanza), giochi di carte organizzati in forma diversa dal torneo come poker cash (purch\u00e9 a distanza), le lotterie tradizionali e istantanee e il bingo, quest'ultimo sia nella versione a distanza che da sala. Sono altres\u00ec legali le manifestazioni di sorte locale come lotterie, pesche e banchi di beneficenza e tombole, se promosse da enti morali, associazioni, comitati senza fini di lucro, ONLUS, purch\u00e9 necessarie al loro sostentamento o da partiti politici nell'ambito di manifestazioni locali e sono altres\u00ec consentite le tombole in ambito familiare e privato, a scopo ludico. Nonostante le evidenti analogie, queste tipologie di gioco con premi in denaro non costituiscono, secondo la legge italiana, gioco d'azzardo e sono definiti semplicemente giochi con vincite in denaro. \nRicerche economiche hanno evidenziato come il 55% dei giocatori, anche occasionali, sono di fatto nullatenenti.\nIn Italia il gioco con vincita in denaro rappresenta la terza impresa del paese contribuendo al 4% del PIL.\nDiritto civile.\nSecondo l'ordinamento italiano non \u00e8 possibile adire l'autorit\u00e0 giudiziaria per obbligare alcuno a saldare debiti di gioco. In particolare l'art. 1933 del C.C. qualifica il debito di gioco come obbligazione naturale: secondo tale disposizione, \"non compete azione per il pagamento di un debito di giuoco o di scommessa, anche se si tratta di un giuoco o di una scommessa non proibiti\". Tuttavia, i recenti sviluppi tecnologici prevedono in genere il prepagamento della somma di gioco, risolvendo il problema della riscossione degli eventuali debiti su altri livelli di ordinamento. L'ordinamento italiano si limita ad assicurare al creditore di un debito di gioco la minima protezione accordata ai creditori di obbligazioni naturali: quindi, se il debitore decide di non pagare, non \u00e8 possibile obbligarlo per mezzo della legge, ma a chi abbia pagato un debito di tale origine senza che il gioco fosse \"truccato\" la legge non riconosce il diritto di chiedere la restituzione della somma, a meno che il giocatore non sia incapace.\nDiritto penale.\nL'art. 718 del codice penale italiano punisce con l'arresto da tre mesi ad un anno e con l'ammenda non inferiore ad euro 206 chiunque tenga un gioco d'azzardo ovvero lo agevoli fuori dei casi di casin\u00f2 autorizzati e delle navi da crociera naviganti fuori dal bacino del Mediterraneo.\nCircostanze aggravanti sono l'aver istituito o tenuto una casa da gioco, l'essere stato posto in essere il fatto in un esercizio pubblico, l'essere state impegnate poste rilevanti nel gioco e l'aver partecipato al gioco persone di et\u00e0 inferiore ad anni diciotto.\nL'art. 720 punisce chi, senza concorrere nel reato ex art. 718, \u00e8 colto a partecipare ad un gioco d'azzardo.\nLa pena \u00e8 l'arresto fino a sei mesi o, in alternativa, l'ammenda fino ad euro 516.\nLa pena \u00e8 aumentata se il reo \u00e8 sorpreso in una casa di gioco, ovvero in pubblico esercizio, ovvero sono state impegnate poste rilevanti.\nLa condanna non consegue dalla mera condotta: \u00e8 necessaria la condizione di punibilit\u00e0 dell'essere sorpresi mentre si gioca.\nLa nozione di gioco d'azzardo si trae dal disposto dell'art. 721: sono giochi d'azzardo quelli in cui ricorre il fine di lucro e la vincita o la perdita sono interamente, o quasi, aleatorie.\n\u00c8 di pacifica evidenza che sono da riguardarsi quali giochi d'azzardo i dadi e la roulette e che non lo sono gli scacchi.\nIncerta la natura del poker, perch\u00e9 in esso molto influisce l'astuzia del giocatore.\nL'esercizio abusivo di scommesse sportive \u00e8 disciplinato dalla legge n. 401 del 13 dicembre 1989."}
{"id": "27828", "revid": "2039709", "url": "https://it.wikipedia.org/wiki?curid=27828", "title": "Teoria dei nodi", "text": "La teoria dei nodi \u00e8 una branca della topologia, a sua volta branca della matematica, che si occupa di nodi, ovvero di curve chiuse intrecciate nello spazio. La teoria ha applicazioni in fisica subatomica, chimica supramolecolare e biologia.\nPer i suoi stretti legami con lo studio delle variet\u00e0 di basse dimensioni (1, 2, 3 e 4), la teoria dei nodi \u00e8 spesso considerata una branca della topologia della dimensione bassa.\nStoria.\nNascita della teoria.\nUn primo accenno di sistematizzazione della teoria dei nodi venne fatto da Vandermonde (1735-1796), il matematico che introdusse il determinante, nel XVIII secolo, ma a parte rari sprazzi, si dovette attendere la fine del XX secolo per vedere la teoria dei nodi trovare una formalizzazione, anche in conseguenza della sua importanza in fisica teorica, per l'elaborazione delle teorie note collettivamente come teoria delle stringhe.\nIl primo impiego in fisica \u00e8 per\u00f2 dovuto a William Thomson, ossia Lord Kelvin: in pieno dibattito tra teoria ondulatoria e corpuscolare, egli propone nel 1867 gli \"atomi vortice\". Essi sono formati da un'onda intrecciata in un nodo chiuso, come quello in figura.\n Annodandosi in maniere pi\u00f9 o meno complicate, si determinerebbero le propriet\u00e0 chimico-fisiche degli atomi. Da notare come, traslato alle particelle subatomiche e allo spaziotempo, il concetto sia identico nella teoria delle stringhe menzionata prima. Le molecole deriverebbero dall'unione dei nodi.\nIn realt\u00e0 i nodi sono un caso particolare di \"link\", ossia curve chiuse intrecciate nello spazio. A differenza dei nodi, i link possono essere formati da pi\u00f9 curve. Le molecole di Thomson sarebbero dunque dei link. \nUn seguace di Thomson, Peter Guthrie Tait si pose il problema della classificazione dei nodi. Egli consider\u00f2 solo i nodi alternati, ossia quelli in cui il filo passa alternativamente sopra e sotto ogni incrocio. Nel 1899 lo statunitense Little espanse la classificazione ai nodi non alternati, fino a 10 incroci.\nLa teoria di Thomson, che a taluni potrebbe apparire bizzarra, ai tempi in cui fu formulata era capace di spiegare molti dati sperimentali.\nTuttavia alla pubblicazione della tavola periodica degli elementi di Mendeleev, tutta la teoria dei nodi di Thomson e allievi venne abbandonata.\nDescrizione diagrammatica e invarianti.\nUn nodo \u00e8 generalmente descritto tramite \"diagramma\", ovvero disegnando una sua proiezione generica su un piano, con alcuni incroci come negli esempi mostrati nelle figure. Lo stesso nodo ha per\u00f2 tante rappresentazioni diverse, e si pone un problema fondamentale: come capire se due rappresentazioni descrivono lo stesso nodo? Il problema risulta essere di difficile approccio anche nel caso pi\u00f9 semplice: come capire da una rappresentazione diagrammatica se il nodo \u00e8 \"banale\", ovvero se si scioglie?\nNel 1927 Reidemeister risponde parzialmente a questo problema, proponendo tre operazioni, dette \"mosse di Reidemeister\". Esse consistono nella formazione/scioglimento di un ricciolo, nella separazione/sovrapposizione di due tratti di corda non incrociati, e nello scavalcamento di un incrocio da parte di un tratto di corda. Ciascuna di queste mosse non cambia il nodo. D'altra parte, due nodi risultano essere equivalenti se e solo se i loro diagrammi sono ottenibili l'uno dall'altro tramite una combinazione di mosse di Reidemeister.\nQuesto risultato sembra apparentemente rispondere al problema, ma non fornisce in verit\u00e0 un vero e proprio algoritmo per determinare l'equivalenza fra due nodi descritti come diagramma nel piano: questo perch\u00e9, non essendo noto a priori il numero di mosse necessarie per trasformare un diagramma in un altro, non \u00e8 possibile sapere con certezza in un tempo finito se due nodi \"non\" sono equivalenti.\nIl problema fondamentale, che le mosse di Reidemeister non risolvono, \u00e8 quindi quello di \"distinguere\" due nodi diversi. Nel 1928 viene fatto un significativo passo in avanti in questa direzione: l'introduzione di \"invarianti\", ovvero di oggetti algebrici (numeri, polinomi, etc) che \"non variano\" all'applicazione di una mossa di Reidemeister, e quindi sono intrinsecamente assegnati al nodo. Il \"polinomio di Alexander\" \u00e8 un invariante di questo tipo: ad ogni nodo \u00e8 associato un polinomio, che pu\u00f2 essere calcolato in modo combinatorio a partire da un diagramma. Due nodi che hanno polinomi diversi sono quindi necessariamente diversi.\nLa ricerca di invarianti potenti ha occupato quasi tutto il resto del XX secolo. Tra questi, il \"polinomio di Jones\" \u00e8 valso al fisico Vaughan Jones la medaglia Fields. \nNodi e 3-variet\u00e0.\nIl complementare del nodo nello spazio tridimensionale (o nella 3-sfera \"S\"3 ottenuta da quest'ultimo aggiungendo un punto e quindi compattificando lo spazio) \u00e8 una variet\u00e0 tridimensionale. Questa variet\u00e0 fornisce molte informazioni sul nodo.\nTramite lo studio di questa variet\u00e0, il matematico Haken costru\u00ec nel 1961 il primo algoritmo che riconosce se un nodo dato (ad esempio in forma diagrammatica) \u00e8 banale (cio\u00e8 se si scioglie completamente). Tale algoritmo, bench\u00e9 importante dal punto di vista teorico, \u00e8 per\u00f2 di difficile applicazione pratica, proprio perch\u00e9 usa tecniche relative a variet\u00e0 3-dimensionali.\nLa variet\u00e0 fornisce anche un potente invariante: il suo gruppo fondamentale. Molti teoremi relativi alle 3-variet\u00e0 hanno una stretta analogia con analoghi teoremi per i nodi. Fra questi, il pi\u00f9 importante \u00e8 un teorema di fattorizzazione dimostrato nel 1949 dal matematico tedesco Horst Schubert.\nNegli anni '80, i matematici Cameron Gordon e John Luecke dimostrano infine che il nodo \u00e8 strettamente collegato alla sua variet\u00e0 complementare: due nodi sono infatti equivalenti se e solo se le loro variet\u00e0 complementari sono omeomorfe. Inoltre viene dimostrato che un polinomio formula_1 di Alexander \u00e8 diviso da un altro polinomio formula_2 di Alexander se il complementare del nodo individuato da formula_1 pu\u00f2 essere visto come sottovariet\u00e0 della variet\u00e0 complementare del nodo individuato da formula_4\nConcetti fondamentali.\nI concetti fondamentali della teoria dei nodi sono quello di nodo e link. \nNodo e link.\nBench\u00e9 intuitiva, la definizione matematica di nodo presenta delle piccole sottigliezze. Si possono scegliere essenzialmente due strade: un nodo pu\u00f2 essere definito come una linea spezzata chiusa o una curva differenziabile nello spazio. Si definisce quindi una nozione appropriata di equivalenza fra nodi.\nUn link \u00e8 una unione finita disgiunta di nodi.\nNodo primo.\nEsiste una semplice operazione che permette di \"unire\" due nodi per costruirne un terzo: questa operazione si chiama somma connessa. \nIl Teorema di Schubert asserisce che ogni nodo \u00e8 somma connessa di una successione di nodi elementari denominati, similarmente alla nomenclatura matematica dei numeri, nodi primi. Il teorema \u00e8 in effetti l'analogo del teorema fondamentale dell'aritmetica nel contesto dei nodi, dove l'operazione di moltiplicazione \u00e8 sostituita con la somma connessa fra nodi.\nQuesto potente teorema pone i nodi primi al centro della teoria dei nodi. Tabulazioni e invarianti si riferiscono spesso solo a questa classe fondamentale di oggetti. In figura sono mostrati tutti i nodi primi ottenibili come diagrammi aventi fino a 7 incroci. I primi nodi sono il nodo banale, il nodo trifoglio e il nodo a otto."}
{"id": "27830", "revid": "339392", "url": "https://it.wikipedia.org/wiki?curid=27830", "title": "Lord Kelvin", "text": ""}
{"id": "27832", "revid": "1602064", "url": "https://it.wikipedia.org/wiki?curid=27832", "title": "Unione induista italiana", "text": "LUnione induista italiana ( \"Sanatana Dharma Samgha\" \"Unione induista\") \u00e8 un'associazione sorta per la tutela, il coordinamento, la pratica e lo studio della cultura e della religione induista. \u00c8 stata fondata da Swami Yogananda Giri in 1996. Associazione nazionale, riconosciuta da istituzioni religiose e culturali internazionali, l'U.I.I. - pur operando da anni - si \u00e8 data una veste anche formale nel 1996 ed \u00e8 cresciuta grazie alla condivisione di grandi ideali e all'aspirazione di vivere coerentemente scelte religiose e spirituali da parte di molti centri, di scuole di yoga, di associazioni e di singoli individui, appartenenti gi\u00e0 da molto tempo a correnti induiste o che seguono l'insegnamento di maestri ind\u00f9.\nSi propone di divulgare le antiche tradizioni favorendo la collaborazione di tutti i gruppi e persone che praticano culti induisti perseguendo obiettivi comuni, nel rispetto della reciproca diversit\u00e0 e libert\u00e0. L'Unione Induista Italiana \u00e8 stata riconosciuta ufficialmente dallo Stato Italiano, con decreto del presidente della Repubblica del 29 dicembre 2000, come confessione religiosa.\nDecalogo dell'Unione induista italiana.\nL'Unione induista italiana si propone di favorire:"}
{"id": "27835", "revid": "287204", "url": "https://it.wikipedia.org/wiki?curid=27835", "title": "Vangeli dualistici", "text": "I Vangeli dualistici sono un gruppo di scritti religiosi, attribuiti a Simon Mago, a Dositeo, a Cerinto, a Basilide e a Marcione (esponente della comunit\u00e0 di Roma, nella met\u00e0 del II secolo d.C.). In essi viene accolta la concezione dualistica, secondo la quale al Dio del bene si contrappone un Dio del male, ed essi sono in perpetua e inconciliabile lotta."}
{"id": "27836", "revid": "2215945", "url": "https://it.wikipedia.org/wiki?curid=27836", "title": "Roger Federer", "text": "Soprannominato \"King Roger\" o \"The Swiss Maestro\", in virt\u00f9 dei primati e dei titoli conseguiti, dello stile di gioco efficace su ogni superficie, e dell'accuratezza tecnica dei suoi colpi, \u00e8 considerato uno dei migliori tennisti di tutti i tempi, nonch\u00e9 uno dei pi\u00f9 grandi sportivi di sempre.\nCon 20 trionfi, insieme a Novak \u0110okovi\u0107, \u00e8 il secondo giocatore pi\u00f9 vincente nella storia del tennis maschile nei tornei del Grande Slam dopo Rafael Nadal (21).\n\u00c8 al secondo posto nella classifica all-time di settimane trascorse da numero 1 del mondo (310), alle spalle del solo Novak \u0110okovi\u0107. Detiene, per\u00f2, il record di settimane consecutive trascorse in vetta al ranking (237) e, a 36 anni, \u00e8 divenuto il tennista pi\u00f9 longevo in cima alla classifica.\nNel 2009 con la vittoria nel Roland Garros ha completato il Career Grand Slam. Nel 2017 battendo in finale Marin \u010cili\u0107 \u00e8 diventato l\u2018unico uomo ad aver vinto otto volte Wimbledon, il pi\u00f9 antico e prestigioso torneo al mondo. Da tale data fino al 27 gennaio 2019, \u00e8 stato l'unico tennista della storia a detenere contemporaneamente il record di trofei vinti in due diverse prove dello Slam (8 titoli a Wimbledon, record assoluto e 6 Australian Open, allora ex aequo con \u0110okovi\u0107 ed Emerson).\n\u00c8 il tennista che ha vinto pi\u00f9 volte (6) le ATP Finals (ottenendo il maggior numero di partecipazioni alla finale, 10) e che ha conquistato il maggior numero di titoli sia sul cemento (71) che sull'erba (19). \nNel 2014 vincendo il singolare decisivo contro il francese Richard Gasquet trascina la squadra svizzera alla conquista della sua prima Coppa Davis.\nNel suo palmar\u00e8s vanta inoltre 3 Hopman Cup e 3 Laver Cup.\nAlle Olimpiadi ha conquistato due medaglie: ai Giochi Olimpici di Pechino 2008 vince l'oro nel doppio assieme al connazionale Stanislas Wawrinka, mentre a Londra 2012 conquista l'argento nel singolare perdendo in finale con Andy Murray.\nCon 54 successi \u00e8, alle spalle di Novak \u0110okovi\u0107 (62) e Rafael Nadal (58), al terzo posto nella classifica dei vincitori dei cosiddetti \"Big Titles\", ovvero i tornei del Grande Slam, i Masters 1000, le ATP Finals e le Olimpiadi.\nCon un montepremi di circa 130 milioni di dollari, \u00e8 il secondo tennista della storia nella graduatoria dei guadagni ottenuti in carriera, preceduto da \u0110okovi\u0107.\nBiografia.\nVita privata.\nRoger Federer \u00e8 nato a Basilea l'8 agosto 1981; il padre, Robert Federer, \u00e8 svizzero di Berneck e la madre Lynette Durand \u00e8 sudafricana. Ha una sorella maggiore di nome Diana e ha la doppia nazionalit\u00e0 svizzera e sudafricana. \u00c8 cresciuto a Riehen e poi M\u00fcnchenstein, nei dintorni di Basilea e vicino al confine con la Francia e la Germania. Oltre allo svizzero tedesco (sua lingua madre) parla correntemente il tedesco standard, l'inglese e il francese. In ambito calcistico, Federer \u00e8 un tifoso del Basilea, infatti non di rado \u00e8 possibile vederlo al St. Jakob-Park.\nRisiede a Wollerau, nel Canton Svitto, ed \u00e8 sposato con l'ex-giocatrice di tennis svizzera (di origine slovacca) Miroslava Vavrinec, detta Mirka, ritiratasi dalle competizioni nel 2002 a causa di un infortunio al piede.\nIl 12 marzo 2009, tramite il sito ufficiale di Roger, la coppia comunic\u00f2 che si sarebbe poi unita in matrimonio l'11 aprile seguente, fece sapere di aspettare un bambino; la nascita era prevista nell'estate 2009. Nella notte tra il 23 e il 24 luglio, Mirka diede alla luce due gemelle, Myla Rose e Charlene Riva. A dicembre 2013 la coppia ha annunciato di aspettare il terzo figlio, rivelatosi poi una nuova coppia di gemelli, questa volta maschi: Leo e Lennart nati il 6 maggio 2014.\nIniziative oltre il tennis.\nNel settembre del 2003 Federer lanci\u00f2 una linea di cosmetici e fragranze chiamata \"RF Cosmetics\". Nel dicembre dello stesso anno cre\u00f2 l'omonima fondazione, con lo scopo di aiutare i bambini disagiati, principalmente in Sud Africa. Si fece inoltre promotore fra i tennisti di un'iniziativa per aiutare le persone colpite dallo tsunami nell'Oceano Indiano, organizzando delle partite di beneficenza i cui fondi sono poi stati devoluti all'UNICEF. Il 3 aprile 2006 fu nominato ambasciatore dell'UNICEF, mentre in dicembre fece il suo primo viaggio in qualit\u00e0 di Goodwill Ambassador dell'UNICEF, visitando i bambini delle citt\u00e0 indiane del Tamil Nadu, in una regione completamente devastata dal maremoto del 2004. In occasione della giornata mondiale per la lotta all'AIDS del 2007 prest\u00f2 la sua immagine per un video volto a sensibilizzare l'opinione pubblica sul problema della trasmissione del virus dalle madri ai neonati.\nNel 2010 in seguito al terremoto di Haiti, Federer in collaborazione con altri tennisti organizz\u00f2 durante l'Australian Open 2010 un evento di beneficenza chiamato \u2018Hit for Haiti\u2019, il cui ricavato venne destinato alle vittime del terremoto.\nTeam.\nFederer, pressoch\u00e9 unico tra i professionisti di alto livello, non ha avuto per diversi anni un \"coach\" stabile. Dopo la rottura del sodalizio con l'australiano Tony Roche nel 2007, si \u00e8 allenato per un breve periodo del 2008 sotto la guida dello spagnolo Jos\u00e9 Higueras. Dopo una collaborazione \"part-time\" con il capitano svizzero di Coppa Davis Severin L\u00fcthi, in seguito alla sconfitta nei quarti di finale di Wimbledon 2010 decide di ingaggiare l'ex allenatore di Pete Sampras, Paul Annacone. La collaborazione dura fino a ottobre 2013, quando Federer decide di terminarla. All'inizio della stagione successiva annuncia che Stefan Edberg \u00e8 il suo nuovo coach. Lo staff di Federer comprende ancora L\u00fcthi, il quale \u00e8 anche il capitano della squadra svizzera di Coppa Davis. Alla fine del 2015 Federer ed Edberg pongono fine alla loro collaborazione. Il main coach dello svizzero rimane L\u00fcthi, affiancato dal croato Ivan Ljubi\u010di\u0107, ex allenatore di Milos Raonic. Lo staff di Federer comprende inoltre Daniel Troxler, fisioterapista, e Pierre Paganini, preparatore atletico.\nCarriera sportiva.\nInizi\u00f2 a giocare a tennis all'et\u00e0 di sei anni. Nel 1990 partecip\u00f2 per la prima volta a lezioni di tennis in gruppo mentre l'anno seguente cominci\u00f2 a prendere lezioni private con cadenza settimanale. In quel periodo praticava anche il calcio e solo dall'et\u00e0 di 12 anni decise di dedicarsi unicamente al tennis. A 14 anni divent\u00f2 campione svizzero assoluto e venne scelto per allenarsi nello \"Swiss National Tennis Center\", a Ecublens. Nel 1996 Roger Federer raggiunse il circuito tennistico ITF per Juniores, mentre due anni dopo vinse il Wimbledon Juniors e il torneo di fine anno \"Orange Bowl\", chiudendo la stagione 1998 da numero 1 mondiale junior e da ITF junior World Champion.\nL'approdo nel professionismo.\nEntr\u00f2 nel circuito dell'Association of Tennis Professionals (ATP) nel luglio del 1998, poco prima di compiere 17 anni, dopo aver vinto nello stesso anno l'edizione Juniores dei Championships di Wimbledon e avere raggiunto la finale degli US Open, sempre Juniores.\nEsord\u00ec tra i professionisti a Gstaad, perdendo il primo match disputato nel circuito maggiore con l'argentino Lucas Arnold Ker (un doppio 6-4), e ottenne la prima vittoria della carriera a Tolosa contro il francese Guillaume Raoux (6-2 6-2). Imprezios\u00ec la stagione conquistando il torneo Juniores dell'Orange Bowl in Florida. Nella classifica Atp chiude il 1998 alla posizione 301\u00ba.\nNel 1999 debutt\u00f2 per la Svizzera in Coppa Davis contro l'Italia, aggiudicandosi il suo singolare d'esordio in quattro set contro Davide Sanguinetti. Raggiunse le semifinali nel torneo ATP di Vienna e port\u00f2 a casa il Challenger di Brest. Nella classifica Atp chiude il 1999 alla posizione 64\u00ba.\nNel 2000 raggiunse le prime finali nel circuito ATP, durante l'Open 13 di Marsiglia e il Davidoff Swiss Indoors di Basilea. Si classific\u00f2 quarto alle Olimpiadi di Sydney, concludendo l'anno al 29\u00ba posto della classifica di singolare.\n2001: i primi successi.\nIl 2001 fu l'anno del primo torneo vinto, a Milano (sconfiggendo Julien Boutter 6-4, 6-7, 6-4 in finale), dopo l'uscita prematura agli Australian Open. A inizio 2001 inoltre vinse in coppia con Martina Hingis la Hopman Cup, torneo annuale per nazioni simile alla Coppa Davis, ma a squadre miste. A febbraio gioc\u00f2 per il suo paese in Coppa Davis, dove vinse tre partite (due in singolo e una in doppio) contro gli Stati Uniti, e arriv\u00f2 in finale al torneo di Rotterdam, per poi raggiungere i quarti di finale sia all'Open di Francia sia al Torneo di Wimbledon. Sulla strada per i quarti sconfisse Pete Sampras in cinque set, per 7-67, 5-7, 6-4, 62-7, 7-5, ponendo cos\u00ec fine alla striscia positiva dell'americano di 31 vittorie consecutive sull'erba londinese. Tale confronto resta l'unico mai disputato tra i due giocatori in un torneo ufficiale, ed \u00e8 considerato dagli esperti la vera e propria svolta nella carriera dell'elvetico. Nella seconda parte della stagione il risultato pi\u00f9 importante fu la finale al torneo casalingo di Basilea, dopo l'uscita agli ottavi di finale agli US Open, Federer concluse l'anno al 13\u00ba posto in classifica.\n2002: il primo titolo Masters Series.\nNel 2002 Federer inaugur\u00f2 l'anno vincendo il suo secondo titolo in carriera a Sydney battendo in finale l'argentino Chela 6-3, 6-3, raggiungendo poi la prima finale in un torneo dell'ATP Masters Series a Miami, dove venne sconfitto da Andre Agassi. Si aggiudic\u00f2 tuttavia la seconda finale di un AMS ad Amburgo, nel corso del German Open Hamburg contro Marat Safin per 6-1, 6-4, 6-3. Parimenti vinse anche i suoi due incontri singolari di Coppa Davis contro due ex-numeri uno (Marat Safin e Evgenij Kafel'nikov). All'Open di Francia, a Wimbledon e all'US Open usc\u00ec prematuramente, probabilmente anche a causa dello sconforto provato per l'improvvisa morte in un incidente stradale del suo allenatore australiano Peter Carter. A fine annata vinse a Vienna il suo quarto titolo in carriera battendo Jiri Novak 6-4, 6-1, 3-6, 6-4, raggiunse la sesta posizione nell'ATP Champions Race e ottenne il diritto di partecipare per la prima volta alla Tennis Masters Cup, dove perse in semifinale contro Lleyton Hewitt.\n2003: il primo Slam e la prima Masters Cup.\nDopo aver partecipato al Qatar ExxonMobil Open di Doha (eliminato ai quarti) e al Medibank International di Sydney (secondo turno), nel primo Grande Slam dell'anno, l'Australian Open, fu eliminato al quarto turno da David Nalbandian. Sempre su cemento vinse i tornei disputati a Marsiglia contro Bjorkman e Dubai contro Novak entrambi in due set. Sulla terra rossa conquist\u00f2 il torneo di Monaco in Germania sconfiggendo Jarkko Nieminen, approd\u00f2 in finale negli Internazionali d'Italia (perdendo da F\u00e9lix Mantilla) e venne eliminato al terzo turno del Master Series di Amburgo. Agli Open di Francia, bench\u00e9 testa di serie numero 5, usc\u00ec al primo turno per mano di Luis Horna.\nSull'erba, superficie da lui prediletta, ottenne i suoi migliori risultati; nel torneo di Halle prevalse in finale su Nicolas Kiefer, ma in particolare il 7 luglio pass\u00f2 alla storia, divenendo il primo svizzero a vincere il singolare maschile a Wimbledon. Incontr\u00f2 in quel torneo Andy Roddick in semifinale e l'australiano Mark Philippoussis all'ultimo atto, battuto con il punteggio di 7-65, 6-2, 7-63. Nell'intero torneo, lo svizzero cedette un solo set ai propri avversari (a Fish nel terzo turno).\nAl torneo casalingo di Gstaad gli organizzatori lo premiarono per il recente successo a Wimbledon regalandogli una mucca da latte e portandogliela direttamente sul campo centrale del torneo; Federer battezz\u00f2 l'animale di 800 chili con il nome di \"Juliette\".\nDurante la stagione estiva sul cemento nordamericano venne battuto in semifinale da Andy Roddick nella Rogers Cup a Montr\u00e9al; allo stesso modo, venne eliminato al secondo turno del Western &amp; Southern Financial Group Masters &amp; Women's Open di Cincinnati da David Nalbandian. All'US Open fu nuovamente Nalbandian a eliminarlo, questa volta al quarto turno. In autunno partecip\u00f2 a quattro tornei \"indoor\": vinse il torneo di Vienna battendo Carlos Moya 6-3, 6-3, 6-3, ma non raggiunse neanche la finale in quelli di Basilea, Parigi e Madrid.\nConcluse la stagione con un altro successo prestigioso vincendo la sua prima Masters Cup a Houston, superando in finale Andre Agassi per 6-3, 6-0, 6-4. In Coppa Davis, nel corso della stessa stagione, vinse quattro incontri per la Svizzera senza perdere un set. Venne per\u00f2 sconfitto nella decisiva sfida per l'accesso alla finale da Lleyton Hewitt.\nTermin\u00f2 la stagione al secondo posto della classifica ATP, virtualmente numero uno, a pochi punti dall'americano Andy Roddick.\n2004: l'inizio del dominio sul Tennis mondiale.\nAll'inizio dell'anno arriv\u00f2 il secondo titolo in un torneo del Grande Slam, quello dell'Australian Open (7-63, 6-4, 6-2 a Safin in finale), che lo proiett\u00f2 per la prima volta al comando delle classifiche mondiali di singolare. Vinse anche a Dubai, e nei Master Series di Indian Wells e Amburgo, sconfiggendo rispettivamente Feliciano L\u00f3pez, Tim Henman e Guillermo Coria.\nA marzo, nel Miami Masters, viene disputato il primo incontro in singolo tra Federer il suo storico rivale: Rafael Nadal. Appena diciassettenne, il tennista spagnolo sconfisse il numero 1 al mondo in soli 2 set, con un doppio 6-3, stupendo l'intero mondo tennistico.\nSulla terra rossa del Roland Garros venne eliminato al terzo turno da Gustavo Kuerten. Dopo la seconda vittoria ad Halle contro Fish, il 4 luglio arriv\u00f2 anche il secondo successo a Wimbledon, battendo Roddick in finale per 4-6, 7-5, 7-63, 6-4. Vinse a Gstaad sulla terra rossa (primo torneo vinto in Svizzera) e il Master Series di Toronto rispettivamente contro Igor' Andreev e Roddick.\nAl torneo olimpico di Atene venne eliminato al secondo turno per mano di Tom\u00e1\u0161 Berdych. Successivamente conquist\u00f2 l'ultimo Slam della stagione, gli US Open, questa volta ai danni dell'australiano Lleyton Hewitt (6-0, 7-63, 6-0 il punteggio). Divenne il primo giocatore della storia a vincere 4 finali dello Slam su 4 disputate e il primo dal 1988 (Mats Wilander) a vincere 3 titoli dello Slam in un anno. Chiuse la stagione vincendo a Bangkok e si aggiudic\u00f2 la sua seconda Masters Cup a Houston, dopo aver battuto Safin in semifinale e Hewitt in finale per 6-3, 6-2. Roger Federer chiuse cos\u00ec la stagione da numero uno mondiale In classifica ATP.\n\u00c8 da segnalare che dopo la rottura del sodalizio con l'allenatore svedese Peter Lundgren, Federer non si avvalse di alcun \"coach\": si affid\u00f2 unicamente alle cure del preparatore atletico Pierre Paganini e del fisioterapista Pavel Kovac, oltre che a un gruppo ristretto di amici.\nIl tennista svizzero, oltre a vincere 3 dei 4 Grandi Slam dell'anno, non venne mai battuto da nessun tennista della \"top ten\", vinse ogni finale a cui partecip\u00f2 e fu nominato ITF Tennis World Champion. Come molta stampa dell'epoca sottoline\u00f2, nel 2004 Roger Federer fu protagonista di una delle pi\u00f9 grandi annate che il tennis moderno ricordi.\n2005: 81 match vinti e 4 persi.\nAll'inizio dell'anno, lo svizzero decise di assumere come allenatore l'ex-tennista australiano Tony Roche.\nNegli Australian Open venne sconfitto in semifinale da Marat Safin, che si aggiudic\u00f2 il titolo. Il match, durato pi\u00f9 di 4 ore, si concluse in 5 set con il punteggio di 7-5, 4-6, 7-5, 66-7, 7-9.\nLe prime vittorie arrivarono a Doha, Rotterdam e Dubai: in tutte e tre le occasioni l'avversario in finale fu Ivan Ljubi\u010di\u0107. Successivamente vinse anche i due tornei statunitensi di Indian Wells e Miami, sconfiggendo rispettivamente Lleyton Hewitt e Rafael Nadal (dove lo svizzero dovette recuperare uno svantaggio di 2 set). Al Roland Garros fu battuto in semifinale dallo stesso Nadal.\nA Wimbledon trionf\u00f2 per la terza volta consecutiva; lo statunitense Roddick, dopo la finale in terra britannica, dovette arrendersi all'elvetico anche nel Masters Series di Cincinnati. Per lo svizzero arriv\u00f2 inoltre il trionfo agli US Open: stavolta fu l'ex-numero 1 del mondo Agassi a cedere; la partita termin\u00f2 con il punteggio di 6-3, 2-6, 7-61, 6-1.\nVinse anche a Bangkok battendo in finale un giovanissimo Andy Murray, ma successivamente fu vittima di un serio infortunio alla caviglia destra occorsogli in allenamento che ne pregiudic\u00f2 il finale di stagione, portandolo in condizioni di forma precarie al Masters di Shanghai, dove tuttavia raggiunse la finale e fu sconfitto da Nalbandian sprecando un vantaggio di due set. Questa sconfitta interruppe una striscia vincente di 35 partite, e gli imped\u00ec di eguagliare il record di John McEnroe del 1984, anno nel quale l'americano perse solo tre partite nell'arco dell'intera stagione.\nIl tennista svizzero chiuse la stagione nuovamente da numero uno mondiale ATP senza mai cedere il primato del ranking mondiale ATP durante l'annata.\n2006: l'anno pi\u00f9 vincente.\nNel 2006 si impose nel primo torneo della stagione a Doha su Monfils, per poi aggiudicarsi l'Australian Open, settimo titolo del Grande Slam, sconfiggendo in finale il cipriota Marcos Baghdatis in quattro set 5-7, 7-5, 6-0, 6-2. Successivamente si aggiudic\u00f2 sia il trofeo di Indian Wells contro il \"padrone di casa\" James Blake, sia quello di Miami, stavolta superando Ivan Ljubi\u010di\u0107. Con questa affermazione l'elvetico divenne il primo tennista nella storia a realizzare per due anni di fila l'ardua \"doppietta\" Indian Wells-Miami. In seguito arriv\u00f2 in finale nel Master Series di Monte Carlo, perdendo con Rafael Nadal. Inoltre, il 14 maggio, giunse per la seconda volta in finale agli Internazionali d'Italia, dove venne battuto nuovamente da Rafael Nadal, perdendo con match point a favore. \nL'11 giugno raggiunse per la prima volta la finale anche al Roland Garros dopo averla raggiunta e vinta almeno una volta negli altri tre tornei del Grande Slam, ma fu nuovamente battuto da Nadal, il quale conquist\u00f2 cos\u00ec il suo secondo torneo dello Slam: la partita cominci\u00f2 con due set brevi, finiti 6-1 prima per Federer e poi per Nadal; nel terzo set, Nadal vinse con un break di vantaggio per 6-4, e nel quarto arriv\u00f2 a servire per il match. A questo punto per\u00f2 Roger recuper\u00f2 il break di svantaggio, costringendo Rafael al tie-break, che vinse quest'ultimo per 7-4. Nadal divenne cos\u00ec il primo giocatore a sconfiggere Federer in una finale dello Slam. Vinse poi per la quarta volta sia il torneo di Halle che il torneo di Wimbledon sempre contro Nadal in 4 set (6-0, 7-65, 62-7, 6-3) e conquist\u00f2 il Master Series di Toronto contro Gasquet. A Cincinnati fu superato da Andy Murray, perdendo il quinto e ultimo incontro stagionale (gli altri quattro furono opera di Nadal).\nL'ultimo Slam vinto, il nono, fu lo US Open che Federer si aggiudic\u00f2 il 10 settembre contro Andy Roddick in quattro set 6-2, 4-6, 7-5, 6-1. A quella vittoria seguirono i successi nei tornei di Tokyo, nel Madrid Masters e, per la prima volta, nel torneo casalingo di Basilea. Il 19 novembre ottenne la sua terza Masters Cup nella finale disputata a Shanghai contro lo statunitense Blake. Roger Federer chiuse la stagione da numero uno mondiale ATP per il terzo anno consecutivo, nuovamente senza mai cedere il primato del ranking ATP.\nDominando Richard Gasquet al primo turno di Wimbledon, port\u00f2 a 42 le sue vittorie consecutive sull'erba, maturate grazie anche alle 4 consecutive del torneo di Halle; il suddetto risultato lo port\u00f2 a un nuovo record, primato peraltro immediatamente migliorato con la quarta vittoria consecutiva sull'erba di Wimbledon.\n2007: tripletta Australian Open - Wimbledon - US Open (terza volta in carriera).\nL'anno per lo svizzero inizi\u00f2 il 28 gennaio con il trionfo agli Australian Open (in finale si impose sul cileno Fernando Gonz\u00e1lez) e la realizzazione di un altro record: divenne il primo giocatore dal 1980 (dopo Borg al Roland Garros) a vincere un torneo del Grande Slam senza cedere neanche un set durante l'intero cammino dal primo turno al successo finale. Arrivarono poi la vittoria nel torneo ATP di Dubai e le sconfitte nelle due successive competizioni disputate, i Masters Series di Indian Wells e i Miami Masters, dove il tennista svizzero fu eliminato rispettivamente al 2\u00ba e al 4\u00ba turno dal tennista argentino Guillermo Ca\u00f1as.\nDopo aver perso la finale del Monte Carlo Masters da Rafael Nadal, il suo altalenante stato di forma venne confermato il 10 maggio, quando venne eliminato agli ottavi di finale del Masters di Roma dal tennista italiano Filippo Volandri. Dopo tale prematura eliminazione, lo svizzero rese pubblica la fine del rapporto con Tony Roche, allenatore australiano che lo assisteva, seppure \"part-time\", da oltre due anni.Nel successivo torneo, l'Amburgo Masters, riusc\u00ec a sconfiggere in finale Nadal, ponendo fine alla striscia di 81 vittorie consecutive sulla terra battuta dello spagnolo, e vincendo il torneo. La storia non si ripet\u00e9 agli Open di Francia, dove fu il maiorchino a prevalere (punteggio finale 6-3, 4-6, 6-3, 6-4) e ad aggiudicarsi il trofeo per il terzo anno di fila.\nLa rivincita non tard\u00f2 ad arrivare: nella finale di Wimbledon sconfisse Nadal in 5 set (7-67, 4-6, 7-63, 2-6, 6-2), dopo 4 ore di match, aggiudicandosi il 5\u00ba Wimbledon ed eguagliando il record di trionfi consecutivi in Inghilterra detenuto dallo svedese Borg e dal britannico Lawrence Doherty.\nNel mese di agosto raggiunse la finale del Master Series di Montr\u00e9al, dove venne battuto per la prima volta dal serbo Novak \u0110okovi\u0107 e a Cincinnati, conseguendo il suo 50\u00ba torneo in carriera (all'et\u00e0 di 26 anni e 11 giorni fu il quinto tennista pi\u00f9 giovane nella storia a raggiungere questo traguardo). Tra le due tappe nord-americane del Master Series, si rese protagonista di un episodio che rafforz\u00f2 l'idea di un rapporto di profonda stima tra lui e Nadal, al di l\u00e0 della rivalit\u00e0 sportiva: per un viaggio da Montr\u00e9al a Cincinnati offr\u00ec un passaggio sul volo charter affittato per s\u00e9 e per lo staff a Nadal e alla sua ragazza, che non avevano trovato posto su un aereo di linea.\nIl 9 settembre vinse gli US Open per la quarta volta di fila, battendo in finale il serbo \u0110okovi\u0107 con il punteggio di 7-64, 7-62, 6-4. Con questo successo raggiunse Roy Emerson con dodici titoli vinti, portandosi a due lunghezze dal record assoluto di Sampras, 14. Nel finale di stagione fu sconfitto da Nalbandian sia in finale al torneo di Madrid, sia agli ottavi del Master series di Parigi Bercy. Si impose per il secondo anno consecutivo nel torneo casalingo di Basilea.\nAl Master di Shanghai, pur perdendo la prima partita del round-robin contro Fernando Gonz\u00e1lez, centr\u00f2 la finale e pieg\u00f2 per 6-2, 6-3, 6-2 David Ferrer. Roger Federer termin\u00f2 il 2007 al numero uno mondiale della classifica ATP per il quarto anno consecutivo e senza mai cedere, durante l'anno, il numero uno della classifica ATP per il terzo anno consecutivo.\n2008: l'oro olimpico in doppio e il quinto US Open consecutivo.\nFederer si present\u00f2 agli Australian Open in condizioni non perfette, a causa di un'influenza allo stomaco patita nella settimana precedente l'inizio del torneo: l'8 marzo si scopr\u00ec che lo stato di malessere era dipeso da una leggera forma di mononucleosi guarita solamente verso fine febbraio. Nonostante le precarie condizioni fisiche approd\u00f2 comunque in semifinale, dove sub\u00ec una netta sconfitta in tre set (5-7, 3-6, 65-7 in 2 ore e 28 minuti) dal futuro vincitore del torneo, Novak \u0110okovi\u0107.\nDa questo frangente in poi Federer entr\u00f2 in un periodo di crisi, nel quale per diversi mesi smise di esprimersi al meglio delle proprie possibilit\u00e0.\nAl Barclay Open di Dubai usc\u00ec di scena al primo turno per mano del britannico Andy Murray, mentre al torneo Master series di Indian Wells fu sconfitto in semifinale dall'americano Mardy Fish.\nDopo essersi affidato alla cura tecnica di Jos\u00e9 Higueras per la stagione sulla terra rossa, sulla stessa superficie torn\u00f2 al successo all'Open di Estoril (Portogallo), mentre al Monte Carlo Masters venne battuto da Nadal e agli Internazionali d'Italia a Roma usc\u00ec di scena ai quarti contro il ceco Radek \u0160t\u011bp\u00e1nek. Successivamente, sia al Master Series di Amburgo sia al Roland Garros perse in finale contro Nadal.\nIl 15 giugno conquist\u00f2 il suo cinquantacinquesimo titolo in carriera, nonch\u00e9 il quinto in sei anni sull'erba di Halle, portando a 59 le sue vittorie consecutive su questa superficie e a 25 quelle nel torneo tedesco. Per la sesta volta consecutiva approd\u00f2 alla finale di Wimbledon, dove per\u00f2 venne battuto da Nadal in un epico incontro di 4 ore e 48 minuti, conclusosi con il punteggio di 4-6, 4-6, 7-65, 7-68, 7-9. Si interruppe cos\u00ec la striscia vincente sull'erba (65 vittorie) e quella al torneo londinese (41).\nIl contraccolpo psicologico fu evidente nello svizzero che, successivamente, venne eliminato al secondo turno del Master Series di Toronto dal giocatore francese Gilles Simon e al terzo turno del Master Series di Cincinnati per mano di Ivo Karlovi\u0107, il che comport\u00f2 (il 18 agosto del 2008), la perdita della posizione numero uno del mondo della classifica ATP, che il tennista elvetico aveva detenuto dal 2 febbraio del 2004 (posizione mantenuta per 237 settimane consecutive), in favore proprio di Nadal.\nIn occasione della cerimonia d'apertura (avvenuta il giorno del suo compleanno, ovvero l'8 agosto) delle Olimpiadi di Pechino 2008 fu nuovamente il portabandiera per la Svizzera. Nel torneo olimpico usc\u00ec ai quarti contro James Blake, ma si riscatt\u00f2 in doppio, aggiudicandosi il torneo e la medaglia d'oro olimpica in coppia con il connazionale Stan Wawrinka.\nL'8 settembre trionf\u00f2 agli US Open superando in finale lo scozzese Murray per 6-2, 7-5, 6-2 (tredicesimo titolo del Grande Slam, quinto consecutivo a New York e il record di 35 vittorie consecutive sui campi di Flushing Meadows).\nIn coppa Davis, vincendo un singolare e un doppio, contribu\u00ec al ritorno della Svizzera nel gruppo mondiale ai danni del Belgio.\nAi Masters di Madrid venne sconfitto in semifinale da Andy Murray. Ci\u00f2 nonostante, stabil\u00ec il record di premi vinti nel tennis maschile, raggiungendo i 43.3 milioni di dollari in carriera e superando il record di Sampras. Ai Davidoff Swiss Indoor Open di Basilea pieg\u00f2 all'ultimo atto David Nalbandian e vinse cos\u00ec il suo 57\u00ba titolo in carriera, il terzo consecutivo nella sua citt\u00e0 natale. Nel Masters di Parigi fu costretto a ritirarsi a causa di un infortunio alla schiena e lo stesso infortunio ne condizion\u00f2 le prestazioni al Masters di Shanghai, dove non super\u00f2 il \"gruppo rosso\", fallendo per la prima volta in carriera l'accesso alle semifinali del torneo.\n2009: il Career Grand Slam e quinto anno chiuso al n.1 ATP.\nIn gennaio fu impegnato a Melbourne negli Australian Open; all'ultimo atto lo svizzero venne battuto da Nadal (7-5, 3-6, 7-63, 3-6, 6-2), che si impose per la prima volta contro Federer in un torneo del Grande Slam diverso da Wimbledon e dal Roland Garros. Successivamente fu vittima di problemi alla schiena che lo costrinsero al ritiro al torneo di Dubai e alla rinuncia a una convocazione in Coppa Davis.\nTorn\u00f2 a giocare a met\u00e0 marzo, prima al Masters 1000 di Indian Wells, poi a Miami: in entrambi i casi usc\u00ec di scena in semifinale. In seguito, al Mutua Madrile\u00f1a Madrid Open, torn\u00f2 alla vittoria battendo Nadal con un doppio 6-4, conquistando il 58\u00ba titolo in carriera e ponendo fine alla striscia di 31 vittorie consecutive dello spagnolo sulla terra rossa.\nLa settimana successiva partecip\u00f2 al Roland Garros, dove giungendo alle semifinali fece segnare un record: divenne, infatti, l'unico giocatore ad aver raggiunto per cinque anni consecutivi le semifinali in tutti i tornei del Grande Slam. In finale lo svizzero sconfisse l\"'outsider\" Robin S\u00f6derling con il punteggio di 6-1, 7-61, 6-4, conquistando cos\u00ec l'unico torneo del Grande Slam che mancava alla sua bacheca. Federer \u00e8 dunque il sesto giocatore nella storia del tennis a vincere in carriera tutti e quattro i tornei dello Slam, e con quest'ultimo risultato eguagli\u00f2 il record di Sampras di 14 trionfi nei Majors.\nPoche settimane pi\u00f9 tardi, il 5 luglio, tale record venne addirittura battuto, con Federer che raggiunse quota 15 vincendo il torneo di Wimbledon per la sesta volta in carriera, dopo la finale contro lo statunitense Roddick (5-7, 7-66, 7-65, 3-6, 16-14 il punteggio). Con questo risultato, e con la contestuale assenza di Nadal al torneo londinese, Federer riconquista la prima posizione nella classifica ATP. Battuto anche il record di Ivan Lendl di diciannove finali raggiunte negli Slam: con Wimbledon 2009 Federer \u00e8 arrivato a quota venti.\nAltro trofeo che and\u00f2 ad arricchire il palmar\u00e8s fu il Masters di Cincinnati, conquistato ad agosto contro \u0110okovi\u0107 dopo l'eliminazione prematura al torneo canadese per mano di Jo-Wilfried Tsonga nei quarti.\nDue settimane dopo conquista le semifinali agli US Open, dove batte Novak \u0110okovi\u0107: da 22 tornei dello Slam (ovvero dal Roland Garros 2004) lo svizzero ha raggiunto sempre il penultimo atto. Non riusc\u00ec tuttavia a ripetersi in finale, dove venne sconfitto dall'argentino Juan Mart\u00edn del Potro al termine di un tiratissimo \"match\" conclusosi al quinto set.\nDopo aver rinunciato al Japan Open Tennis Championships di Tokyo e al Master di Shanghai, si present\u00f2 in condizioni ancora imperfette all'ultimo Master 1000 di Parigi-Bercy, il BNP Paribas Masters, venendo sconfitto da Julien Benneteau al secondo turno, e alla Masters Cup: in tale occasione riusc\u00ec comunque a raggiungere le semifinali, venendo eliminato per la prima volta in carriera dal russo Nikolaj Davydenko. Roger Federer chiuse la stagione da numero uno mondiale ATP per la quinta volta in carriera.\n2010: sedicesimo Slam e quinto titolo World Tour Finals.\nIl 2010 inizia bene per lo svizzero, che dapprima stabilisce il nuovo record di semifinali raggiunte consecutivamente, 23, e poi vince per la quarta volta gli Australian Open, sedicesimo torneo del Grande Slam della carriera, sconfiggendo in finale Andy Murray per 6-3, 6-4, 7-611. Successivamente in marzo disputa i Masters 1000 di Indian Wells e Miami, in cui viene eliminato rispettivamente al terzo e quarto turno da Marcos Baghdatis e Tom\u00e1\u0161 Berdych, in preparazione del Roland Garros decide di non partecipare al Master 1000 di Monte-Carlo e di presentarsi a quello di Roma, dove viene sconfitto gi\u00e0 al secondo turno dal lettone Ernests Gulbis. In maggio partecipa all'Estoril Open giungendo sino in semifinale dove viene sconfitto da Albert Monta\u00f1\u00e9s. In seguito partecipa al Mutua Madrile\u00f1a Madrid Open dove perde in finale con Nadal per 6-4, 7-65.\nAl torneo del Roland Garros esce ai quarti di finale contro Robin S\u00f6derling, giocatore che aveva sempre sconfitto nei precedenti 12 incontri, inclusa la finale del Roland Garros 2009. Questa sconfitta contro lo svedese (6-3, 3-6, 5-7, 4-6) pone fine all'incredibile record di 23 semifinali consecutive giocate da parte del campione svizzero nei tornei del Grande Slam. Il 6 giugno perde la testa del \"ranking\" ATP in favore di Rafael Nadal, in concomitanza proprio della vittoria dello spagnolo al Roland Garros. Partecipa inoltre al torneo di Halle, dove perde in finale da Lleyton Hewitt per 6-3, 6-7, 4-6. Nel torneo londinese di Wimbledon esce di scena ai quarti di finale per mano del ceco Tom\u00e1\u0161 Berdych, con un punteggio di 6-4, 3-6, 6-1, 6-4. Federer aveva gi\u00e0 perso in finale qui a Wimbledon nel 2008 per mano di Rafael Nadal, ma era dal 2003 che il tennista svizzero arrivava almeno alla finale. Per via di questa sconfitta e del contemporaneo arrivo in semifinale di Novak \u0110okovi\u0107 lo svizzero scende fino alla terza posizione del \"ranking\" ATP. Al ritorno sui campi di cemento, supportato dal suo nuovo coach Paul Annacone, nella Rogers Cup di Toronto arriva alla finale, ma viene sconfitto da Andy Murray con un doppio 7-5; tuttavia la vittoria in semifinale su \u0110okovi\u0107 gli vale il ritorno in seconda posizione nel \"ranking\". Il 22 agosto vince il Master 1000 di Cincinnati battendo in 3 set Mardy Fish per 65-7, 7-61, 6-4.\nL'11 settembre, dopo 5 set durati 3 ore e 44 minuti, cede 7-5, 1-6, 7-5, 2-6, 5-7 in semifinale a Novak \u0110okovi\u0107, che a Flushing Meadows non lo aveva mai battuto, fermando a 6 le sue finali consecutive allo US Open. Al quinto set, sul 5-4 Federer, il serbo annulla due match point. Il secondo set di questa sfida \u00e8 stato il primo perso in tutto il torneo dallo svizzero. Questa sconfitta costa a Federer la seconda posizione del \"ranking\" ATP a favore del serbo stesso. Allo Shanghai Masters perde in finale da Andy Murray con un secco 6-3, 6-2, tuttavia la vittoria su \u0110okovi\u0107 in semifinale gli consente di recuperare ancora una volta la seconda posizione in classifica. Federer aggiunge un altro trofeo al suo palmar\u00e8s vincendo nettamente in due set, 6-4, 6-3, su Florian Mayer al torneo ATP Indoor di Stoccolma. Con questo trofeo raggiunge quota 64 titoli vinti in carriera, eguagliando Pete Sampras. Il 7 novembre 2010 si aggiudica il 65\u00ba titolo della sua carriera, battendo nella finale del Torneo di Basilea il serbo Novak \u0110okovi\u0107 in tre set (6-4, 3-6, 6-1). Il 28 novembre Federer conclude l'anno nel migliore dei modi battendo a Londra nella O2 Arena Rafael Nadal (6-3, 3-6, 6-1), in una spettacolare finale e vincendo il suo quinto ATP World Tour Finals, dopo aver raggiunto l'atto conclusivo della manifestazione per la sesta volta negli ultimi 8 anni e aver concesso agli avversari Ferrer (7), Murray (5), S\u00f6derling (4), \u0110okovi\u0107 (3) e Nadal (1) appunto, un solo set e soltanto 4 turni di battuta.\n2011: sesto titolo all'ATP World Tour Finals (record).\nLa stagione per Federer si apre con la vittoria a Doha su Davydenko per 6-3, 6-4; nonostante questo buon risultato, nel primo Slam dell'anno, dove difendeva il titolo del 2010, Federer si arrende in semifinale a \u0110okovi\u0107 per 7-63, 7-5, 6-4. Poche settimane pi\u00f9 tardi \u00e8 ancora il serbo a batterlo nella finale di Dubai (6-3, 6-3), e lo stesso accade nella semifinale del torneo di Indian Wells (6-3, 3-6, 6-2). A Miami arriva un'altra sconfitta in semifinale, ma questa volta per mano di Nadal, con il pesante risultato di 6-3, 6-2 in poco pi\u00f9 di un'ora di gioco.\nI risultati nei 1000 sulla terra battuta europea non sono esaltanti: a Monte Carlo si arrende ai quarti a J\u00fcrgen Melzer (6-4, 6-4), contro cui non aveva mai perso in carriera, a Madrid si ferma in semifinale contro Nadal (5-7, 6-1, 6-3) e a Roma viene eliminato a sorpresa da Gasquet al terzo turno (4-6, 7-62, 7-64). Il riscatto arriva al Roland Garros: testa di serie n\u00ba3 per la prima volta dal 2003, Federer non perde nemmeno un set fino alla semifinale, dove incontra \u0110okovi\u0107, imbattuto da 43 partite e vittorioso negli ultimi tre scontri diretti. In un match di altissimo livello, Federer batte il serbo per 7-65, 6-3, 3-6, 7-65, raggiungendo la quinta finale in carriera nello Slam parigino. In finale trova ancora una volta Nadal: dopo essersi portato in vantaggio per 5-2 e aver avuto a disposizione un set point, Federer cede 7 giochi consecutivi al rivale, trovandosi sotto di un set e un break. Recuperato lo svantaggio nella seconda partita, lo svizzero riesce a issarsi al tie-break, ma lo perde per 7 punti a 3. A poco serve la vittoria per 7-5 nel terzo parziale: perde il quarto set e la partita per 7-5, 7-63, 5-7, 6-1.\nRinunciando al torneo di Halle Federer si presenta direttamente sull'erba di Wimbledon, ma nello Slam che l'ha visto sei volte campione si ferma ai quarti contro Jo-Wilfried Tsonga, che riesce a rimontare uno svantaggio di 2 set a 0 (3-6, 63-7, 6-4, 6-4, 6-4): \u00e8 la prima volta che lo svizzero perde in uno Slam dopo essere stato avanti di due set. Sempre Tsonga batte Federer al terzo turno del torneo di Montr\u00e9al (7-63, 4-6, 6-1), mentre a Cincinnati \u00e8 Tom\u00e1\u0161 Berdych a sconfiggere lo svizzero ai quarti di finale, con il punteggio di 6-2, 7-63.\n\u00c8 con questi risultati che Federer si presenta agli US Open, ma nonostante il bel gioco mostrato nei turni precedenti viene battuto in semifinale da \u0110okovi\u0107, sprecando un vantaggio di 2 set a 0 e mancando due match point sul 5-3 e servizio del quinto set (67-7, 4-6, 6-3, 6-2, 7-5). Dopo questa sconfitta Federer si reca in Australia per aiutare la Svizzera a tornare nel gruppo mondiale di Coppa Davis, e ottiene due vittorie contro Hewitt e Tomi\u0107. Saltata l'intera trasferta asiatica e sceso al quarto posto nel \"ranking\" mondiale, a Basilea d\u00e0 inizio a una cavalcata che lo porter\u00e0 a infilare una serie di 21 vittorie consecutive. Si aggiudica per la quinta volta il torneo di casa, battendo in finale Kei Nishikori per 6-1, 6-3, quindi conquista per la prima volta il Masters di Parigi-Bercy, affrontando nell'atto conclusivo Tsonga (6-1, 7-63); alle ATP World Tour Finals infine vince il titolo per la sesta volta, sconfiggendo ancora una volta Tsonga in finale (6-3, 66-7, 6-3). Con quest'ultimo trofeo lo svizzero supera il record di titoli di Lendl e Sampras nell'ultimo torneo stagionale, eguaglia il record di partite vinte detenuto anch'esso da Lendl (39), e torna infine a occupare la terza posizione nel \"ranking\" mondiale ai danni di Murray. Dopo 9 anni dall'ultima volta, Federer termina la stagione senza aver vinto un titolo dello Slam.\n2012: settimo Wimbledon e ritorno al n.1 ATP.\nInizia l'anno partecipando al Qatar ExxonMobil Open a Doha, dove per\u00f2 \u00e8 costretto al ritiro in semifinale a causa di dolori alla schiena, senza nemmeno iniziare la partita contro Jo-Wilfried Tsonga.\nSi presenta poi all'Australian Open, dove supera il traguardo delle 1000 partite giocate in carriera, ma viene sconfitto in semifinale da Nadal con il punteggio di 7-65 2-6 6-7 4-6. Nella prima parte della stagione s'impone a Rotterdam, Dubai, Indian Wells e Madrid prima di disputare gli Open di Francia: al Roland Garros, Federer si spinge fino alla semifinale, persa con \u0110okovi\u0107 6-4 7-5 6-3.\nIn seguito a questa sconfitta, si reca ad Halle, per disputare il primo torneo sull'erba della stagione, il Gerry Weber Open. Il 10 giugno 2012, la strada che dal Gerry Weber Stadion porta al Gerry Weber Sportpark, la \"Weststra\u00dfe\", viene ribattezzata, in suo onore, \"Roger-Federer-Allee\" (\"Viale Roger Federer\"). Raggiunge la finale del torneo, ma viene battuto dal tedesco Tommy Haas con il punteggio di 6-7 4-6.\nSi presenta al Torneo di Wimbledon 2012 come testa di serie n\u00ba 3 e, nonostante qualche problema alla schiena, regola Murray in finale 4-6 7-5 6-3 6-4, aggiudicandosi il 7\u00ba Wimbledon (a pari merito con William Renshaw e Pete Sampras), il 17\u00ba torneo del Grande Slam e il primo posto nel ranking ATP. Successivamente, inizia la settimana numero 287 al vertice della classifica, battendo il record di Sampras.\nAlle Olimpiadi di Londra 2012 stabilisce il nuovo record di durata di un match al meglio dei tre set vincendo dopo 4 ore e 26 minuti di gioco con del Potro. Al termine del torneo olimpico ritira la medaglia d'argento nel singolare vinto da Murray 6-2 6-1 6-4.\nNell'ultima parte del 2012, lo svizzero rinuncia alla Rogers Cup, conservando le forze per vincere il quinto Master 1000 di Cincinnati. A New York esce anticipatamente contro Berdych, non raggiungendo la semifinale per la prima volta dal 2003. Negli ultimi tornei stagionali, non riesce a difendere la prima posizione del mondo, cedendola a \u0110okovi\u0107: il serbo supera Federer anche nella partita che assegna le ATP World Tour Finals.\n2013: l'anno peggiore.\nInizia la stagione agli Australian Open dopo aver saltato i tornei di preparazione: raggiunge la semifinale, persa contro Murray dopo cinque set. Affronta Nadal ai quarti di finale di Indian Wells, perdendo una sfida condizionata dal mal di schiena. Lo svizzero salta buona parte della stagione per recuperare e si rivede in forma agli Internazionali BNL d'Italia, torneo perso in finale contro Nadal per 6-1 6-3. Al Roland Garros, il francese Jo-Wilfried Tsonga lo elimina ai quarti.\nInaugura la stagione sull'erba al Gerry Weber Open di Halle, vincendo l'unico trofeo del 2013 contro Michail Ju\u017enyj. Nel torneo di Wimbledon \u00e8 sconfitto a sorpresa da Sergiy Stakhovsky, che lo elimina in quattro set per 6-7, 7-65, 7-5, 7-65. La sfortunata stagione sul cemento americano culmina con la sconfitta negli ottavi degli US Open 2013 per opera di Tommy Robredo in tre set.\nIl 12 ottobre annuncia la separazione dal coach Paul Annacone con il quale collaborava da 3 anni. L'elvetico conclude l'anno perdendo la finale di Basilea (con del Poltro) e la semifinale delle Finals contro Nadal.\n2014: finale a Wimbledon, la vittoria in Coppa Davis.\nIl 2014 di Federer si apre all'insegna del cambiamento. Decide infatti di annettere Stefan Edberg al suo staff tecnico e di cambiare nuovamente racchetta, tornando a un prototipo simile a quello testato gi\u00e0 nel 2013 da 98 pollici. L'elvetico si presenta al Brisbane International 2014, cadendo in finale con Hewitt. A Melbourne, Nadal lo estromette in semifinale dopo tre set. Federer si rif\u00e0 vincendo a Dubai, prima di perdere le finali di Indian Wells (con \u0110okovi\u0107) e Monte Carlo (con Wawrinka, dopo aver sconfitto \u0110okovi\u0107 in semifinale, diventando il secondo tennista al mondo ad aver battuto il serbo per almeno quattro volte sulla terra rossa). Al Roland Garros, viene sconfitto negli ottavi di finale da Ernests Gulbis in cinque set.\nFederer si presenta al Torneo di Wimbledon in un ottimo stato di forma, arrivando dalla settima vittoria ad Halle: sull'erba londinese, si arrende a \u0110okovi\u0107 in finale (67-7, 6-4, 7-64, 5-7, 6-4). Inizia la seconda parte della stagione sul cemento nordamericano, perdendo in finale a Toronto (con Tsonga) e imponendosi nel Western &amp; Southern Open di Cincinnati. Agli US Open 2014 \u00e8 testa di serie numero due: si ferma in semifinale contro Cili\u0107. Con questa sconfitta, in contemporanea a quella di Novak \u0110okovi\u0107, si assiste alla prima finale senza \"Fab Four\" (quartetto composto da Federer, Nadal, Djokovic e Murray) da quella risalente all'Australian Open 2005.\nDopo una pausa di un mese Federer torna in campo vincendo i tornei di Shanghai - per la prima volta - e Basilea. Chiude la stagione con il ritiro per infortunio nella finale del Masters di fine anno di Londra contro \u0110okovi\u0107 e il successo con la Svizzera in Coppa Davis, battendo in finale la Francia con il risultato di 3-1.\n2015: due finali Slam, 1000 vittorie ATP.\nFederer mostra una condizione di forma eccellente nelle prime uscite stagionali: vince a Brisbane, taglia le 1000 vittorie in carriera e alza anche il trofeo a Dubai contro \u0110okovi\u0107, uscendo clamorosamente al terzo turno degli Australian Open 2015 per mano di Andreas Seppi (4-6, 6-7, 6-4, 6-7). Agli Open di Francia 2015 \u00e8 sconfitto ai quarti dal suo connazionale Wawrinka.\nPer tutto l'anno si ritrova di fronte \u0110okovi\u0107 in finale: al serbo vanno Indian Wells, Roma, Wimbledon, US Open e le Finals, mentre lo svizzero ottiene Cincinnati e il sopracitato Dubai, vincendo i titoli di Istanbul, Halle e Basilea rispettivamente contro Cuevas, Seppi e Nadal.\n2016: l'anno dell'infortunio al ginocchio.\nDopo due anni di collaborazione, Stefan Edberg lascia lo staff dello svizzero, rimpiazzato da Ivan Ljubicic. Federer inizia l'anno a Brisbane: qui disputa l'unica finale del 2016, persa contro Raonic. Agli Australian Open scala il tabellone fino alla semifinale contro \u0110okovic, persa con il punteggio 1-6 2-6 6-3 3-6. Pochi giorni dopo, Federer annuncia di aver subito un intervento di artroscopia al ginocchio per la rottura del menisco avvenuta a causa di un incidente domestico. Salta buona parte della prima stagione, provando a rientrare sulla terra rossa, dove \u00e8 nuovamente costretto a dare forfait a causa di un infortunio alla schiena: non prende parte nemmeno al Roland Garros, prima rinuncia a un torneo del Grande Slam dopo 65 partecipazioni consecutive.\nRientrato per la stagione sull'erba, Federer non riesce a imporsi n\u00e9 a Stoccarda n\u00e9 ad Halle, arrivando a Wimbledon senza aver vinto alcun titolo e venendo stoppato da Raonic in semifinale (3-6 7-6 6-4 5-7 3-6). Gli infortuni lo costringono a saltare il resto della stagione, comprese le Olimpiadi e le Finals.\n2017: la rinascita: doppietta Australian Open-Wimbledon.\nIl 2017 segna il ritorno ai grandi livelli di Federer.\nPartecipa all'Australian Open come testa di serie n\u00ba 17: dal terzo turno elimina in serie Berdych, Nishikori, Mischa Zverev e Wawrinka, raggiungendo la finale contro Nadal. Lo spagnolo \u00e8 sconfitto al quinto set con il punteggio di 6-4 3-6 6-1 3-6 6-3. Il successo nel diciottesimo Slam della carriera, il quinto a Melbourne, gli consente di rientrare nella top ten del ranking.\nNei mesi successivi si aggiudica i Masters di Indian Wells (battendo Nadal e Wawrinka in finale) e Miami (sconfiggendo nuovamente Nadal). Dopo i tornei americani, annuncia di voler saltare la stagione sulla terra rossa, Roland Garros incluso. Tornato per la stagione sull'erba, lo svizzero s'impone per la nona volta ad Halle, battendo nell'occasione Alexander Zverev.\nInfrange diversi record nel corso dell'edizione di Wimbledon: raggiunge i 10.000 aces in carriera, la vittoria numero 317 negli Slam (superando Serena Williams) e diventa il giocatore maschile con pi\u00f9 vittorie a Wimbledon (85) superando Jimmy Connors. Dopo aver estromesso Raonic e Berdych, arriva in finale contro Marin \u010cili\u0107 e lo sconfigge in tre set (6-3 6-1 6-4) vincendo il suo Slam numero 19. Con l'ottavo successo a Londra, \u00e8 il tennista pi\u00f9 vincente nella storia del torneo.\nRitorna in campo sul cemento americano di Montr\u00e9al, partecipando alla Rogers Cup, dove perde la prima finale della stagione contro Zverev per 3-6 4-6. Rinuncia al Master 1000 di Cincinnati per problemi alla schiena, mancando cos\u00ec la possibilit\u00e0 di tornare numero 1 del mondo. Dopo un avvio difficile dovuto anche ai problemi alla schiena manifestatisi a Montr\u00e9al, agli US Open Federer \u00e8 eliminato da Juan Mart\u00edn del Potro con il punteggio di 5-7, 6-3, 68-7, 4-6 ai quarti di finale.\nNel finale di stagione vince a Shanghai (ancora contro Nadal, sconfitto per la quarta volta in stagione) e Basilea, saltando Parigi Bercy per riposarsi in vista delle Finals di Londra: nell'ultimo torneo annuale, il belga David Goffin lo elimina a sorpresa in semifinale.\nConclude una delle stagioni migliori nella sua carriera, chiudendo l'anno al secondo posto in classifica dietro Nadal e con 7 titoli vinti (2 Slam, 3 Masters 1000 e 2 ATP 500).\n2018: il ventesimo Slam e ritorno al n.1 ATP.\nFederer apre il nuovo anno vincendo la Hopman Cup in coppia con la connazionale Belinda Bencic: \u00e8 il secondo titolo in questa manifestazione a distanza di 17 anni dal primo trionfo.\nArriva agli Australian Open da detentore del titolo e raggiunge agevolmente la 43\u00aa semifinale Slam superando Tom\u00e1\u0161 Berdych in tre set (7-6 6-3 6-4): dopo aver escluso anche Chung Hyeon per ritiro, approda alla 30\u00aa finale Slam, in cui si impone sul croato Marin \u010cili\u0107, testa di serie numero 6, con il punteggio di 6-2 6-7 6-3 3-6 6-1. Conquista cos\u00ec il sesto titolo in Australia (record condiviso con Novak \u0110okovi\u0107 e Roy Emerson) e diventa il quarto tennista, primo nella storia dello sport maschile, a vincere 20 titoli Slam dopo Margaret Court, Steffi Graf e Serena Williams. A febbraio vince il torneo di Rotterdam battendo in finale Grigor Dimitrov (6-2 6-2), torna numero uno del ranking ATP a distanza di oltre cinque anni (4 novembre 2012) e diviene il pi\u00f9 anziano numero uno dell'era Open, oltre a essere premiato come miglior sportivo dell'anno e per il miglior ritorno dell'anno ai Laureus World Sports Awards.\nTorna come detentore del titolo e prima testa di serie al primo Master 1000 della stagione, Indian Wells, perdendo in finale dopo aver fallito tre match point contro Juan Mart\u00edn del Potro (6-4 6-7 7-6). Uscito subito dal Master di Miami, per il secondo anno di fila decide di saltare l'intera stagione sulla terra battuta, compreso il Roland Garros, prendendosi una pausa per poi tornare a competere in vista della stagione sull'erba. Nel corso dell'anno si scambia pi\u00f9 volte al primo posto del ranking ATP con Nadal, affrontando la stagione sull'erba da numero due del mondo e vincendo il torneo di Stoccarda contro Raonic (6-4 7-6). Presentatosi a Wimbledon da campione in carica, lo svizzero esce ai quarti contro Kevin Anderson dopo cinque set (2-6 6-7 7-5 6-4 13-11) e un match point non sfruttato nel terzo.\nAl Master 1000 di Cincinnati perde in finale da \u0110okovi\u0107 6-4 6-4, mentre agli US Open John Millman lo elimina in 4 set (3-6, 7-5, 7-6(7) 7-6(3)). Al Master 1000 di Shanghai viene eliminato in semifinale da Coric. Vince per la nona volta il torneo di Basilea battendo in finale la sorpresa Marius Copil, mentre al Master 1000 di Parigi-Bercy \u00e8 sconfitto in semifinale da \u0110okovi\u0107, al termine di un match di altissimo livello in cui non ha mai perso il servizio. In virt\u00f9 della posizione numero 3 nel ranking ATP, Federer accede per la sedicesima volta in carriera alle ATP Finals, venendo sconfitto in semifinale con il punteggio di 7-5, 7-6(5) dal futuro vincitore della competizione Alexander Zverev.\n2019: il 100\u00ba titolo in carriera, finale a Wimbledon.\nApre la stagione vincendo la Hopman Cup, rappresentando la Svizzera in coppia con la connazionale Belinda Bencic. Giunge al primo Slam dell'anno in buona condizione fisica, venendo considerato tra i favoriti dalla maggior parte dei bookmakers. Capitato in una parte di tabellone non del tutto agevole, si scontra al primo turno con l'uzbeko Denis Istomin, imponendosi con un 6-3, 6-4, 6-4. Dopo aver sconfitto Daniel Evans e Taylor Fritz, viene eliminato al quarto turno dal greco Stefanos Tsitsipas, che si impone per 6(11)-7, 7-6(3), 7-5, 7-6(5).\nTorna all'ATP 500 di Dubai dove riesce a vincere il suo 100\u00ba titolo in carriera, diventando il secondo tennista della storia a raggiungere tale traguardo. Nonostante i primi turni non molto convincenti contro Kohlschreiber, Verdasco e Fucsovics, il suo gioco migliora notevolmente in semifinale, dove il renano batte Coric 6-2 6-2, e in finale, vinta sul greco Tsitsipas con un doppio 6-4. A Indian Wells perde in finale da Thiem 6-3 3-6 5-7. Il 31 marzo 2019 vince l'ATP 1000 di Miami battendo in finale John Isner con il punteggio di 6-1 6-4 conquistando cos\u00ec il 101\u00ba titolo in carriera.\nA quasi 3 anni dalla sua ultima apparizione sulla terra rossa decide di partecipare al Master 1000 di Madrid, soprattutto in funzione della preparazione al Roland Garros: nel torneo spagnolo batte dapprima il francese Gasquet per 6-2 6-3 e poi il connazionale Monfils per 6-0 4-6 7-6, ottenendo cos\u00ec la sua vittoria numero 1200 in carriera, venendo poi eliminato ai quarti di finale da Thiem per 6-3 6-7 4-6, in un match in cui fallisce due match-point.\nDopo l'eliminazione dal torneo spagnolo decide di tornare subito in campo per partecipare al Master 1000 di Roma, dove batte nello stesso giorno il portoghese Sousa per 6-4 6-3 e il croato \u0106ori\u0107 2-6 6-4 7-6, quest'ultimo sconfitto dopo aver annullato due match-point. Prima di affrontare il greco Tsitsipas ai quarti si ritira per un problema fisico. Arriva al Roland Garros, dove mancava dal 2015, come testa di serie numero 3. Nel torneo parigino batte nell'ordine Sonego, Otte, Ruud e Mayer senza perdere alcun set, vincendo poi il derby con Wawrinka in quattro set e cedendo in semifinale contro il suo rivale di sempre, Rafa Nadal, con il punteggio di 6-3 6-4 6-2.\nInizia la stagione sull'erba al torneo di Halle dove, pur soffrendo negli ottavi con Tsonga e nei quarti con Bautista Agut, si impone in finale (raggiunta in questo torneo per la tredicesima volta in carriera di fronte a 13 avversari ogni volta diversi), sconfiggendo Goffin con il punteggio di 7-6 6-1 e conquistando cos\u00ec il 10\u00ba successo nel torneo tedesco e il 102\u00ba titolo ATP.\nAl torneo di Wimbledon Federer parte come testa di serie numero 2, nei primi tre turni batte in ordine Harris, Clarke e Pouille, agli ottavi batte il talentuoso Berrettini in appena 1h e 14 min, mentre ai quarti supera il giapponese Nishikori. In semifinale incontra per la 40\u00aa volta in carriera il suo rivale/amico Nadal, che sconfigge con il risultato di 7-6 1-6 6-3 6-4, raggiungendo cos\u00ec la finale numero 12 a Londra, dove si confronta per la terza volta con Djokovic: la finale pi\u00f9 lunga nella storia del torneo (con una durata di 4h e 57') vede Federer sconfitto 6-7 6-1 6-7 6-4 12-13 al tiebreak del quinto set (istituito proprio nell'edizione 2019 di Wimbledon) dopo aver sprecato due match point.\nPartecipa al torneo di Cincinnati dove batte ai sedicesimi Londero con il punteggio di 6-3 6-4, ma deve cedere agli ottavi al giovane russo Rublev. Torna in campo per gli US Open: dopo aver battuto con qualche difficolt\u00e0 Nagal e D\u017eumhur, supera agevolmente Evans e Goffin. La sua corsa, per\u00f2, si arresta ai quarti, dove viene eliminato da Grigor Dimitrov in cinque set dopo essere stato avanti 2 set a 1. Durante la Laver Cup, supera Nick Kyrgios 65-7, 7-5, [10-7] e John Isner 6-4, 7-63 aiutando il \"Team Europe\" nella sua rimonta. Partecipa poi al torneo di Shanghai, dove batte Albert Ramos Vi\u00f1olas e David Goffin, per poi cedere in tre set a Zverev nei quarti di finale. Conquista il suo quarto titolo stagionale e centotreesimo in carriera a Basilea, dove vantava gi\u00e0 altri nove successi, senza perdere set. Nei primi due turni batte Peter Gojowczyk e Radu Albot, nei quarti approffitta del ritiro di Stan Wawrinka, in semifinale supera Stefanos Tsitsipas e in finale lascia appena quattro game ad Alex De Minaur. In vista delle ATP Finals decide di saltare il torneo di Bercy\nAlle ATP Finals viene inserito nel Gruppo Bj\u00f6rn Borg, insieme a Novak Djokovic, Dominic Thiem e Matteo Berrettini. Nella prima giornata viene sconfitto per la terza volta consecutiva da Thiem, con un doppio 7-5, nel secondo incontro riesce a battere Berrettini col punteggio di 7-6(2), 6-3. Nel terzo e decisivo incontro batte Djokovic col punteggio di 6-4, 6-3, superando il serbo per la prima volta in 4 anni e vendicando cos\u00ec la finale persa a Wimbledon. Si qualifica cos\u00ec per la quindicesima volta su sedici apparizioni alle semifinali, dove viene sconfitto da Tsitsipas col punteggio di 3-6, 4-6.\n2020: semifinale agli Australian Open, operazioni al ginocchio.\nDurante questa stagione disputa solamente gli Australian Open, dove supera i primi due turni senza troppi problemi, lasciando solamente tredici game agli avversari. Al terzo turno, viene portato al quinto set da John Millman, ed ha la meglio 10-8 al tie-break del quinto (che si gioca ai 10 punti). Lascia poi un set a M\u00e1rton Fucsovics nel quarto turno, mentre nei quarti di finale \u00e8 nuovamente costretto al quinto da Tennys Sandgren, ma riesce a superarlo per 6-3, 2-6, 2-6, 7-68, 6-3 annullando sette match point e raggiungendo cos\u00ec la semifinale. Nel penultimo atto affronta il numero due del mondo Djokovic e viene sconfitto in tre set.\nIl 7 febbraio partecipa ad un'esibizione a Citt\u00e0 del Capo contro Rafael Nadal con un pubblico record di oltre 51000 spettatori e vince 6-4, 3-6, 6-3. Nello stesso mese annuncia di essersi sottoposto ad un'operazione al ginocchio e l'intenzione di rientrare in campo per la stagione su erba. A met\u00e0 giugno annuncia di essersi sottoposto ad una nuova operazione e quindi la fine della sua stagione.\n2021: quarti a Wimbledon, altra operazione al ginocchio e fuori dalla top 15.\nSaltati anche gli Australian Open, a cui aveva sempre preso parte dall'anno della sua prima apparizione (2000), torna nel circuito all'ATP 250 di Doha, dopo 14 mesi di stop. Vince in tre set il match d'esordio contro l'inglese Evans ma cede nei quarti, dopo aver fallito un match point, al georgiano Basila\u0161vili.\nIn primavera, dopo la fugace apparizione al 250 ginevrino, che lo vede eliminato da Pablo And\u00fajar all'esordio, torna ad affrontare uno Slam. Al Roland Garros, accreditato dell'ottava testa di serie, elimina in tre set Istomin e in quattro \u010cili\u0107 e Koepfer, guadagnando l'accesso agli ottavi contro Berrettini, dai quali per\u00f2 si ritira per non affaticare troppo il ginocchio dopo il lungo stop e potersi presentare al meglio sull'erba. Torna in campo ad Halle, eliminando Ivashka 7\u20136, 7\u20135 ma venendo sconfitto da Felix Auger-Aliassime in rimonta. Al Torneo di Wimbledon, dove parte da testa di serie numero 6, diventa il tennista pi\u00f9 anziano (39 anni e 11 mesi) a raggiungere i quarti di finale in questo torneo: sconfigge Adrian Mannarino per ritiro (2 set pari), Richard Gasquet (3\u20130), Cameron Norrie (3\u20131) e Lorenzo Sonego (3\u20130). Una volta raggiunti i quarti, cede tre set a zero al polacco Hubert Hurkacz (testa di serie numero 13). Successivamente rinuncia ai Giochi Olimpici di Tokyo a causa di una ricaduta riguardo al ginocchio. A met\u00e0 agosto annuncia che si sottoporr\u00e0 ad un ulteriore operazione, terminando la stagione con un bilancio di 9 vittorie e 4 sconfitte (7\u20131 negli Slam). Il 18 ottobre esce dalla top 10: l'ultima volta che era risultato fuori dai migliori dieci giocatori al mondo era il 16 gennaio 2017. \nA fine ottobre aveva annunciato la sua presenza al torneo di Halle 2022, salvo poi dichiarare che non sarebbe tornato a giocare prima dell'estate 2022, probabilmente dopo Wimbledon.\nCoppa Davis.\nRoger Federer vanta un bilancio complessivo di 52 vittorie e 18 sconfitte in 70 incontri di Coppa Davis (40 a 8 nel singolare e 12 a 10 nel doppio). Dal 1999 al 2015 \u00e8 stato componente fisso della squadra svizzera e ha condotto il suo Paese nel 1999 e nel 2003 alla semifinale, nel 2001 e nel 2004 ai quarti di finale, ma soprattutto nel 2014 alla vittoria della competizione.\nDalla stagione 2005 Federer \u00e8 tornato a dedicarsi particolarmente alla carriera individuale e non ha gareggiato per il proprio Paese al primo turno negli anni dal 2005 al 2007, confronti dai quali la Svizzera \u00e8 uscita sempre sconfitta. In tutti e tre gli anni Federer, per evitare che il proprio Paese venisse estromesso dal gruppo A (o World Group) della Coppa Davis, partecip\u00f2 ai turni di spareggio. Ma, mentre nel 2005 e nel 2006 la sua presenza contribu\u00ec alla vittoria della compagine elvetica, nel 2007 la Svizzera, malgrado i due successi di Federer nel singolare, venne sconfitta per 2 a 3 dalla Repubblica Ceca e retrocessa, cosicch\u00e9 nel 2008, dopo sedici anni di presenza ininterrotta, si ritrov\u00f2 assente dal World Group.\nNel settembre 2008 la squadra svizzera, forte di Federer e Stanislas Wawrinka, consegu\u00ec contro il Belgio quella vittoria che le permise di tornare immediatamente nella massima serie; lo stesso accadde esattamente un anno pi\u00f9 tardi, nello spareggio contro l'Italia a Genova.\nNel febbraio 2012 Federer torna a giocare contro gli Stati Uniti in casa a Friburgo, su terra; perde sia in singolare (contro Isner) sia il match in doppio (contro Fish e uno dei fratelli Bryan). A settembre nello spareggio per non retrocedere contro l'Olanda sconfigge in singolare sia Thiemo de Bakker che Robin Haase portando la sua Svizzera alla salvezza nel World group, assieme a Stanislas Wawrinka, vincitore di uno degli altri due singolari.\nNel 2014 decide di tornare a disputare la competizione contribuendo, con la sua vittoria contro Ilija Bozoljac per 6-4, 7-5, 6-2, al 3-2 della Svizzera contro la Serbia (priva per\u00f2 di Novak \u0110okovi\u0107) nel primo turno del World Group. Ai quarti di finale contro il Kazakistan Federer, grazie alla vittoria per 7-60, 6-2, 6-3 nell'ultimo singolare contro Andrej Golubev, regala il punto decisivo alla Svizzera. Prima di questo incontro l'elvetico aveva battuto Michail Kuku\u0161kin per 6-4, 6-4, 6-2 nel secondo singolare della sfida ma era stato poi sconfitto per 4-6, 65-7, 6-4, 65-7 nel doppio, disputato in coppia con Stanislas Wawrinka, contro Golubev e Oleksandr Nedovjesov. In semifinale la Svizzera affronta l'Italia e Federer regala il primo punto battendo Bolelli 7-6, 6-4, 6-4 e successivamente arriva la vittoria di Wawrinka. In doppio d\u00e0 forfait per eccessiva stanchezza e questo causa la sconfitta di Chiudinelli e Wawrinka, ma il giorno dopo chiude i conti battendo Fognini 6-2, 6-3, 7-6 e riportando in finale la Svizzera dopo 23 anni.\nIn finale la Svizzera affronta la Francia a Lilla. La vigilia della finale vede il rischio forfait per Federer a causa di un infortunio alla schiena patito durante la semifinale delle ATP Finals contro Stan Wawrinka. Alla fine lo svizzero decide di giocare, ma il primo match in singolare lo vede sconfitto nettamente in tre set da Monfils; l'incontro porta il risultato sull'1-1 visto che in precedenza Wawrinka aveva sconfitto Tsonga. Il secondo giorno \u00e8 quello del doppio e la coppia Federer/Wawrinka sconfigge in tre set i transalpini Benneteau/Gasquet, conquistando un punto fondamentale. Il terzo e ultimo giorno si apre con l'incontro che vede Federer opposto a Gasquet. Lo svizzero domina sin dal primo gioco e con il punteggio di 6-4, 6-2, 6-2 ottiene la vittoria e porta a casa il punto decisivo. Per la Svizzera \u00e8 il primo titolo in Coppa Davis della sua storia.\nCon 54 vittorie Federer \u00e8 lo svizzero con pi\u00f9 vittorie nella storia della manifestazione davanti a Jakob Hlasek (49), Marc Rosset (37) e Heinz G\u00fcnthardt (36). La sua percentuale di vittorie \u00e8 la pi\u00f9 alta tra i tennisti che hanno disputato pi\u00f9 di venti incontri.\nRivalit\u00e0 con Rafael Nadal.\nTra Roger Federer e Rafael Nadal sussiste da tempo una rivalit\u00e0 sportiva fra le pi\u00f9 accese della storia del tennis, sebbene vada ricordato che alla forte rivalit\u00e0 sportiva corrisponde una grande stima reciproca. I due hanno occupato le prime due posizioni del \"ranking\" ATP ininterrottamente per 4 anni, con l'elvetico primo e lo spagnolo secondo, fatta eccezione per il periodo da agosto 2008 a luglio 2009, in cui le posizioni si sono invertite; Nadal \u00e8 stato successivamente relegato al terzo posto da Andy Murray nell'agosto 2009.\nFederer e Nadal molto spesso si sono affrontati nelle finali dei tornei, facendo segnare anche il record di 9 finali del Grande Slam e 12 di Masters 1000. I confronti diretti vedono Nadal in vantaggio per 24-16 su 40 match disputati.\nL'ultimo di questi confronti \u00e8 stato in semifinale a Wimbledon 2019, con la vittoria in 4 set (con il punteggio finale di 7-63 1-6 6-3 6-4) di Roger Federer, mentre l'ultimo in una finale del grande Slam si \u00e8 disputato il 29 gennaio 2017 in occasione della finale degli Australian Open e ha visto vincere l'elvetico in 5 set (con il punteggio finale di 6-4 3-6 6-1 3-6 6-3), conferendo a Federer il nuovo record di tornei del Grande Slam vinti (18) e rendendolo il primo giocatore, nella storia del tennis, a vincere, per almeno 5 volte, 3 tornei del Grande Slam (Australian Open, Wimbledon e US Open).\nAlcuni incontri fra loro giocati vengono considerati fra i pi\u00f9 avvincenti di questo sport: la finale di Wimbledon 2008, che ha visto trionfare lo spagnolo al 5\u00ba set, dopo 4 ore e 48 minuti di gioco (in quella che \u00e8 stata la finale pi\u00f9 lunga di Wimbledon per 11 anni), \u00e8 stata definita da taluni come la pi\u00f9 emozionante partita della storia del tennis. La finale degli Australian Open 2009 fu un'altra memorabile partita, vinta da Nadal al quinto set, partita che Federer definisce come la migliore che i due abbiano giocato uno contro l'altro. Da menzionare anche la finale del Master Series di Roma 2006, che ha visto il successo del maiorchino nel quinto set, dopo che Federer sprec\u00f2 due \"matchpoint\" a suo favore sul parziale di 5-6. Altra partita notevole fu la finale di Wimbledon 2007, portata avanti al quinto set, dove Roger Federer vinse il suo quinto titolo londinese.\nRivalit\u00e0 con Novak \u0110okovi\u0107.\nFederer ha una rivalit\u00e0 degna di nota anche con Novak \u0110okovi\u0107: i due finora si sono affrontati ben 50 volte. Il bilancio \u00e8 di 27-23 in favore del serbo. Il primo incontro si \u00e8 tenuto nel 2006.\nCaratteristiche tecniche.\nIl tennis di Roger Federer \u00e8 unanimemente considerato il punto di incontro tra il tennis classico, nel quale doti come la sensibilit\u00e0 e il tocco avevano un importante ruolo, e quello moderno, affermatosi con l'evoluzione tecnologica delle racchette. Del tennis antico Federer conserva senz'altro l'eleganza nei gesti: lo svizzero \u00e8 uno dei pochissimi tennisti a giocare di diritto ancora nella posizione classica detta \"Neutral Stance\", con il piede destro parallelo alla linea di fondo. L'impugnatura con cui gioca il colpo \u00e8 una Eastern non particolarmente accentuata: nel movimento impone una brusca accelerazione all'avambraccio, ruotando il polso quando desidera conferire effetto in \"Top-Spin\" alla palla e avanzando al contempo con la spalla. Il risultato \u00e8 un colpo molto veloce, di difficile lettura per l'avversario, essendo giocato senza cambiare posizione dei piedi e non molto carico di effetto, nonch\u00e9 adatto alle superfici veloci. La spinta in avanti della spalla proietta Federer verso la rete, rendendo il tocco un efficace colpo d'approccio. La versatilit\u00e0 tecnica di Federer gli consente notevoli variazioni con tale colpo che risulta particolarmente opportuno nel passante incrociato o quando la palla \u00e8 bassa nei pressi della rete, accompagnando in questo caso il movimento con un piccolo salto e trasferendo dal basso verso l'alto l'energia del gesto. La chiusura del moto di diritto avviene lateralmente, dando l'impressione che il movimento assomigli a quello di una \"frustata ampia e fluida\".Il rovescio \u00e8 un colpo meno naturale, sul quale il tennista di Basilea ha lavorato molto e i cui progressi sono andati di pari passo con quelli della classifica mondiale. Anche di rovescio, giocato a una mano, Federer agisce in accentuata \"Neutral Stance\" con il piede destro che scavalca l'allineamento del sinistro, utilizzando maggiormente il polso sia per conferire effetto in \"Top-Spin\" alla palla, sia per direzionare il colpo. La sua impugnatura \u00e8 generalmente a met\u00e0 tra una Continental e una Eastern, mentre il piano di rimbalzo sulla palla viene adattato dall'inclinazione del polso. Il colpo non viene giocato in avanzamento come il diritto, e il peso del corpo tende a poggiare prevalentemente sul piede sinistro (il posteriore). In alternativa al rovescio in \"Top-Spin\", Federer dispone di un efficace rovescio in \"Back\", con effetto dall'alto verso il basso. In questo colpo lo svizzero esalta la sua sensibilit\u00e0 di tocco, trasformando quella che \u00e8 una scelta difensiva per tutti gli altri giocatori in un'arma d'attacco quando lo gioca basso e teso in incrociato, difficile da ribattere specialmente per i giocatori destrorsi con rovescio a due mani. La validit\u00e0 del suo rovescio in \"back\" si nota anche nell'esecuzione della smorzata, che lo svizzero maschera molto bene e che gioca con grande naturalezza. Nel bagaglio tecnico dell'elvetico \u00e8 anche presente un insolito colpo di rovescio effettuato in allungo, di solo polso, dal basso verso l'alto, con il quale gioca spesso passanti notevoli. In occasione delle esibizioni con Pete Sampras, nel novembre 2007, il campione americano ha elogiato il suo particolare gesto affermando: \u00abHa questo colpetto (lett. \"flick\") di rovescio che non avevo mai visto prima... \u00e8 qualcosa che io non possedevo\u00bb. Nonostante con il diritto metta a segno un numero maggiore di punti e tenda a sbagliare di meno, c'\u00e8 chi ritiene che il rovescio \u00absia il suo migliore colpo\u00bb. Con l'avvento del nuovo coach Ivan Ljubicic Federer trova nel suo rovescio una risorsa preziosa: per ridurre gli spostamenti laterali e ritrovare aggressivit\u00e0 da fondo ne riduce drasticamente l'utilizzo come colpo interlocutorio, soprattutto nella versione pi\u00f9 difensiva e attaccabile in back, e ricorre invece a potenti (e rischiosi) rovesci incrociati e lungolinea colpiti in top, con i quali aprirsi il campo e scendere a rete (o chiudere di dritto).\nFederer \u00e8 dotato di una notevole sensibilit\u00e0 dei colpi. Infatti \u00e8 in grado di giocare colpi anticipati di mezzo volo, con continuit\u00e0, nei pressi della linea di fondo campo, sia di dritto che di rovescio. Questo gli permette di togliere tempo all'avversario, e allo stesso momento, di esprimere un tennis aggressivo senza esaurire le energie.\nIl servizio \u00e8 un colpo che si \u00e8 anch'esso evoluto nel tempo. Agli esordi Federer serviva senza spingere in maniera accentuata con gli addominali, forzando la prima di servizio pi\u00f9 piatta e risultando pi\u00f9 attaccabile sulla seconda. Con gli anni ha aumentato l'inarcamento della schiena e oggi serve sia la prima che la seconda palla con maggiore effetto in \"kick\". Il suo movimento di battuta si avvicina come meccanica a quello del pi\u00f9 grande \"battitore\" della storia del tennis moderno, Pete Sampras. La prima battuta viaggia mediamente attorno ai 195-200 km/h, velocit\u00e0 minore rispetto a quella che molti altri tennisti contemporanei sono in grado di raggiungere. Ci\u00f2 nonostante, grazie alla fluidit\u00e0 del colpo (che lo rende difficile da leggere), alle numerose variazioni che riesce a imprimergli e alla capacit\u00e0 di piazzamento, \u00e8 uno dei giocatori che ricava il maggior numero di punti dalla propria battuta. Il servizio non \u00e8 caratterizzato da un rapido spostamento del peso dal piede destro a quello sinistro, e ci\u00f2 lo rende poco adatto a essere seguito a rete.\nA inizio carriera Federer veniva considerato un giocatore \"di volo\" ed era posto a confronto con i grandi specialisti della rete quali John McEnroe, Stefan Edberg e Boris Becker. L'evoluzione del suo gioco e il contestuale miglioramento dei risultati hanno per\u00f2 coinciso con una riduzione da parte dello svizzero degli schemi di \"serve &amp; volley\". Il tennis moderno, molto pi\u00f9 potente e giocato su superfici pi\u00f9 lente, maggiormente uniformate, con palle pi\u00f9 pesanti, penalizza il gioco di rete, e Federer, utilitaristicamente, ha fatto di necessit\u00e0 virt\u00f9. Ci\u00f2 nonostante, tra i \"top players\", \u00e8 il giocatore che maggiormente si affaccia a rete mostrando compostezza e coordinazione nei colpi di volo, e spesso esaltandosi alla ricerca di incredibili soluzioni di tocco. Con l'avanzare dell'et\u00e0 e attraverso la consulenza di Stefan Edberg, ha migliorato le sue attitudini al gioco di volo, utilizzando pi\u00f9 spesso il serve &amp; volley e migliorando anche la precisione delle vol\u00e9e, specialmente quella di dritto, ritenuta in passato la meno efficace.\nLa migliore dote del gioco di Federer consiste, per\u00f2, nella reattivit\u00e0 e nel colpo d'occhio che gli consentono di intuire e partire in anticipo sul colpo dell'avversario. Egli stesso ebbe occasione di affermare: \u00abIo sento, quando qualcuno sta per colpire la palla, di sapere con che angolo e che effetto, semplicemente mi sembra di averla gi\u00e0 vista. E questo \u00e8 un enorme vantaggio\u00bb.\nUna statistica rende meglio l'idea di questa sua abilit\u00e0: nei confronti diretti con l'americano Roddick, il pi\u00f9 potente battitore del circuito e \"recordman\" di \"ace\" in diverse stagioni, Federer ha servito meno \"ace\" del suo avversario solo in quattro occasioni su ventiquattro incontri disputati. Come fu fatto notare dopo la semifinale di Wimbledon 2003 in cui Roddick serv\u00ec solo quattro \"ace\", \u00abFederer ha un talento nella lettura del servizio di Roddick. Roddick ha realizzato solo quattro \"ace\" nell'incontro mentre ne aveva serviti 64 nei cinque \"match\" precedenti\u00bb.\nIn risposta Federer \u00e8 un giocatore altrettanto imprevedibile, capace di piazzare una gran variet\u00e0 di colpi, tra i quali addirittura la smorzata. Ha persino ideato un colpo: la \"SABR\" (Sneak Attack By Roger), che consiste in una risposta molto anticipata praticata sulla linea del servizio, usata dallo svizzero per sorprendere l'avversario in uscita dal servizio.\nIl suo preparatore atletico \u00e8 Pierre Paganini. Nonostante in alcuni momenti delle esibizioni sembri pigro e adagiarsi sul suo talento, giocando da posizioni non tecnicamente ortodosse e adattando i colpi con il polso, Paganini descrive il suo pupillo come un atleta completo: \u00abUn tennista non deve essere n\u00e9 uno \"sprinter\", n\u00e9 un maratoneta, n\u00e9 un tiratore di precisione, ma deve trarre un po' da ognuna di queste categorie\u00bb. La caratteristica che gli consente di avere grande resistenza sul campo risiede per\u00f2 nello scarso dispendio energetico che egli ha durante il suo tennis: ha movimenti essenziali, non sbuffa n\u00e9 emette gemiti nel colpire la palla, e il condurre spesso il gioco lo costringe poche volte a lunghe rincorse sulla difensiva.\nI progressi negli anni sono stati anche caratteriali. A inizio carriera era solito innervosirsi e lanciare racchette per terra. Poi, come afferma, dopo un incontro perso ad Amburgo nel 2001 con l'argentino Franco Squillari decise di non ripetere pi\u00f9 tali gesti, e le cose, a suo dire, andarono meglio. Da allora Federer ha assunto in campo un atteggiamento calmo e sereno, fiducioso nel proprio tennis. Come ha dichiarato: \u00abQuando sono in difficolt\u00e0 mi concentro sul mio gioco. In passato, quando ero sotto con il punteggio, venivo preso dalla paura e cercavo di cambiare qualcosa; oggi sono calmo e ho fiducia nei miei colpi\u00bb.\nSponsor ed equipaggiamento.\nDall'inizio della sua carriera, Federer si \u00e8 affidato a Nike come sponsor tecnico (sia per l'abbigliamento sia per le scarpe) fino al 2018. L'attenzione dello svizzero alla propria immagine \u00e8 notevole: la cura nella scelta di abiti dallo stile elegante e classico (soprattutto a Wimbledon), in contrapposizione allo stile pi\u00f9 aggressivo adottato nei primi anni da Nadal, va a completare coerentemente la naturale fluidit\u00e0 dei suoi movimenti sul campo. A conferma di ci\u00f2 Federer ha vinto per due volte il \"Premio Eleganza Compeed\" (2008, 2010) assegnato a Roma da una giuria di giornalisti. Dopo il quinto titolo consecutivo a Wimbledon, nel 2007, la Nike decise di inaugurare una linea di abbigliamento esclusiva, in linea con lo stile del torneo e quello del campione di Basilea. Il rapporto con l'azienda americana ha permesso di realizzare un logo con le lettere \"RF\" accostate, posto sugli abiti che il tennista indossa unitamente al simbolo della casa produttrice.\nIl 2 luglio 2018 si presenta alla prima partita del Torneo di Wimbledon 2018 con un nuovo sponsor tecnico, Uniqlo, lasciando Nike che lo ha vestito fin dal 1994. La casa giapponese verser\u00e0 circa 300 milioni di dollari allo svizzero per i prossimi 10 anni, anche in caso di ritiro dall'attivit\u00e0 tennistica.\nPer quanto riguarda la racchetta, Federer ha sempre utilizzato quelle prodotte dalla Wilson. La caratteristica comune di tutti i modelli usati \u00e8 la limitata ampiezza del piatto corde. Negli anni giovanili utilizz\u00f2, tra le altre, la \"Hyper Pro Staff Tour\" (derivata dalla racchetta di Sampras). Dopo alcune stagioni da professionista, adotta la \"[K] Six-One Tour\" che lo accompagner\u00e0 fino all'inizio del 2010. Si trattava di una racchetta personalizzata da Wilson e fuori commercio, con piatto corde originariamente di 85 in\u00b2 (poi 90), manico 4, peso 375 g e una tensione di circa 22-23 kg. Nel 2010 pass\u00f2 a una \"BLX Six.One Tour 90\", rinnovata nei colori e con caratteristiche leggermente differenti: il peso scende fino a 355\u00a0g e aumenta la maneggevolezza grazie a uno spostamento del bilanciamento verso il manico dell'attrezzo. Nel 2012 \u00e8 passato a una \"Pro Staff Six One 90\", fabbricata in carbonio con fibre di basalto. La racchetta \u00e8 simile alla precedente con alcune innovazioni: il peso \u00e8 di 339\u00a0g senza corde, con uno schema di incordatura 16x19; le corde che utilizza sono in budello naturale per le verticali e monofilamento per le orizzontali. Al torneo di Amburgo nel luglio 2013 Federer decide di provare una nuova racchetta, passando a una pi\u00f9 grande di 8 in\u00b2, di colore nero; l'esperimento termina dopo l'eliminazione al successivo torneo di Gstaad. All'inizio della stagione 2014, lo svizzero passa in pianta stabile a un prototipo di racchetta con il piatto corde pi\u00f9 ampio, ulteriormente modificato, simile a quello provato l'estate precedente. Prima del torneo di Toronto 2014 tale racchetta viene presentata in versione ufficiale come sua nuova racchetta personalizzata Wilson, la RF97, progettata appositamente per incentivare il nuovo stile di gioco di Federer, decisamente votato all'attacco e ad abbreviare il numero di scambi.\nStatistiche.\nTesta a testa.\nNella seguente tabella vengono elencati i primi dieci tennisti per numero di sfide contro Federer. \u00c8 indicato il numero degli incontri totali disputati contro ciascun avversario, il bilancio sulle varie superfici e quello globale. In grassetto sono indicati i giocatori ancora in attivit\u00e0."}
{"id": "27838", "revid": "2036605", "url": "https://it.wikipedia.org/wiki?curid=27838", "title": "Vangeli giudeo-cristiani", "text": "I vangeli giudeo-cristiani, in uso tra i cristiani dei primi secoli rimasti legati alla tradizione religiosa giudaica, sono andati perduti.\nCi \u00e8 giunta traccia di essi solo attraverso testimonianze indirette e occasionali fornite da alcuni Padri della Chiesa. Se esiste una certa tendenza nella comunit\u00e0 scientifica a ricondurli verso un unico vangelo (anche sulla scia delle citazioni patristiche), detto appunto vangelo degli Ebrei (ritenuto verosimilmente dai Padri della Chiesa come il vangelo originario di Matteo privo almeno della parte iniziale, la genealogia di Ges\u00f9), oggi ci sono anche due teorie differenti. La prima identifica nel vangelo degli Ebrei anche il cosiddetto vangelo dei Nazarei, e nel vangelo degli Ebioniti il cosiddetto vangelo dei Dodici. A supporto di questa ipotesi la probabilit\u00e0 che, sulla base dei riferimenti pervenutici, il vangelo degli Ebioniti sia stato composto con il contributo fondamentale dei tre vangeli sinottici (Matteo, Marco, Luca), e pertanto appare difficile il riferimento ad un unico vangelo aramaico per questi tre testi citati dai \u2018'Padri'\u2019. Una seconda ipotesi parla di tre entit\u00e0 distinte: (vangelo degli Ebrei, vangelo dei Nazarei e vangelo degli Ebioniti."}
{"id": "27839", "revid": "125997017", "url": "https://it.wikipedia.org/wiki?curid=27839", "title": "Concorezzo", "text": "Concorezzo (pronuncia o, localmente, ; \"Cuncur\u00e8ss\" in dialetto brianzolo ) \u00e8 un comune italiano di abitanti della provincia di Monza e della Brianza in Lombardia. Situato circa sei chilometri a nord-est del capoluogo, fa parte del territorio del Vimercatese.\nL'origine del nome.\nSecondo alcune ipotesi, Concorezzo deriverebbe da \"cum curte regia\" (\"con la corte regia\") e il paese, come scrive Floriano Pirola, \"... sarebbe stato legato a Monza, che nel periodo longobardo era Corte Regia... ma documenti che ci confermino tale spiegazione non sono stati mai rinvenuti\".\nMolto spesso per\u00f2 i sovrani o signorotti (monzesi e milanesi) ponevano i loro \"distaccamenti\" di governo o abitazioni di campagna in questo borgo.\nIl prof. Natale, direttore dell'Archivio di Stato di Milano, riteneva che Concorezzo fosse stata una corte regia, mentre Dante Olivieri, che compil\u00f2 un dizionario di toponomastica lombarda, dichiara che Concorezzo deriva da \"cocculus\" (piccolo dosso) e l'ing. Bottazzi cita la parola \"coco\", \"cuoco\" con probabilit\u00e0 riferendosi a cosa rotondeggiante.\nLa presenza di un Concor\u00e8s e di un Concoret in Francia riconducono pi\u00f9 verosimilmente a una radice \"konkor\" che in celtico significa \"luogo di raccolta\".\nStoria.\nPur se alcuni ritrovamenti archeologici testimoniano l'esistenza di insediamenti nella zona fin dall'epoca romana, l'impianto generale dell'abitato \u00e8 di origine medioevale, ed \u00e8 solo durante l'Alto Medioevo che ci giungono le prime notizie di Concorezzo.\nVillaggio fortificato in epoca longobarda, a partire dal secolo VIII (745) il corrente toponimo inizia a essere citato seppure in diverse varianti fra cui Concoretio (853), Concoretzio (892), Cucuretio (1045) e ancora Concoretio nel Duecento.\nIl paese fu l'unico della pieve di Vimercate a essere riconosciuto, nel XII secolo, quale \"Borgo\"; purtroppo \u00e8 andata persa la sua esatta estensione e collocazione.\nNel XII secolo Concorezzo divenne uno dei principali centri dei Catari nel nord Italia, essendo sede di un movimento ereticale noto come \"I Puer\u00ectt de Cuncur\u00e8ss\" (\"I Poveretti di Concorezzo\") o Credenti di Concorezzo, che fu poi annientato nella prima met\u00e0 del XIII secolo dal podest\u00e0 di Milano Oldrado da Tresseno.\nMonumenti e luoghi d'interesse.\nLe chiese.\nLa maggior parte degli edifici religiosi presenti nel territorio di Concorezzo vantano un'origine molto antica, talvolta precedente all'anno Mille.\nLe ville.\nMolte delle nobili famiglie che abitarono a Concorezzo nel corso dei secoli, hanno lasciato tracce del loro passaggio nelle dimore signorili che ancora oggi caratterizzano il paesaggio comunale.\nNelle vicinanze delle chiesa di Sant'Eugenio si trovano la settecentesca Villa Pini, circondata da un bel giardino e la coeva Villa Teruzzi.\nInfrastrutture e trasporti.\nConcorezzo \u00e8 raggiungibile dalle uscite 16 e 17 della Tangenziale Est di Milano.\nAlcune linee della societ\u00e0 Nord-Est Trasporti collegano Concorezzo con i principali centri limitrofi.\nFra il 1890 e il 1958 la citt\u00e0 era servita dalla tranvia Monza-Trezzo-Bergamo.\nSociet\u00e0.\nEtnie e minoranze straniere.\nSecondo i dati ISTAT, al 31 dicembre 2010 la popolazione straniera residente era di persone, pari al 7,73% di tutti i residenti. Le nazionalit\u00e0 maggiormente rappresentate in base alla loro percentuale sul totale della popolazione residente erano:"}
{"id": "27840", "revid": "287204", "url": "https://it.wikipedia.org/wiki?curid=27840", "title": "Dottrina dualistica", "text": "La dottrina dualistica si afferm\u00f2 nei primi due secoli dopo Cristo e trov\u00f2 espressione nel corpo di opere note come vangeli dualistici. In essi viene accolta la concezione secondo cui oltre al Dio benevolo e positivo esisterebbe anche un Dio maligno, incarnazione del Male, inesorabilmente contrapposto al primo. Tale dottrina fu fortemente osteggiata dalle comunit\u00e0 cristiane perch\u00e9 in contrasto con la concezione monoteistica. Tuttavia, a partire dal III secolo d.C., torn\u00f2 attraverso le dottrine di Mani, riformatore religioso persiano. Per lungo tempo il manicheismo fu considerato una corrente del Cristianesimo, fino a che, nel IV secolo d.C., negli scritti di Sant'Agostino (che peraltro in un primo tempo vi aveva aderito) fu definitivamente etichettato come dottrina eretica.\nNel basso Medioevo ebbe particolare diffusione la dottrina dualistica dei catari (o Albigesi), fondata essenzialmente sul rapporto oppositivo tra materia e spirito, che fu assimilata a quella del manicheismo. "}
{"id": "27845", "revid": "2015336", "url": "https://it.wikipedia.org/wiki?curid=27845", "title": "Gordiano III", "text": "A causa della sua giovane et\u00e0 (sal\u00ec al trono a tredici anni e regn\u00f2 fino a diciannove), il governo dell'impero fu nelle mani di reggenti appartenenti all'aristocrazia senatoriale, che si dimostrarono capaci; Gordiano funse da simbolo dell'unit\u00e0 dell'impero, riscuotendo il sostegno del popolo. La storiografia ne dipinge quindi un ritratto estremamente positivo, forse anche in opposizione al suo successore Filippo l'Arabo.\nBiografia.\nOrigini familiari.\nGordiano era figlio di Antonia Gordiana, figlia di Gordiano I e sorella di Gordiano II, e di un uomo di rango senatoriale: Giunio Licinio Balbo.\nAscesa al trono (238).\nA seguito dell'assassinio dell'imperatore Alessandro Severo a \"Moguntiacum\" (l'odierna Magonza), capitale della provincia della Germania Inferior, Massimino Trace fu acclamato imperatore, malgrado la forte opposizione del Senato e l'ostilit\u00e0 della popolazione (235). In opposizione all'esoso governo di Massimino, nel 238 si ribellarono nella provincia d'Africa Gordiano I e Gordiano II (rispettivamente nonno e zio di Gordiano III), i quali furono riconosciuti co-imperatori dal Senato, mentre al nipote fu promessa la pretura, il consolato ed il titolo di \"Cesare\"; contemporaneamente Massimino ed il figlio furono proclamati \"nemici pubblici\". L'azione dei due Gordiani fu, per\u00f2, repressa in meno di un mese da Capeliano, governatore della Numidia e fedele seguace di Massimino. I due co-imperatori persero la vita, ma la pubblica opinione ne conserv\u00f2 la memoria come di letterati amanti della pace e vittime dell'oppressione di Massimino.\nNel frattempo, Massimino era in procinto di marciare su Roma ed il senato elesse co-imperatori Pupieno e Balbino. Questi senatori non erano personaggi popolari e la popolazione di Roma, ancora scioccata dalla fine dei due Gordiano, pretese che il figlio tredicenne di Antonia Gordiana prendesse il nome del nonno, Marco Antonio Gordiano e che fosse nominato Cesare.\nPupieno e Balbino sconfissero Massimino Trace principalmente grazie alla diserzione di alcune legioni, in particolare della Legio II \"Parthica\", che assassin\u00f2 Massimino. Il regno di Pupieno e Balbino fu minato fin dall'inizio da ribellioni popolari, dal malcontento nelle legioni ed anche da un enorme incendio che divor\u00f2 Roma nel giugno del 238. Il 29 luglio Pupieno e Balbino furono uccisi dai pretoriani e Gordiano, giovanissimo, fu proclamato imperatore, riconosciuto anche dal Senato. In suo onore furono organizzati gare sceniche e ginniche.\nRegno (238-244).\nPupieno e Balbino furono colpiti dalla \"damnatio memoriae\"; le famiglie senatorie che erano state al potere sotto la dinastia dei Severi mantennero i propri posti e detennero il potere effettivo, controllando il giovanissimo imperatore.\nNel 240 Gordiano dovette subire l'usurpazione del proconsole Sabiniano in Africa: a differenza della rivolta di Gordiano I e Gordiano II, Sabiniano non ebbe il sostegno delle altre province, e la sua rivolta fu sedata rapidamente con la consegna dell'usurpatore.\nTra la fine del 240 e l'inizio del 241 l'imperatore nomin\u00f2 Gaio Fulvio Sabinio Aquila Timesiteo prefetto del pretorio, sposandone la figlia Furia Sabina Tranquillina nell'estate 241. Gordiano pensava cos\u00ec di poter rimediare nel governo del suo Impero alla sua giovane et\u00e0 con un personaggio tanto autorevole e di grande spessore culturale. Timesiteo, infatti, che aveva gi\u00e0 dimostrato le proprie capacit\u00e0 nelle amministrazioni di diverse province, era uno dei pi\u00f9 colti personaggi del tempo, che il Senato onor\u00f2 con il titolo di \"protettore della Repubblica\". Come capo dei pretoriani e suocero dell'imperatore, Timesiteo rapidamente divenne di fatto il vero arbitro dell'impero romano.\nCampagna contro i Sasanidi.\nNel III secolo i Sasanidi, che erano succeduti alla dinastia arsacide dei Parti, aumentarono i loro attacchi lungo il confine dell'Eufrate, avendo come obiettivo la riconquista della Mesopotamia settentrionale.\nNel 241 il sovrano sasanide Sapore I, succeduto al padre Ardashir I, invase la regione, conquistando Hatra (oltre che le citt\u00e0 di Nisibis e Carre, se queste non erano gi\u00e0 state strappate ai Romani dal padre di Sapore, Ardashir I, durante gli ultimi mesi di regno di Massimino). Il giovane imperatore fece aprire, per l'ultima volta della storia, le porte del tempio di Giano e nel 242, dopo aver mobilitato l'esercito, marci\u00f2 personalmente verso oriente, con il comando effettivo della campagna affidato a Timesiteo e all'altro prefetto del pretorio, Gaio Giulio Prisco. Alla spedizione partecip\u00f2 anche il filosofo Plotino.\nI Romani sconfissero ripetutamente i Persiani, strappando loro Carre e Nisibis e sconfiggendoli nella battaglia di Resena. Gordiano stava progettando la campagna del 244, con la quale avrebbe dovuto attraversare l'Eufrate e invadere il territorio nemico, quando Timesiteo mor\u00ec di malattia, indebolendo notevolmente la fiducia del principe.\nSenza Timesiteo la campagna militare e la sicurezza stessa dell'imperatore furono a rischio. Il prefetto Prisco convinse Gordiano a nominare suo fratello Marco Giulio Filippo (meglio noto come Filippo l'Arabo) nuovo prefetto del pretorio, in sostituzione di Timesiteo. Durante l'autunno e all'inizio dell'inverno le truppe romane avanzarono lungo l'Eufrate.\nLa morte (244).\nLe fonti persiane riportano che, all'inizio del 244, i Persiani e i Romani si scontrarono nella battaglia di Mesiche (l'odierna Falluja), battaglia dall'esito incerto. Sapore I cambi\u00f2 il nome della citt\u00e0 in \"Peroz-Shapur\" (\"Sapore vittorioso\") e celebr\u00f2 la vittoria con un'iscrizione a Naqsh-i-Rustam in cui affermava di aver ucciso Gordiano.\nLe fonti romane, invece, non menzionano la battaglia e suggeriscono che Gordiano sia morto a \"Circesium\", a oltre 300\u00a0km a nord di \"Peroz-Shapur\", ma non riportano la causa della morte dell'imperatore, anche se il prefetto del pretorio, Filippo, che gli succedette sul trono, fu spesso descritto come il mandante del suo assassinio. Secondo Zosimo, Filippo appena assunse la carica di prefetto del pretorio, fu preso dall'ambizione di occupare il potere imperiale e foment\u00f2 lo scontento dei soldati, inclini alla rivolta. Si racconta che, quando vide che gli approvvigionamenti dell'esercito erano sufficienti, mentre l'Imperatore si trovava con le armate tra Carre e Nisibis, ordin\u00f2 alle navi che portavano i rifornimenti ai soldati lungo l'Eufrate, di avanzare all'interno, affinch\u00e9 l'esercito oppresso dalla fame e dalla mancanza di viveri si ribellasse. Il piano di Filippo riusc\u00ec. I soldati, infatti, circondarono Gordiano e lo uccisero, come unico responsabile della loro rovina.\nSecondo la spesso inattendibile \"Historia Augusta\", in seguito alla mancanza di viveri, i soldati avrebbero stabilito che Filippo e Gordiano III avrebbero governato insieme con pari autorit\u00e0, nominando per\u00f2 Filippo suo tutore. Gordiano III avrebbe reagito prendendo la parola e lamentandosi di fronte ai soldati e agli ufficiali dell'ingratitudine di Filippo nella speranza di far cambiare loro idea, ma invano. Chiese allora ai soldati di votare e fare la loro scelta su chi sarebbe stato il loro imperatore, ma, a causa degli intrighi di Filippo, fu proprio quest'ultimo a spuntarla nel voto. Gordiano III allora chiese invano dapprima che potessero governare insieme con pari autorit\u00e0, poi che almeno gli fosse attribuita la carica di Cesare o almeno di prefetto; in seguito al rifiuto anche di queste richieste, supplic\u00f2 che fosse nominato almeno generale e che gli fosse risparmiata la vita. Filippo era propenso ad accettare quest'ultima richiesta, ma poi consider\u00f2 il fatto che l'intero mondo romano ammirava Gordiano perch\u00e9 era di nobile nascita e aveva liberato l'intero stato da perniciose guerre, dunque, per evitare il rischio che potesse tentare di tornare al trono, per prudenza lo fece uccidere. Altre fonti ricordano che l'esercito romano in ritirata costru\u00ec un cenotafio a Gordiano sulla riva dell'Eufrate, a Zaitha.\nLa possibilit\u00e0 che Gordiano sia morto in conseguenza della battaglia di Mesiche \u00e8 poco considerata dagli storici. La campagna di Gordiano in Oriente fu infatti presentata come una vittoria; in effetti, i Sasanidi non conquistarono altre citt\u00e0, oltre ad Hatra, e Sapore non intraprese ulteriori iniziative militari per i successivi otto anni.\nLa giovane et\u00e0 ed il buon carattere, insieme alla morte di suo nonno, dello zio e la sua tragedia personale per mano di un altro usurpatore, accattivarono a Gordiano III il favore popolare e del Senato romano. Malgrado l'opposizione del nuovo imperatore, egli fu divinizzato dopo la sua morte per compiacere il popolo ed evitare ribellioni.\nAlbero genealogico.\nLa cronologia riguardante la cosiddetta dinastia dei nerva-antonini o degli imperatori adottivi inizia con Nerva nel 96 per concludersi con Commodo nel 192; mentre in linea diretta la discendenza arriva, dopo la dinastia dei Severi, fino a Gordiano III nel 244."}
{"id": "27849", "revid": "11", "url": "https://it.wikipedia.org/wiki?curid=27849", "title": "Marcus Antonius Gordianus Pius", "text": ""}
{"id": "27851", "revid": "11", "url": "https://it.wikipedia.org/wiki?curid=27851", "title": "Marco Antonio Gordiano Pio", "text": ""}
{"id": "27870", "revid": "919135", "url": "https://it.wikipedia.org/wiki?curid=27870", "title": "Nodi di \u010ceby\u0161\u00ebv", "text": "In matematica i nodi di \u010ceby\u0161\u00ebv, nodi di \u010ceby\u0161\u00ebv-Gauss-Lobatto, o radici di \u010ceby\u0161\u00ebv, sono le radici dei polinomi di \u010ceby\u0161\u00ebv. Per ogni formula_1 intero naturale il polinomio formula_1-esimo possiede formula_1 radici semplici interne all'intervallo formula_4. Una tale formula_1-upla costituisce una buona scelta per una interpolazione su formula_1 punti nel suddetto intervallo, in quanto consente una maggiorazione a priori dell'errore di interpolazione.\nAd esempio, tale scelta di nodi, consente di minimizzare la costante di Lebesgue associata all'interpolazione polinomiale secondo Lagrange, evitando, quindi, fenomeni dovuti all'instabilit\u00e0 di tale metodo, come, ad esempio, il noto fenomeno di Runge.\nI nodi di \u010ceby\u0161\u00ebv del polinomio formula_1-esimo sono dati da \nDimostrazione\nSia formula_9 il polinomio di \u010ceby\u0161\u00ebv formula_1-esimo:\nLa funzione coseno ha radici periodiche\nper ogni intero formula_13, che d\u00e0\nPerci\u00f2 le radici del polinomio di \u010ceby\u0161\u00ebv formula_1-esimo si trovano quando\nche pu\u00f2 essere risolto per formula_17 ottenendo\nC.V.D.\nPer interpolazioni in un intervallo arbitrario formula_19, si pu\u00f2 effettuare la trasformazione lineare che manda formula_4 nel suddetto intervallo e si ottengono i punti"}
{"id": "27871", "revid": "76771647", "url": "https://it.wikipedia.org/wiki?curid=27871", "title": "Scattering", "text": ""}
{"id": "27878", "revid": "108468975", "url": "https://it.wikipedia.org/wiki?curid=27878", "title": "Figura di Lissajous", "text": "In matematica e in fisica, per figura di Lissajous si intende il grafico di una curva data dal sistema di equazioni parametriche\ndove formula_2 e formula_3 sono le ampiezze, formula_4 e formula_5 sono le pulsazioni e formula_6 e formula_7 sono le fasi di due moti oscillatori ortogonali.\nTali curve sono state studiate in dettaglio dal fisico Jules Antoine Lissajous (1822 - 1880). In precedenza, nell'anno 1815, erano state oggetto di studio dell'astronomo americano Nathaniel Bowditch (1773 - 1838), motivo per cui sono chiamate anche figure di Bowditch.\nL'aspetto di queste figure \u00e8 molto sensibile al rapporto formula_8 tra le due pulsazioni.\nIn particolare, quando tale rapporto \u00e8 pari a uno, la figura risulta essere, in generale, un'ellisse, che diventa una circonferenza nel caso in cui sia anche formula_9, formula_10 e formula_11 (moti oscillatori tra loro in quadratura), o degenera a un segmento nel caso in cui sia anche formula_12, formula_11 (moti oscillatori tra loro in fase). Un'altra semplice figura di Lissajous \u00e8 la parabola, che si ottiene quando formula_14 e formula_12, formula_11. Altri rapporti producono curve pi\u00f9 complicate, che sono chiuse solo se il rapporto formula_8 \u00e8 razionale. La forma di queste curve spesso ricorda un nodo tridimensionale, e in effetti molti tipi di nodi, quando vengono proiettati su un piano, diventano figure di Lissajous.\nSeguono alcuni esempi di figure di Lissajous con formula_18 e formula_11."}
{"id": "27895", "revid": "1126387", "url": "https://it.wikipedia.org/wiki?curid=27895", "title": "Politica estera russa dopo la guerra di Crimea", "text": "La politica estera russa dopo la guerra di Crimea segu\u00ec sostanzialmente tre direttive: il tentativo di una espansione ad Oriente (da cui scatur\u00ec il cosiddetto \"grande gioco\"), la risoluzione del \"problema balcanico\" e il rafforzamento del ruolo giocato dall'impero zarista nel periodo della \"Belle \u00c9poque\".\nConseguenze della Guerra di Crimea.\nDopo la Guerra di Crimea del 1855, che aveva visto le maggiori potenze europee schierarsi a fianco dell'Impero Ottomano contro la Russia, questa segu\u00ec, per un certo tempo, una politica estera prudente e ragionata finch\u00e9 la pressione delle componenti nazionaliste della societ\u00e0 russa unita ad ulteriori tensioni nei Balcani non condusse ad un'altra disastrosa guerra dopo il 1870. Il Trattato di Parigi del 1856, firmato al termine della Guerra di Crimea, aveva smilitarizzato il Mar Nero e privato la Russia della striscia di Bessarabia situata sul delta del Danubio.\nIl trattato attribuiva alle potenze occidentali (Francia e Gran Bretagna) il dovere di proteggere i cristiani che vivevano nell'Impero Ottomano sottraendo tale ruolo alla Russia che si era designato come loro protettore con il Trattato di K\u00fc\u00e7\u00fck Kaynarca del 1774. Il primo obiettivo della politica estera dello zar Alessandro II, dopo la Guerra di Crimea, fu quello di alterare gli accordi di Parigi in modo da riguadagnare l'accesso navale al Mar Nero.\nGli uomini politici russi vedevano Gran Bretagna e Austria (ribattezzata Austria-Ungheria nel 1867) come oppositori dei loro obiettivi e quindi concentrarono i loro sforzi per mantenere buoni rapporti internazionali con la Francia, la Prussia e con gli Stati Uniti. La Prussia (Germania a partire dal 1871) rimpiazza in questi anni la Gran Bretagna come principale banchiere della Russia.\nL'espansione ad Oriente.\nIn seguito alla Guerra di Crimea il regime zarista rielabor\u00f2 la sua politica di espansione che si spost\u00f2 verso il sud della Russia Asiatica. Per prima cosa le truppe russe operarono per assicurarsi il controllo del Caucaso dove le popolazioni musulmane dei Ceceni, dei Circassi e dei Daghestani erano in continua rivolta. Dopo la cattura del leggendario capo ribelle ceceno Shamil nel 1859 l'esercito russo riprese l'espansione in Asia centrale che era stata iniziata sotto Nicola I. La conquista di Tashkent fu un'importante vittoria sul Khanato di Kokand parte del quale fu annesso nel 1866.\nL'anno seguente le forze russe occuparono ulteriore territorio con il quale venne creata la \"Gubernija del Turkestan con capitale Tashkent. Nel 1868 le forze russe tolsero Samarcanda al Khanato di Bukhara. Questi ultimi ampliamenti territoriali portarono la Russia ad avvicinarsi ai confini dell'India dove erano molto forti gli interessi inglesi. Proprio per non allarmare la Gran Bretagna Mosca decise allora di arrestare la sua espansione in quella direzione e quindi il Khanato di Bukhara, la Persia e l'Afghanistan rimasero indipendenti.\nLa Russia segu\u00ec l'esempio di Stati Uniti, Gran Bretagna e Francia nello stabilire relazioni diplomatiche con il Giappone e insieme alla Gran Bretagna ed alla Francia ottenne concessioni dalla Cina come conseguenza della Seconda Guerra dell'Oppio (1856 \u2013 1860). Con il Trattato di Aigun del 1858 ed il successivo Trattato di Pechino del 1860 la Cina concesse alla Russia ampi diritti di commercio e le regioni adiacenti ai fiumi Amur e Ussuri permettendole la costruzione di una base navale a Vladivostok. Nel frattempo, nel 1867, la logica del bilanciamento dei poteri e la necessit\u00e0 di trovare i fondi per difendere ed aprire allo sviluppo la regione dell'Amur-Ussuri costrinsero la Russia a vendere l'Alaska agli Stati Uniti.\nLa questione Balcanica.\nPer quanto riguarda l'Europa in un primo tempo La Russia appoggi\u00f2 la diplomazia francese funzione anti-Austriaca. Questa debole intesa si deterior\u00f2 nel 1863, quando La Francia appoggi\u00f2 la rivolta Polacca contro la dominazione Russa. Come risposta la Russia si alline\u00f2 con la Prussia approvando l'unificazione della Germania in cambio della revisione del Trattato di Parigi ed alla rimilitarizzazione del Mar Nero. Questo risultato venne ottenuto, dalla Russia, alla Conferenza di Londra del 1871 conseguente alla sconfitta francese nella Guerra Franco-Prussiana. Nel 1873, per iniziativa della Germania, si costitu\u00ec la Lega dei tre imperatori con Russia e Austria-Ungheria avente principalmente lo scopo di prevenire alleanze di queste ultime con la Francia.\nMalgrado ci\u00f2 i rapporti tra Russia e Austria-Ungheria rimasero tesi a causa delle rivalit\u00e0 di queste nazioni nell'area balcanica dove ribollivano sentimenti di nazionalismo pan-slavo ed odio anti-Ottomano. A partire dal 1870 le pressioni dei nazionalisti russi affinch\u00e9 Mosca si impegnasse nel liberare i Cristiani residenti nei Balcani dal giogo Ottomano, facendo della Bulgaria e della Serbia quasi dei protettorati russi, aumentarono. Tra il 1875 ed il 1877 la crisi balcanica sub\u00ec una escalation con ribellioni in Bosnia, Erzegovina e Bulgaria, che vennero represse nel sangue con una tale crudelt\u00e0 che la Serbia, ma nessuna delle altre potenze Europee, dichiar\u00f2 guerra all'Impero Ottomano.\nAgli inizi del 1877 la Russia decise in andare in aiuto all'assediata Serbia inviando, inizialmente, reparti di volontari. Nell'arco di pochi mesi le truppe russe arrivarono nei pressi di Costantinopoli e gli Ottomani chiesero la resa. I generali ed i diplomatici nazionalisti convinsero allora lo Zar, Alessandro II, a forzare la mano all'Impero Ottomano costringendolo a firmare la Pace di Santo Stefano, nel marzo 1878, con cui venne prefigurata costituzione di una Grande Bulgaria che avrebbe compreso tutta la Macedonia, cio\u00e8 una grande parte dei Balcani sud occidentali.\nIl resto delle potenze europee non vide di buon occhio questa espansione dell'ingerenza russa e quando la Gran Bretagna minacci\u00f2 la guerra sui termini degli accordi di Santo Stefano, la Russia vittoriosa nella guerra balcanica, ma esausta dovette accettare. Al Congresso di Berlino del luglio 1878 la Russia accett\u00f2 la creazione di una Bulgaria molto rimpicciolita. I nazionalisti russi erano furiosi nei confronti della Germania e dell'Austria-Ungheria per la loro mancanza di appoggio alla politica di San Pietroburgo ma lo Zar decise di accettare una rinnovata e rafforzata Alleanza dei Tre imperatori riconoscendo in pratica l'egemonia dell'Austria-Ungheria nei Balcani Occidentali.\nL'ultimo quarto di secolo.\nAncora una volta gli interessi diplomatici e militari della Russia ritornarono nell'Asia centrale dove vi erano state numerose rivolte a partire dal 1870. La repressione di queste rivolte port\u00f2 all'incorporazione nell'impero di un certo numero di emirati indipendenti. I timori inglesi si risvegliarono quando le truppe russe occuparono le regioni della Turkmenia ai confini con la Persia e l'Afghanistan ma la Germania support\u00f2 con la sua diplomazia gli interessi russi evitando cos\u00ec il possibile scoppio di una guerra Anglo-Russa. Nel frattempo il patrocinio russo all'indipendenza della Bulgaria port\u00f2 a risultati negativi ed i Bulgari, indispettiti dalle continue interferenze russe nei loro affari interni, cercarono il supporto dell'Impero Austro-Ungarico.\nNel confronto tra le due potenze la Germania prese posizione nei confronti della Russia cercando nel frattempo di rabbonire lo Zar offrendogli un trattato bilaterale di alleanza difensiva, il Trattato di controassicurazione del 1887. Nell'arco di un anno i contrasti tra i due firmatari divennero per\u00f2 cos\u00ec gravi che Bismarck proib\u00ec ulteriori prestiti alla Russia, per cui la Francia sostitu\u00ec la Germania in tale ruolo. Quando, nel 1890, il Kaiser Guglielmo II rimosse Bismarck dal suo incarico il debole legame Russo-Tedesco collass\u00f2 del tutto dopo aver resistito per 25 anni. Tre anni dopo la Russia si alle\u00f2 con la Francia (Alleanza franco-russa) formando una coalizione volta a contrastare l'alleanza tra Germania e Austria-Ungheria del 1879."}
{"id": "27897", "revid": "7077", "url": "https://it.wikipedia.org/wiki?curid=27897", "title": "Polinomio di \u010ceby\u0161\u00ebv", "text": "In matematica, i polinomi di \u010ceby\u0161\u00ebv, normalmente in italiano detti polinomi di Chebyshev secondo la traslitterazione anglosassone sono le componenti di una successione polinomiale che inizia con i seguenti polinomi: \nTraggono il loro nome dal matematico russo Pafnutij L'vovi\u010d \u010ceby\u0161\u00ebv, che li studi\u00f2 come soluzioni polinomiali della seguente equazione differenziale, anch'essa detta di \u010ceby\u0161\u00ebv:\nI polinomi che esaminiamo sono detti anche polinomi di \u010ceby\u0161\u00ebv di prima specie, per distinguerli dai polinomi di un'altra successione polinomiale detti polinomi di \u010ceby\u0161\u00ebv di seconda specie.\nEvidentemente i polinomi di \u010ceby\u0161\u00ebv hanno parit\u00e0 definita: i polinomi di grado pari sono funzioni pari della variabile formula_12, quelli di grado dispari sono funzioni dispari; questo si accorda con l'invarianza dell'equazione differenziale rispetto alla trasformazione che scambia formula_12 con formula_14.\nUna possibile definizione di questi polinomi \u00e8 la seguente:\no in forma esplicita\ndove con formula_17 si intende la parte intera di formula_18.\nChe formula_19 sia un polinomio di grado formula_20 in formula_21 pu\u00f2 essere visto osservando che formula_19 \u00e8 la parte reale di un membro della formula di De Moivre, e la parte reale dell'altro membro \u00e8 un polinomio in formula_21 e formula_24, dove tutte le potenze del formula_24 sono pari e rimpiazzabili tramite l'identit\u00e0 formula_26.\nIl polinomio formula_27 ha esattamente formula_20 radici semplici facenti parte dell'intervallo formula_29 chiamate nodi di \u010ceby\u0161\u00ebv.\nAlternativamente i polinomi di \u010ceby\u0161\u00ebv possono essere definiti tramite la relazione di ricorrenza:\nEssi costituiscono una successione di polinomi ortogonali rispetto alla funzione peso formula_33, sull'intervallo formula_34, cio\u00e8, abbiamo\nQuesto succede perch\u00e9 (ponendo formula_36)\nCome per le altre successioni di polinomi ortogonali, anche i polinomi di \u010ceby\u0161\u00ebv possono essere definiti a partire da funzioni generatrici. Un esempio di una tale funzione generatrice \u00e8\nI polinomi di \u010ceby\u0161\u00ebv sono ampiamente utilizzati nell'area della approssimazione numerica."}
{"id": "27913", "revid": "125221441", "url": "https://it.wikipedia.org/wiki?curid=27913", "title": "Daniel Libeskind", "text": "\u00c8 tra gli esponenti del decostruttivismo.\nBiografia.\nNato a \u0141\u00f3d\u017a, in Polonia il 12 maggio 1946, Daniel Libeskind \u00e8 il secondo figlio di Dora e Nachman Libeskind, due ebrei polacchi sopravvissuti all'Olocausto.\nTrascorre l'infanzia in Polonia, dove coltiva la passione per la musica, che prosegue a Tel Aviv, in Israele, dove si trasferisce con la propria famiglia una volta finiti i primi studi in Polonia. Nel 1960 consegue una borsa di studio messa in palio dall'America Israel Cultural Foundation, che gli permette di trasferirsi a New York.\nNella grande mela, Libeskind vive alla Housing Amalgamated Cooperative nel nord-ovest del Bronx, e frequenta la Bronx High School of Science. La tipografia dove lavorava il padre era in Stone Street a Lower Manhattan, da dove Libeskind poteva vedere World Trade Center in fase di costruzione negli anni '60.\nSi iscrive alla facolt\u00e0 di architettura della \"Cooper Union for the Advancement of Science and Art\". La \"Cooper Union\" \u00e8 un'universit\u00e0 che fa riferimento a una fondazione privata, e, a differenza delle \u201cnormali\u201d universit\u00e0 americane, offre insegnamenti gratuiti agli studenti con minori possibilit\u00e0 economiche.\nConseguita la laurea nel 1970, Libeskind decide di approfondire gli studi e dietro consiglio di Peter Eisenman si trasferisce a Londra per potersi specializzare in Storia e Teoria dell'architettura presso l'Universit\u00e0 dell'Essex. Dopo quest'ultimo corso di studi inizia ad insegnare a Londra (all\"Architectural Association\"), negli Stati Uniti ma anche in varie universit\u00e0 europee e in Giappone.\nDal 1978 ricopre la carica di direttore del Dipartimento di Architettura alla \"Cranbrook Academy of Art and Design\", la scuola di Eliel ed Eero Saarinen. Qui progetta per la prima volta un edificio inclinato che sovverte le regole geometriche in occasione di un concorso per la riqualificazione di un'area abbandonata del Potsdamer G\u00fcterbahnhof a Berlino.\nNel 1985 conclude il suo lavoro e parte per Milano, dove nel 1986 fonda e dirige fino al 1989 un laboratorio didattico sperimentale no-profit, la \"Architecture Intermundium\". Dopo solo 4 anni, Libeskind decide di lasciare l'Italia definindola un bellissimo paese dove \u00e8 impossibile svolgere la professione di Architetto, e, accetta l'invito della \u201cPaul Getty Foundation\u201d a lavorare come Senior Scholar al \"Center for the Arts and the Humanities\" a Los Angeles.\nDa qui ha inizio per Libeskind la carriera che lo condurr\u00e0 alla fama. Progetta quella che diventer\u00e0 l'icona irrealizzata del decostruttivismo, il City Edge di Berlino, vincendo il primo premio del concorso \u201cIBA City Edge Competition\u201d.\nCarriera.\nSi guadagna, grazie ai suoi progetti, un posto alla mostra del 1988 \u201cDeconstructivist Architecture\u201d al Museum of Modern Art di New York assieme ad altri 6 architetti dell'architettura decostruttivista. La mostra lo rende noto a un pi\u00f9 vasto pubblico.\nVince, due anni dopo, il concorso per l'ampliamento del Museo Ebraico di Berlino, e si trasferisce nella capitale tedesca. Apre il suo nuovo studio e inaugura altri progetti: il padiglione di Osaka, sempre nel 1990, il piano urbanistico di Groningen, il piano per l'Alexanderplatz a Berlino. Negli anni successivi progetta altro, un complesso commerciale a Wiesbaden, un ponte abitato irrealizzato a Londra, il museo del XX secolo a Norimberga e un giardino dedicato a san Giovanni della Croce per l'\u201cAssociazione cattolica\u201d di Amsterdam. Si dedica anche al teatro, disegna scenografie e costumi per alcuni spettacoli e progetta un teatrino sperimentale a Brema. Progetta l'ampliamento del Museo Ebraico di Berlino, il Felix Nussbaum Museum a Osnabr\u00fcck, ampliamento al museo dedicato al pittore ebreo ucciso ad Auschwitz; la Filarmonica di Brema; la spiraliforme addizione al Victoria and Albert Museum a Londra; la comunit\u00e0 Ebraica e la sinagoga a Duisburg. Nel 1997, un anno prima della fine dei lavori al Museo Ebraico, gli viene dedicata una mostra personale al NAI di Rotterdam e vince anche il Berlin Cultural Prize.\nDopo l'inaugurazione del Museo Ebraico Libeskind inizia un'altra grande serie di progetti: l'Imperial War Museum North, a Trafford, in Inghilterra; lo Studio Weill, Port d'Andratx, a Mallorca; nel 2002 il progetto del Creative Media Centre ad Hong Kong e del Milit\u00e4rhistorisches Museum di Dresda, nel 2004 la London University Post Graduate Centre a Londra.\nNel 2004 gli viene affidata la riprogettazione di Ground Zero, dopo la caduta delle torri gemelle. Libeskind ha progettato un quartiere ricco di particolari. Svetta in mezzo a tutto la Freedom Tower, il grattacielo alto 1776 piedi (numero simbolico che ricorda l'anno della dichiarazione d'indipendenza americana).\nHa condotto altri numerosi progetti, come il CityLife di Milano, la riqualificazione del vecchio quartiere fieristico. Il progetto \u00e8 inoltre seguito da Zaha Hadid e Arata Isozaki."}
{"id": "27914", "revid": "599", "url": "https://it.wikipedia.org/wiki?curid=27914", "title": "Successione polinomiale", "text": ""}
{"id": "27915", "revid": "124854188", "url": "https://it.wikipedia.org/wiki?curid=27915", "title": "Stechiometria", "text": "La stechiometria (greco \u03c3\u03c4\u03bf\u03b9\u03c7\u03b5\u1fd6\u03bf\u03bd (stoich\u00e9ion) \"elemento\" e \u03bc\u03ad\u03c4\u03c1\u03bf\u03bd (m\u00e9tron) \"misura\") \u00e8 la branca della chimica che studia i rapporti quantitativi (rapporti ponderali) delle sostanze chimiche nelle reazioni chimiche.\nLa \"stechiometria di reazione\" indica in che rapporti due o pi\u00f9 sostanze reagiscono tra di loro.\nEssa viene rappresentata attraverso coefficienti, detti appunto coefficienti stechiometrici, i quali esprimono i rapporti molari con cui le sostanze coinvolte nella reazione reagiscono.\nIl calcolo stechiometrico permette di determinare matematicamente le quantit\u00e0 di reagenti e prodotti coinvolti in una reazione chimica.\nGli atomi reagiscono tra loro in rapporti esprimibili con numeri naturali, anche se per comodit\u00e0 spesso vengono usati coefficienti frazionari; comunque dato che cambiando i coefficienti cambia anche la costante di equilibrio, una reazione \u00e8 bilanciata correttamente solo con coefficienti interi.\nI coefficienti stechiometrici vengono posti prima di ogni specie chimica che partecipa alla reazione. In assenza di coefficiente si presuppone che il numero sia 1.\nEsempi.\nProduzione di fosfato di sodio da idrossido di sodio.\nEcco un problema di calcolo stechiometrico: data la seguente reazione chimica, calcola la massa di idrossido di sodio che \u00e8 necessaria per produrre 35 grammi di fosfato di sodio.\nAnzitutto si bilancia la reazione chimica:\nQuindi si calcolano i pesi molecolari (M) delle specie chimiche in questione:\n35 grammi di Na3PO4 corrispondono a 35 g / 164 g/mol = 0,21\u00a0mol.\nDai coefficienti stechiometrici si osserva che una mole di fosfato di sodio corrisponde a tre moli di idrossido di sodio, pertanto 0,21 moli di fosfato di sodio corrispondono a 0,21 * 3 = 0,63 moli di idrossido di sodio.\nChe a loro volta corrispondono a 0,63 * 40 = 25,2 grammi.\nCombustione del metano.\nNella reazione di combustione del metano con ossigeno:\nl'equazione chimica ci informa che qualsiasi quantit\u00e0 di metano e di ossigeno si sia messa a reagire si trover\u00e0 a reazione terminata che la quantit\u00e0 in moli di metano reagita sar\u00e0 la met\u00e0 della quantit\u00e0 in moli di ossigeno reagita e anche che sar\u00e0 uguale alla quantit\u00e0 in moli di anidride carbonica prodotta e anche che sar\u00e0 la met\u00e0 della quantit\u00e0 in moli di acqua prodotta.\nSi noti quindi che, grazie ai coefficienti stechiometrici, \u00e8 sufficiente conoscere uno qualsiasi dei valori, in moli, di sostanza reagita o prodotta per conoscere agevolmente il valore, in moli, di tutte le altre sostanze reagite o prodotte.\nFacendo riferimento a valori semplici: ogni mole di metano (16 grammi) reagisce con due moli di ossigeno (2 \u00d7 32 = 64 grammi) formando una mole di anidride carbonica (44 grammi) e due moli di acqua (2 \u00d7 18 = 36 grammi).\nSi noti che la massa totale reagita (80 g) \u00e8 uguale alla massa totale prodotta (legge di Lavoisier), casualmente anche il n\u00b0 di moli reagite (3) \u00e8 uguale al n\u00b0 di moli prodotte (3) per\u00f2 in generale per le reazioni chimiche si trover\u00e0 che la massa sar\u00e0 sempre conservata mentre il n\u00b0 di moli potr\u00e0 aumentare o diminuire. Nelle reazioni chimiche quantitative o totali (non in quelle di equilibrio) la reazione ha termine quando almeno uno dei reagenti si \u00e8 esaurito di tale reagente si dice che \u00e8 \"in difetto\" o che \u00e8 il reagente limitante, gli altri vengono detti reagenti in eccesso.\nI coefficienti stechiometrici di un'equazione chimica forniscono, come visto, i rapporti molari tra reagenti, tra prodotti e tra reagenti e prodotti, mantenendo inalterati tali rapporti si pu\u00f2 scrivere correttamente una equazione chimica usando varie combinazioni di numeri come coefficienti stechiometrici per questo motivo possono essere espressi anche in forma frazionaria (o decimale). Per comodit\u00e0 si usano coefficienti interi che permettono di considerare un rapporto semplificato tra molecole.\nFormazione dell'acqua da ossigeno e idrogeno.\nEcco un esempio (la reazione della formazione dell'acqua, espressa con coefficienti interi):\noppure con numeri frazionari:\ndall'una o dall'altra scrittura ricaviamo l'informazione che le moli di idrogeno reagite saranno il doppio delle moli di ossigeno reagite, che le moli di acqua formate saranno il doppio di quelle di ossigeno reagite, ecc.\nCombustione nei motori termici.\nUn altro esempio sull'importanza del rapporto stechiometrico lo si ha nella combustione nei motori termici, dove si ha sia una determinata quantit\u00e0 d'aria (comburente) e di combustibile; situazioni differenti da quella ideale possono portare a decadimenti strutturali e/o prestazionali, per questo nelle trasformazioni del motore per poter funzionare con altri combustibili \u00e8 opportuno rivedere il sistema d'alimentazione.\nNel caso di motori a benzina in condizioni di funzionamento normale il valore ideale \u00e8 di 14.7:1, i valori limite di funzionamento del motore vanno da 8:1 (miscela estremamente ricca) e 20:1 (miscela estremamente povera), nel caso si verifichi una situazione al di fuori di questo intervallo il motore non riesce a funzionare per eccesso di benzina o di aria, questa situazione \u00e8 comunque sia analoga a qualsiasi altro carburante, dove il funzionamento \u00e8 ristretto ad un determinato intervallo, esistono comunque sia dei motori studiati per funzionare con miscele molto magre, questi motori prendono il nome inglese di Lean Burn Engine, arrivando anche a 65:1, grazie alla carica stratificata.\nIl rapporto stechiometrico influisce molto anche sulla pressione media effettiva generata dalla combustione (a cui \u00e8 legata la coppia e quindi la potenza erogata dal motore), ma questa relazione tra rapporto stechiometrico e pressione generata viene influenzata anche dalla temperatura di combustione. A basse temperature di combustione si pu\u00f2 infatti notare come un eccesso di combustibile permetta d'ottenere una pressione maggiore, mentre a temperature di combustioni normali (a regime) il migliore rapporto \u00e8 compreso tra quello stechiometrico e leggermente ricco di combustibile (circa 13:1, quando si richiede la massima potenza); all'allontanarsi da questi valori l'efficienza del motore tende a decadere velocemente, mentre la situazione che permette il migliore risparmio di carburante si ha con un rapporto di 16,5:1."}
{"id": "27920", "revid": "1371684", "url": "https://it.wikipedia.org/wiki?curid=27920", "title": "Cascate del Reno", "text": "Le cascate del Reno (in tedesco Rheinfall), note anche come cascate di Sciaffusa, sono le cascate pi\u00f9 estese in Europa.\nSono situate nella parte superiore del corso del fiume Reno, a Neuhausen am Rheinfall, a poca distanza dalla citt\u00e0 di Sciaffusa nel nord della Svizzera vicino al confine tedesco. Le cascate hanno un'ampiezza di 150 metri e un'altezza di 23 metri, il bacino ha una profondit\u00e0 di 23 metri con una portata d'acqua media sui 750\u00a0m\u00b3/s, nel periodo estivo di 600\u00a0m\u00b3/s e quello invernale sui 250\u00a0m\u00b3/s. Il flusso d'acqua nella sua portata massima era di 1250\u00a0m\u00b3/s nel 1965 e il flusso di acqua minimo 95\u00a0m\u00b3/s nel 1921.\nDopo la cascata, sulla riva sciaffusana del Reno si trova casa \"W\u00f6rth\" che ospita un ristorante e un negozio, da l\u00ec partono piccoli battelli che vanno alla cascata dove si trova il confine del Canton Sciaffusa e Canton Zurigo e sulla riva Zurighese, dove si trova castello \"Laufen\" che ospita un ristorante, un negozio e un ostello.\nFormazione.\nCirca 500.000 anni fa avviene la prima avanzata dei ghiacciai in Svizzera e comincia a formarsi il paesaggio attuale. Fino alla fine della glaciazione Riss circa 200.000 anni fa, il Reno scorreva a ovest di Sciaffusa attraverso il Klettgau. Questo letto antico del Reno fu successivamente coperto da depositi glaciali.\nCirca 120.000 anni fa, il Reno cominci\u00f2 a scorrere a sud di Sciaffusa e cominci\u00f2 a formare dei piccoli corsi d'acqua. Il bacino idrografico attuale lascia ancora intravedere questi corsi d'acqua, che furono successivamente ricoperti.\nDopo l'ultima glaciazione, la glaciazione W\u00fcrm, il Reno form\u00f2 una curva verso sud e incominci\u00f2 a scavare il suo letto attuale nel calcare. Sulla zona di transizione tra il calcare e i sedimenti trasportati dai ghiacciai in fase di ritiro, di facile erosione, si formarono le cascate che hanno raggiunto la fisionomia attuale tra 17.000 e 14.000 anni fa."}
{"id": "27922", "revid": "709565", "url": "https://it.wikipedia.org/wiki?curid=27922", "title": "Zanardi (personaggio)", "text": "Zanardi, al secolo Massimo Zanardi, \u00e8 un personaggio immaginario dei fumetti creato da Andrea Pazienza e protagonista di una serie di storie a fumetti realizzate negli anni ottanta. Esord\u00ec nel 1981 sulla rivista \"Frigidaire\". Liceale perfido e amorale, \u00e8 divenuto rappresentativo della generazione dei giovani italiani dei primi anni ottanta. Le sue storie a fumetti sono state negli anni ristampate varie volte e sono state oggetto di mostre e di riconoscimenti. Il personaggio compare anche nel film \"Paz!\" del 2002, omaggio alla vita e alle opere dell'autore.\nCaratterizzazione del personaggio.\nMassimo Zanardi, detto Zanna, \u00e8 un giovane ragazzo alto e magro, dal naso aquilino, occhi azzurri - con uno sguardo freddo e impassibile - e capelli biondi con un ciuffo pronunciato, studente ripetente presso il liceo scientifico Fermi di Bologna durante i primi anni ottanta; nelle prime storie ha 21 anni mentre nell'ultima afferma di avere 23 anni; \u00e8 estremamente cinico e cattivo, privo di scrupoli e di valori; fa uso di ogni tipo di droga. Ha degli amici: Roberto Colasanti detto Colas e Sergino Petrilli detto Pietra. Ha commesso una lunga serie di atti riprovevoli, dal furto all'omicidio; \u00e8 orfano di padre e ha una sorella. Guida una Golf nera. Lo stesso Pazienza disse del personaggio, in un'intervista: \u00abLa caratteristica principale di Zanardi \u00e8 il vuoto. L'assoluto vuoto che permea ogni azione\u00bb.\nStoria editoriale.\nIl personaggio esordisce con la storia \"Giallo scolastico\" pubblicata sulla rivista \"Frigidaire\" (n. 5, marzo 1981) dove prosegue fino al 1983 con altre storie conclusive; dal 1984 viene pubblicato su \"Corto Maltese e alter alter\" mentre dal 1986 prosegue su \"Comic Art\" fino al 1988; l'ultima storia inedita venne pubblicata postuma nel 1997 in un volume della Einaudi.\nElenco delle storie con il personaggio (fra parentesi la rivista e il periodo di pubblicazione):\nL'opera \u00e8 stata raccolta da vari editori in volumi antologici intitolati semplicemente Zanardi editi il primo dalle edizioni Primo Carnera nel 1983, dalla Baldini &amp; Castoldi e in allegato alla rivista L'Espresso nel 2006 come primo dei quattro volumi dedicati all'autore.\nInfluenza culturale.\nNel fumetto \"Fantomax\" della Coconino Press un personaggio dalle medesime fattezze del Massimo Zanardi di Pazienza, e con lo stesso nome, viene raffigurato essere la penultima incarnazione di \"Fantomax\", un collettivo criminale devoto al male assoluto ed alla conquista del mondo, che si serve di un agente/portavoce/leader mascherato e periodicamente eletto, predecessore dell'effettivo protagonista della serie. Contrariamente al Massimo Zanardi di Pazienza, il Massimo Zanardi ritratto in questa serie pratica il Male non per noia, ma in ottemperanza ad un preciso ed organizzato piano destinato a conferire potere e ricchezza all'organizzazione che l'ha prescelto.\nA detta di alcuni critici, Zanardi, assieme al \"Ranxerox\" di Stefano Tamburini, sarebbe stato d'ispirazione per il personaggio dello Zingaro presente nel film \"Lo chiamavano Jeeg Robot\" (2015)."}
{"id": "27927", "revid": "2198167", "url": "https://it.wikipedia.org/wiki?curid=27927", "title": "Jacopo Barozzi da Vignola", "text": "Fu uno degli esponenti pi\u00f9 importanti del manierismo, in un'epoca di importanti cambiamenti di cui fu protagonista e artefice. Il suo primato nella cultura architettonica \u00e8 dovuto sia alla realizzazione di edifici di grande eleganza, sia all'opera di trattatista soprattutto per aver definito con estrema chiarezza il concetto di ordine architettonico nella sua celebre \"Regola delli cinque ordini d'architettura\", uno dei trattati sull'architettura pi\u00f9 influenti e diffusi di tutti i tempi.\n\u00c8 ritenuto da molti il pi\u00f9 importante architetto attivo su Roma in epoca manierista.\nBiografia.\nFormatosi a Bologna come pittore e prospettico, le sue prime commesse furono bozzetti per tarsie lignee. L'arte del disegno lo port\u00f2 ben presto ad interessarsi all'architettura, attivit\u00e0 nella quale fu influenzato dal trattato di Sebastiano Serlio e dalla tradizione rinascimentale.\nLa sua formazione si complet\u00f2 a Roma negli anni trenta del Cinquecento, durante un soggiorno di qualche anno in cui fu attivo come pittore ed ebbe modo di studiare i monumenti antichi, misurandoli e disegnandoli, per Marcello Cervini, Alessandro Manzuoli e Bernardino Maffei, in quello che si proponeva come un lavoro preparatorio nell'ambito degli studi vitruviani perseguiti dall'Accademia della Virt\u00f9, di cui egli faceva parte. \nEbbe modo anche di collaborare con Baldassarre Peruzzi al cantiere del Belvedere: tuttavia, \u00e8 probabile che fu introdotto nella fabbrica di San Pietro intorno al 1538 per opera di Iacopo Meleghino e non gi\u00e0 del Peruzzi.\nA Roma, nel 1540, entr\u00f2 in contatto con Primaticcio collaborando con lui per i calchi delle statue della collezione vaticana di cui Francesco I desiderava delle copie.\nFu in seguito (dal 23 aprile 1541 a circa il 23 dicembre 1543), in Francia come assistente del Primaticcio nel cantiere della reggia di Fontainebleau, dove dipinse prospettive e cur\u00f2 il getto delle copie in bronzo dei calchi presi a Roma. In Francia ebbe modo di incontrare Sebastiano Serlio. Dopo essere ritornato a Bologna nel 1543, collabor\u00f2 al cantiere della fabbrica di San Petronio, eseguendo anche progetti per la facciata, che non ebbero seguito, e lavor\u00f2 ad opere di ingegneria idraulica.\nNel 1550 si trasfer\u00ec definitivamente a Roma. Divenne l'architetto dei Farnese e lavor\u00f2 prevalentemente per essi per oltre vent'anni, raggiungendo un grande successo professionale. Assunse anche l'incarico, dopo la morte di Michelangelo nel 1564, di architetto capo della basilica di San Pietro in Vaticano.\nPer papa Giulio III lavor\u00f2 a Villa Giulia (dal 1550), rielaborando precedenti progetti. Contemporaneamente, tra il 1551 e il 1553, costru\u00ec il tempietto a pianta quadrata con cupola ovale di Sant'Andrea.\nNel 1562 il Vignola pubblica il trattato intitolato \"Regola delli cinque ordini d'architettura\", composto molto tempo prima, che ebbe larghissima diffusione in tutta l'Europa fino all'Ottocento. Si ritiene che l'origine di questo trattato sia da ricercare negli studi e nei disegni, ora perduti, che egli esegu\u00ec a Roma per l'Accademia vitruviana della Virt\u00f9. \nUn altro importante trattato sulla prospettiva \"Le due Regole della prospettiva pratica\", fu pubblicato postumo nel 1583 da Ignazio Danti.\nCapolavoro d'architettura manierista \u00e8 l'imponente Palazzo Farnese di Caprarola, eretto dal Vignola su un preesistente fortilizio del Sangallo.\nGrande fortuna ebbe nei secoli anche lo schema proposto per la chiesa del Ges\u00f9, che divenne prototipo utilizzato dai Gesuiti per l'erezione dei loro edifici di culto.\nPer Ottavio Farnese e Margherita d'Austria, duchi di Parma e Piacenza, inizi\u00f2 la colossale e incompiuta residenza ducale di Piacenza.\nUn'altra insigne opera vignoliana, la prima di una lunga serie di palazzi nobiliari di architetti che si ispirarono al suo stile anche nel Seicento e nel Settecento, \u00e8 il Palazzo Farnese di Latera, commissionato dal duca Pier Bertoldo Farnese e terminato nel 1550; imponenti sono le arcate che si affacciano nel cortile interno.\nIl Vignola dal 1573 \u00e8 sepolto al Pantheon di Roma."}
{"id": "27928", "revid": "1602064", "url": "https://it.wikipedia.org/wiki?curid=27928", "title": "Giorgio Sacerdoti", "text": "Biografia.\nFiglio di Cesare Sacerdoti , si laurea in ingegneria elettrotecnica a Roma nel 1953 svolgendo una tesi sui calcolatori elettronici (la prima in Italia). Nel 1954 viene incaricato dell'installazione del calcolatore Ferranti presso l'Associazione italiana per l'informatica ed il calcolo automatico del CNR di Roma, divenendone poi direttore del centro di calcolo.\nNel 1956 entra a far parte del gruppo di giovani ricercatori che a Pisa nel Laboratorio Ricerche Elettroniche della Olivetti stanno progettando e costruendo un calcolatore destinato ad uso industriale (poi noto come Elea), assumendo la responsabilit\u00e0 del progetto di sistema e del software. Mantiene la stessa responsabilit\u00e0 quando nel 1958 il Laboratorio si trasferisce a Milano. \nL'8 novembre 1959, in via Clerici 4 a Milano (sede della Olivetti) la fabbrica di Ivrea present\u00f2 al Presidente della Repubblica Giovanni Gronchi il modello ELEA 9003, primo elaboratore realizzato in Italia e uno dei primi al mondo (se non il primo) a funzionare completamente a transistor. Il calcolatore era dotato di una struttura logica d'avanguardia, ideata dall'ingegnere triestino di formazione romana Giorgio Sacerdoti, caratterizzata da una capacit\u00e0 di multitasking che poteva gestire fino a tre programmi contemporaneamente. L'architetto Ettore Sottsass, celebre esponente dello spazialismo, ne cur\u00f2 il design estremamente innovativo, elegante e funzionale che gli valse il Compasso d'Oro.\nNel 1962 diviene direttore del Laboratorio dove si progettano altri computer della serie Elea e le relative apparecchiature elettromeccaniche e rimane con la stessa funzione quando le attivit\u00e0 elettroniche della Olivetti vengono raggruppate nella Olivetti General Electric. In questo periodo per due anni consecutivi \u00e8 professore incaricato del corso di \"Calcolatori elettronici\" nella Facolt\u00e0 di Ingegneria dell'Universit\u00e0 di Genova.\nNel 1967 assume la Direzione per la formazione del personale del Gruppo Olivetti nel mondo e in tale funzione sviluppa particolarmente le tecniche di addestramento mediante tecnologie audiovisive e informatiche e si fa carico di sensibilizzare gli ambienti pubblici e privati della necessit\u00e0 di formare i potenziali utenti in genere e i giovani in particolare all'uso delle tecnologie informatiche. Sar\u00e0 questo un tema portato avanti anche in sede AICA, insieme all'argomento, ad esso complementare, dello sviluppo del software didattico.\nNel 1971 diviene direttore generale della Societ\u00e0 di Ricerca SAGO, con sede a Firenze, attiva nel campo dell'applicazione delle tecnologie elettroniche per l'organizzazione della sanit\u00e0. Simultaneamente presso la Facolt\u00e0 di Ingegneria dell'Universit\u00e0 di Firenze ricopre l'incarico di \"Tecniche per l'organizzazione dei Sistemi\" che mantiene fino al 1985 quando, nominato professore associato, va a coprire la cattedra di \"Complementi di Calcolatrici\" all'Universit\u00e0 di Brescia.\nUna costante della sua attivit\u00e0 \u00e8 l'impegno nell'Associazione Italiana per l'Informatica ed il Calcolo Automatico, AICA, di cui \u00e8 presidente per tre mandati triennali (1970-1973, 1973-1976 e 1982-1985) e in cui per lungo tempo svolge incarichi culturali, organizzativi e di rappresentanza dell'Italia in organismi federativi internazionali, in particolare presso la IFIP, International Federation for Information Processing."}
{"id": "27930", "revid": "2225", "url": "https://it.wikipedia.org/wiki?curid=27930", "title": "Jacopo Barozzi", "text": ""}
{"id": "27935", "revid": "1632387", "url": "https://it.wikipedia.org/wiki?curid=27935", "title": "Irving Berlin", "text": "Molto prolifico, fu autore di numerosi brani divenuti in seguito degli standard per altri cantanti; tra di essi si citano \"Alexander's Ragtime Band\", il suo primo grande successo commerciale, \"Puttin' on the Ritz\", \"God Bless America\" e l\u2019\"evergreen\" \"White Christmas\", portato al successo da Bing Crosby nel 1942. Per la sua lunghissima carriera musicale, e per il contributo dato alla musica e alla cultura degli Stati Uniti, Berlin fu insignito nel 1977 dal presidente Gerald Ford della Medaglia presidenziale della libert\u00e0.\nBiografia.\nIrving Berlin nacque nel 1888 in una famiglia ebraica originaria dello shtetl di Tala\u010dyn, nell'odierna Bielorussia, all'epoca facente parte dell'Impero russo; suo padre Moiseev Bejlin e sua madre Lena Lipkin emigrarono negli Stati Uniti nel 1893 e si stabilirono a New York.\nLa famiglia anglicizz\u00f2 il cognome da \"Bejlin\" a \"Baline\" per mantenere la stessa pronuncia originaria in inglese.\nLa morte del padre costrinse Izrail' a iniziare a lavorare ancora bambino.\nPer poter contribuire al sostentamento della famiglia fece vari lavori tra cui vendere i giornali o esibirsi come artista di strada.\nSi avvicin\u00f2 alla musica da autodidatta, dopo aver ricevuto i primi rudimenti in famiglia, trovando poi lavoro nella fiorente industria dell'editoria musicale nota come Tin Pan Alley. Non impar\u00f2 mai a suonare correttamente il pianoforte n\u00e9 a leggere la musica. In pratica usava solo i tasti bianchi, e per questo si fece costruire un piano speciale con pedali che gli consentivano di cambiare tonalit\u00e0 a piacimento senza spostarsi sulla tastiera. Un assistente si occupava poi della trascrizione degli spartiti delle sue composizioni.\nNel 1907 cambi\u00f2 nome in Irving Berlin. Nello stesso anno venne pubblicata per la prima volta una sua canzone, \"Marie from Sunny Italy\", per cui ricevette un compenso di 37 cents. Esattamente lo stesso valore del francobollo commemorativo emesso in suo onore dalle poste statunitensi il 15 settembre 2002.\nIl 12 maggio 1910 fu iniziato in Massoneria presso la Munn Lodge n.190 all'Oriente di New York. Continu\u00f2 per tutta la vita a frequentare assiduamente le logge massoniche, e consegu\u00ec il 32\u00ba grado del Rito Scozzese Antico e Accettato.\nI \"musical\".\nIl successo come autore di \"musical\" arriv\u00f2 nel 1911 con la canzone \"Alexander's Ragtime Band\". Nel corso della sua lunghissima carriera, Berlin compose oltre un migliaio di canzoni per moltissimi spettacoli di successo a Broadway.\nNel 1914 va in scena Watch Your Step e nel 1940 \"Louisiana Purchase\" con Victor Moore ed Ir\u00e8ne Bordoni arrivando a 444 recite.\nIl suo maggior successo resta il musical \"Annie Get Your Gun\", prodotto dal duo Richard Rodgers &amp; Oscar Hammerstein II, ispirato alla vita di Annie Oakley e grande trionfo teatrale a partire dal 1946. Il musical include una delle pi\u00f9 famose canzoni di Berlin, considerata a ragione un inno del mondo dello spettacolo, ossia \"There's No Business Like Show Business\".\nAbbandon\u00f2 gli spettacoli musicali nel 1962, dopo il fiasco del musical \"Mr. President\".\n\"God Bless America\".\nNell'estate del 1918, durante la prima guerra mondiale, Berlin lavorava in una rivista musicale chiamata \"Yip Yip Yaphank\", uno spettacolo patriottico destinato a raccogliere fondi per l'esercito degli Stati Uniti. In quei giorni compose una canzone per lo spettacolo, ma alla fine decise di non inserirla, perch\u00e9 il suo tono solenne strideva con lo stile da commedia del resto dello spettacolo.\nVent'anni pi\u00f9 tardi, nell'autunno del 1938, la minaccia di una nuova guerra mondiale si faceva sempre pi\u00f9 vicina. Irving Berlin decise di scrivere una canzone di pace, e pens\u00f2 di recuperare quel vecchio pezzo mai pubblicato, facendo alcune modifiche per adattarlo ai tempi. Il brano fu trasmesso alla radio per la prima volta l'11 novembre 1938, cantato da Kate Smith: si trattava di \"God Bless America\", che divenne poi una delle canzoni patriottiche pi\u00f9 amate negli Stati Uniti, quasi un secondo \"inno nazionale\".\nHollywood e \"White Christmas\".\nIrving Berlin fu uno dei pochi grandi compositori americani ad avere un buon rapporto col cinema. Con l'avvento del cinema parlato venne subito chiamato ad Hollywood come compositore di canzoni e musiche da film. Nel primo film sonoro della storia del cinema, \"Il cantante di jazz\" (The Jazz Singer, 1927), c'\u00e8 una sua canzone, \"Blue Skies\".\nNel 1932 la sua \"Face the Music\" va in scena dal 17 febbraio al New Amsterdam Theatre per il Broadway theatre con Mary Boland arrivando a 165 recite e dal 31 gennaio 1933 al 44th Street Theatre per 31 recite.\nNel 1933 la sua \"As Thousands Cheer\" va in scena dal 30 settembre al Music Box Theatre per Broadway con Clifton Webb, Ethel Waters e Jos\u00e9 Lim\u00f3n arrivando a 400 recite.\nLa sua collaborazione pi\u00f9 proficua sarebbe stata con la coppia Fred Astaire &amp; Ginger Rogers, per cui music\u00f2 alcuni dei loro musical migliori, quali \"Cappello a cilindro\" (\"Top Hat\", 1935), che annovera motivi indimenticabili come \"Cheek to Cheek\" e \"Top Hat, White Tie and Tails\", \"Seguendo la flotta\" (\"Follow the Fleet\", 1936), con l'indimenticabile \"Let's Face the Music and Dance\", e \"Girandola\" (\"Carefree\", 1938), che include la canzone premio Oscar, \"Change Partners\".\nFu per il film \"La taverna dell'allegria\" (Holiday Inn) che compose nel 1942 \"White Christmas\", per cui ricevette anche l'Oscar per la migliore canzone. Il 3 ottobre 1942 il brano, cantato da Bing Crosby, raggiunse il primo posto nella classifica americana. Da allora, il brano \u00e8 sempre riapparso in classifica ogni anno per Natale ed ha venduto oltre 30 milioni di copie solo nella versione di Bing Crosby.\nLa vita privata.\nIrving Berlin si spos\u00f2 la prima volta nel 1912 con Dorothy Goetz, sorella del compositore E. Ray Goetz. Il loro matrimonio dur\u00f2 pochissimo: durante la loro luna di miele a Cuba, Dorothy si ammal\u00f2 di tifo e mor\u00ec dopo soli cinque mesi. Per commemorare la memoria della moglie morta a soli vent'anni Berlin compose la struggente ballata \"When I Lost You\".\nNel 1926 Irving Berlin si spos\u00f2 in seconde nozze con Ellin MacKay.\nLe nozze tra Berlin e la MacKay destarono molto scalpore: per la differenza di et\u00e0 (lui aveva trentasette anni, lei ventidue), per il diverso credo religioso (lui ebreo, lei cattolica), e per la diversa estrazione sociale (lui figlio di poveri immigrati russi, lei figlia di un magnate delle telecomunicazioni). Il padre della sposa, contrario al matrimonio, arriv\u00f2 a diseredare la figlia. Berlin, in risposta, assegn\u00f2 alla moglie i diritti d'autore della canzone \"Always\", uno dei suoi pezzi pi\u00f9 eseguiti.\nLa loro fu comunque un'unione solida e lunghissima con quattro figli ed oltre sessant'anni di matrimonio. Si interruppe solo con la morte di Ellin MacKay nel 1988.\nIrving Berlin mor\u00ec l'anno dopo, a 101 anni."}
{"id": "27941", "revid": "599013", "url": "https://it.wikipedia.org/wiki?curid=27941", "title": "Etienne-Louis Boull\u00e9e", "text": ""}
{"id": "27943", "revid": "392652", "url": "https://it.wikipedia.org/wiki?curid=27943", "title": "\u00c9tienne-Louis Boull\u00e9e", "text": "Nei suoi progetti utilizz\u00f2 volumi elementari, monolitici e di scala colossale, in modo da creare edifici con un valore simbolico accentuato e drammatizzato dal gioco delle luci e ombre.\nBiografia.\nEtienne-Louis Boull\u00e9e nacque da Louis-Claude, architetto del re, e da Marie-Louise Boucher, imparentata con il celebre pittore Fran\u00e7ois Boucher. Dopo aver iniziato gli studi di pittura presso l\"'atelier\" di Jean-Baptiste Marie Pierre, il giovane Boull\u00e9e fu indirizzato dal padre verso l'architettura, che apprese inizialmente sotto la guida di Jacques-Fran\u00e7ois Blondel. Nell'ottobre 1745 Boull\u00e9e venne ammesso tra gli alunni di Jean-Laurent Legeay, per poi frequentare i corsi di Germain Boffrand, presumibilmente nel corso del 1746.\nDopo aver fondato una propria scuola nel 1749, Boull\u00e9e si applic\u00f2 principalmente alla didattica, campo che riusc\u00ec a ricompensarlo dalle diverse difficolt\u00e0 incontrate in ambito strettamente edilizio; dal 1747 e il 1763, infatti, Boull\u00e9e non fu assai fecondo dal punto di vista produttivo, in quanto partecip\u00f2 solamente al rinnovamento edilizio di alcune lussuose ville di Parigi. Per l'esordio effettivo del Boull\u00e9\u00e9 nella scena architettonica francese, infatti, bisogner\u00e0 attendere il 1778, quando ricevette la nomina di \"Contr\u00f4leur g\u00e9n\u00e9ral des B\u00e2timents de l\u2019H\u00f4tel des Invalides\", e successivamente \"Contr\u00f4leur g\u00e9n\u00e9ral des B\u00e2timents de l\u2019\u00c9cole royale militaire\"; Boull\u00e9e avrebbe poi rinunciato ad entrambi gli uffici il 21 dicembre 1782, in modo da poter elaborare un concetto di architettura pi\u00f9 personale, libero dai vincoli della committenza. Fu in questo modo che, nel 1784, stese quello che forse \u00e8 uno dei suoi progetti pi\u00f9 famosi: si tratta del cenotafio di Newton, un solenne ed immenso edificio a forma sferica destinato ad accogliere le spoglie del celebre fisico.\nIntanto, Boull\u00e9e rilev\u00f2 una rimarcabile possibilit\u00e0 di decollo nel tumultuoso sviluppo architettonico di Parigi, che a partire dal 1770 cominci\u00f2 gradualmente a cambiare volto con i vari programmi di \"embellissements\". In tal senso, l'architetto formul\u00f2 diversi progetti, poi non eseguiti a causa del mancato assenso delle autorit\u00e0 edili: \u00e8 questo il caso della \"Madeleine\", dell\"'Op\u00e9ra\" e della \"Biblioth\u00e8que royale\". Preso dal risentimento, Boull\u00e9e rivers\u00f2 tutte le creazioni immaginate sulla carta, dando vita a disegni che denotano un sostanziale interesse verso la resa architettonica pura: a tale riguardo, si segnalano le concezioni dei \"Monuments fun\u00e8bres\", dei \"Palais national, de justice e municipal\", del \"Cirque\", dei vari \"Arcs des triomphe\", dei \"Ponts\", delle numerose \"Entr\u00e9es de ville\", del \"Mus\u00e9e\", o ancora del \"Palais du Souverain\", tutte aliene a un'effettiva domanda pubblica.\nL'allontanamento dalle pratiche concretamente progettuali si svolse con reciproche corrispondenze al crescente coinvolgimento del Boull\u00e9e nell'insegnamento, impegno che certamente risult\u00f2 pi\u00f9 congeniale al suo spirito; negli ultimi anni della sua carriera, infatti, Boull\u00e9\u00e8 abbracci\u00f2 definitivamente la strada dell'insegnamento, divenendo nel 1795 docente all\"'\u00c9cole centrale du Panth\u00e9on\".\n\u00c9tienne-Louis Boull\u00e9e mor\u00ec a Parigi il 6 febbraio 1799.\nStile architettonico.\nArtista di difficile decifrazione, per via della mancata concretizzazione di grandissima parte delle sue idee, \u00c9tienne-Louis Boull\u00e9e \u00e8 uno dei maggiori interpreti del panorama architettonico del XVIII secolo e della cultura illuminista.\nL'opera di Boull\u00e9e poggia su due dati stilistici fondamentali: l'instaurazione di un rapporto diretto tra la natura e l'architettura e l'accurato gioco di luci e ombre. Mostrandosi assai sensibile alla filosofia di John Locke e dei \"philosophes\" sensisti francesi, infatti, Boull\u00e9e sosteneva che l'architettura dovesse nascere direttamente dalla natura, cos\u00ec come qualsiasi altro aspetto della conoscenza. L'architetto, pertanto, deve conferire alle proprie realizzazioni simmetria e regolarit\u00e0 (caratteristiche, per l'appunto, tipiche della natura); in questo modo possono essere eseguite forme e spazi \"eloquenti\", in grado di relazionarsi con lo spettatore, suscitandogli una tensione emotiva paragonabile a quella sperimentata dall'artista in contatto con il mondo naturale che lo circonda. L'espressivit\u00e0, infatti, era uno degli elementi caratterizzanti dell'architettura auspicata da Boull\u00e9e, il quale riteneva che ciascun edificio, o insieme di masse, debba avere un \"caract\u00e8re\" in grado di contraddistinguerlo, dando cos\u00ec vita a costruzioni \u00abparlanti\u00bb.\nQuesta raffinata \u00abmis en \u0153uvre\u00bb della natura si accosta a un forte contrasto tra luci e ombre; a tal proposito, lo stesso Boull\u00e9e afferm\u00f2 di essere l'inventore dell'\u00abarchitettura delle ombre e delle tenebre\u00bb. In reazione all'edonismo del barocco e del rococ\u00f2, infatti, Boull\u00e9e priv\u00f2 i suoi edifici di qualsivoglia ornamento, persuaso dall'idea che l'unica insistenza decorativa ammessa fosse l'ombra, plasticamente generata dai contrasti tra le forme architettoniche. Ritenendo che \u00abgli effetti (in architettura) sono creati dalla luce\u00bb e dai suoi contrasti, Boull\u00e9e arriv\u00f2 addirittura a definirsi anti-Vitruviano:\nQuest'estetica dell'ombra comporta necessariamente l'adozione di forme geometriche pure, o \"corps bruts\", per usare la definizione dello stesso Boull\u00e9e. Questa predilezione per un'architettura essenziale di masse non modulate si concretizzava nella scelta di forme quali piramidi, tronchi e sfere; quest'ultimo, in particolare, era il solido che Boull\u00e9e riteneva perfetto, tanto che per il cenotafio di Newton scelse un'immensa sfera cava.\nPer esaltare la solennit\u00e0 dei \"corps bruts\" Boull\u00e9e si ritrov\u00f2 a progettare edifici grandiosi e imponenti, dalle dimensioni talmente elevate da non poter n\u00e9 essere realizzati con le tecnologie del tempo, n\u00e9 essere inseriti in un qualsivoglia contesto urbano. Per questo motivo gli edifici di Boull\u00e9e non sono altro che aspirazioni architettoniche che non possono avere attuazione, cio\u00e8 pure utopie; in questo contesto si inseriscono alcuni tra i suoi progetti pi\u00f9 celebri, quali la \"Sala per l'ampliamento della Biblioteca Nazionale\", il \"Museo\" per le statue degli uomini famosi e il cenotafio di Newton."}
{"id": "27944", "revid": "834", "url": "https://it.wikipedia.org/wiki?curid=27944", "title": "Israel Isidore Baline", "text": ""}
{"id": "27945", "revid": "1865216", "url": "https://it.wikipedia.org/wiki?curid=27945", "title": "Diritto divino dei re", "text": "Il diritto divino dei re \u00e8 un principio giuridico che si riferisce alle dottrine politiche e religiose europee dell'assolutismo monarchico, in tradizionale \"monarchia teocratica\" o \"Trono e Altare\", secondo la quale il monarca godrebbe di un'autorit\u00e0 legittimatagli direttamente da Dio.\nStoria.\nUn simbolo di questa dottrina rimane nella cerimonia d'incoronazione del monarca britannico, che viene consacrato con l'olio santo dall'Arcivescovo di Canterbury, che con questo gesto lo \"ordina\" alla monarchia. \u00c8 ulteriormente evidenziato dal tentativo di far risalire la genealogia dei monarchi europei al re Davide dell'Antico Testamento, che era stato unto Re d'Israele dal profeta Samuele per volere di Yahweh, nell'apparente convinzione che ci\u00f2 legittimi il governo del presente monarca. Il re o la regina del Regno Unito \u00e8 l'ultimo monarca che si sottopone a tale cerimonia, che in altre nazioni \u00e8 stata sostituita da altre dichiarazioni.\nNel 1198, quando sconfisse i francesi alla battaglia di Gisors, il sovrano inglese Riccardo Cuor di Leone mise in evidenza questo principio usando come motto di battaglia la frase \"Dieu et mon droit\" (\"Dio e il mio diritto\").\nIl concetto.\nIl concetto di \"diritto divino dei re\" \u00e8 differente dal pi\u00f9 ampio \"diritto reale concesso da Dio\". Contrariamente al concetto cinese di \"mandato celeste\", che legittima il rovesciamento di un monarca oppressivo o incompetente, un re europeo non poteva perdere il diritto divino a causa del suo malgoverno. In Giappone, la legittimazione dell'Imperatore del Giappone era basata sulla credenza della sua discendenza da Amaterasu, la dea del Sole nella religione shintoista. Comunque, contrariamente al caso europeo, questa discendenza dalla divinit\u00e0 non si traduceva automaticamente in potere politico.\nNel mondo occidentale il concetto venne ad essere associato con la fede cattolica e le altre confessioni cristiane, nel periodo della riforma protestante. La nozione di \"diritto divino dei re\" sicuramente esisteva gi\u00e0 precedentemente al periodo medioevale. Comunque, fu nel XVI secolo che venne usata intensamente come principale meccanismo politico per incrementare il potere dei re all'interno delle monarchie centralizzate, relativamente ai nobili e ai sudditi. La sua formulazione pi\u00f9 esauriente venne data dal vescovo francese Jacques-B\u00e9nigne Bossuet e dal sovrano protestante inglese Giacomo I, ma la dottrina dei monarcomachi deve molto agli antichi scritti di Agostino d'Ippona e Paolo di Tarso.\nNella \"Lettera ai Romani\", capitolo 13, San Paolo scrisse che i regnanti in terra, anche nel caso in cui non fossero cristiani, erano nominati da Dio alle loro posizioni di potere, allo scopo di punire i malvagi. Alcuni studiosi biblici ritengono che San Paolo stesse scrivendo, in parte, per rassicurare le autorit\u00e0 romane che governavano il suo mondo, che il movimento cristiano non era politicamente sovversivo. Le difficolt\u00e0 poste per i successivi cristiani furono dovute al fatto che il Nuovo Testamento non contiene piani espliciti per il governo di societ\u00e0 principalmente cristiane. Esso assume che i cristiani sarebbero sempre stati una minoranza in un mondo pagano, e i suoi consigli politici erano limitati a suggerire di obbedire alla legge e stare alla larga dai governi pagani.\nSant'Agostino modific\u00f2 l'accento nel suo \"De Civitate Dei\", per gli scopi del da poco convertito Impero Romano, che si trovava in serie difficolt\u00e0 politiche e militari. Mentre la \"Citt\u00e0 degli Uomini\" e la \"Citt\u00e0 di Dio\" potevano servire a scopi differenti, entrambe erano state istituite da Dio e servivano alla sua volont\u00e0 ultima. Anche se la \"Citt\u00e0 dell'Uomo\", il mondo del potere secolare, poteva sembrare empio e governato da peccatori, nonostante ci\u00f2, era stato posto sulla Terra per proteggere la \"Citt\u00e0 di Dio\". Quindi i monarchi erano stati posti sul loro trono per gli scopi di Dio, e mettere in discussione la loro autorit\u00e0 equivaleva a mettere in discussione quella di Dio.\nDurante l'inizio del regno di Luigi XIV, Bossuet port\u00f2 questo argomento alle sue conclusioni estreme. Rivedendo i precedenti dell'Antico Testamento riguardo alla scelta dei re, Bossuet concluse che i re erano consacrati come rappresentanti di Dio sulla Terra. Ognuno di essi aveva ricevuto il suo trono da Dio stesso, e ribellarsi contro la loro autorit\u00e0 era come ribellarsi a Dio. Nessun parlamento, nobile, tanto meno il popolo, aveva il diritto di partecipare a questa autorit\u00e0 data da Dio, poich\u00e9 era stata conferita dalla provvidenza divina attraverso il diritto di primogenitura. \nIn effetti Bossuet scrisse non per giustificare l'autorit\u00e0 di una monarchia gi\u00e0 autocratica, ma per proteggerla da ulteriori incidenti e tumulti che avevano scosso il trono francese, come la serie di \"fronde\" nelle quali i nobili francesi avevano combattuto insignificanti guerre civili contro l'autorit\u00e0 di Luigi XIII e contro lo stesso Luigi XIV. Gli insegnamenti di Bossuet in definitiva si rivelarono essere la causa di molti tumulti e spargimenti di sangue in Francia. La nozione di diritto divino venne infine spazzata via dalla rivoluzione francese e il vero atto simbolico fu la morte sulla ghigliottina della regina Maria Antonietta, moglie di Luigi XVI, il 16 ottobre 1793, che da accesa sostenitrice di questo principio, convinta e implacabile avversaria della causa rivoluzionaria, era stata un simbolo del dispotismo \"tout court\" e ostinata roccaforte dell\"'ancien r\u00e9gime\" fino alla fine.\nGiacomo I d'Inghilterra.\nSia in Scozia che in Inghilterra, Maria Stuarda si era sempre considerata un monarca assoluto, responsabile delle sue azioni solo a Dio e non obbligato a consultarsi con nessun altro. La sua esecuzione fu un duro colpo all'autorit\u00e0 divina dei sovrani e min\u00f2 la teoria della monarchia assoluta.\nLe motivazioni su questo principio sono esemplificate e portate oltre nel seguente passaggio del capitolo 20 dei \"Lavori\" di Giacomo I, il figlio di Maria Stuarda:\nI sudditi di Giacomo non erano disposti a sottomettersi a queste affermazioni. Sorse una dottrina contraria, formulata da giudici come Sir Edward Coke, secondo cui il re d'Inghilterra era la creazione della legge inglese, e soggetto a questa. Tale dottrina trov\u00f2 aderenti nel Parlamento, spronata da precedenti anti-monarchici come la rivolta dei nobili che port\u00f2 alla Magna Carta. Giovanni Senzaterra, che aveva firmato questo documento sotto coercizione e combattuto i ribelli con la benedizione del Papa Innocenzo III fino alla morte, fu di fatto l'ultimo vero sovrano teocratico, anche se molti discendenti riuscirono con successo a restaurare la monarchia assoluta.\nQuesto conflitto infine culmin\u00f2 nella guerra civile inglese del 1640, che venne vinta dalle forze rappresentanti il Parlamento, e l'esecuzione di Carlo I, figlio di Giacomo I e fervente sostenitore del diritto divino dei re, come la nonna paterna. La vittoria dei Parlamentari, confermata dalla Gloriosa Rivoluzione del 1688, fu il rintocco a morto del diritto divino dei re in Inghilterra, e stabil\u00ec fermamente il principio della monarchia costituzionale, in cui l'autorit\u00e0 massima era il Parlamento, non il monarca."}
{"id": "27946", "revid": "834", "url": "https://it.wikipedia.org/wiki?curid=27946", "title": "Israel Isidore Beilin", "text": ""}
{"id": "27948", "revid": "79510", "url": "https://it.wikipedia.org/wiki?curid=27948", "title": "Maiorca", "text": "Maiorca (: ; indicata anticamente come Maiorica o Maiolica; in spagnolo e catalano \"Mallorca\") \u00e8 la pi\u00f9 grande delle isole Baleari. Ha abitanti. Il capoluogo \u00e8 Palma di Maiorca.\nClima.\nIl clima di Maiorca \u00e8 tipicamente mediterraneo, con temperature alte in estate (di circa ) mitigate dalla brezza marina pressoch\u00e9 costante, e moderatamente basse in inverno (raramente inferiori a ).\nNatura.\nRiserva naturale di S'Albufereta.\nS'Albufereta \u00e8 una delle zone umide di maggior rilievo dell'isola. \u00c8 una zona di grande interesse naturale grazie alla biodiversit\u00e0 che offre (sono presenti 196 delle 325 specie di uccelli presenti alle Baleari) e l'ottimo stato di conservazione di cui godono i paesaggi.\nL'area di S'Albufereta \u00e8 il luogo ideale per il bird-watching, in quanto zona di nidificazione di specie pregiate quali il pollo sultano, il falco di palude, il cavaliere d'Italia, la cutrettola e il forapaglie castagnolo, il tuffetto, la folaga e la gallinella d'acqua. La variet\u00e0 e gamma di uccelli presenti nell'area della riserva \u00e8 strettamente imparentata con quelli di S'Albufera di Maiorca. S'Albuferata \u00e8 un luogo essenziale per il riposo e l'alimentazione di uccelli migratori nelle migrazioni primaverili e autunnali nonch\u00e9 luogo di soggiorno, nel periodo invernale, degli uccelli provenienti dall'Europa settentrionale. Nella zona umida, sono chiaramente identificabili tre aree: una fascia litoranea sabbiosa, larga dai 50 ai 100 metri; una zona inondata, con canali e laghi (i due laghi di S'Albufereta e Sa Barcassa); e zone a inondazione sporadica in cui fa spicco il bosco di tamarindi di maggior rilievo delle Baleari.\nGli studi condotti sulla vegetazione indicano la presenza nella riserva naturale di S'Albufereta di 349 specie, tra cui 6 endemiche e 3 specie protette a livello regionale (il giglio di mare, la palma nana e il mirto).\nL'arcipelago di Cabrera.\nL'arcipelago di Cabrera, dichiarato Parco nazionale marittimo-terrestre, si trova a a sud del Capo Salines, sull'isola di Maiorca.\nL'arcipelago di Cabrera, staccatosi da Maiorca circa anni or sono, \u00e8 formato da un'isola principale, Cabrera, e da 18 isolotti di cui il primo a far capolino \u00e8 Na Foradada, una mole piana e pareti verticali.\nDal I al VI secolo d.C., si insediarono sull'isola di Cabrera i Romani, che qui producevano il \"garum\" a base di interiora di pesce, che veniva aggiunto a certe pietanze e che era ritenuto afrodisiaco. \nIl castello dell'isola risale al XIV secolo e fu utilizzato quale campo di concentramento per prigionieri francesi dopo la battaglia di Bail\u00e9n, tra il 1809 e il 1811, la maggior parte dei quali morirono.\nOggi l'isola di Cabrera \u00e8 dotata di un piccolo porto dove attraccano i battelli (\"golondrinas\"), si stende per ettari ed \u00e8 un avvicendarsi di scogliere, cale, capi, spiagge di sabbia e grotte sul litorale, tra cui da vedere \u00e8 la grotta Sa Cova Blava.\nCabrera rappresenta un importante ecosistema per fauna e flora, forte di oltre 450 specie vegetali nonch\u00e9 punto strategico per molte specie ornitologiche nei flussi migratori. Vi si trovano le colonie pi\u00f9 diverse del Mediterraneo occidentale, tra cui spicca il falco della Regina (\"Falco eleonorae\"). Nella fauna terrestre prevalgono le oltre 10 sottospecie della lucertola \"Podarcis lilfordi\".\nParco Naturale di Sa Dragonera.\nSebbene il Parco Naturale porti il nome di Sa Dragonera, oltre a quest'isola principale, fanno parte dell'area protetta anche l'isolotto di Pantaleu, l'isola Mitjana ed Els Calafats, dato che il complesso presenta ottime condizioni ambientali di grande pregio e un eccellente stato di conservazione naturale.\nL'isola di Sa Dragonera rappresenta, in termini geologici, la continuazione della sierra di Tramuntana di Maiorca, pur se la vegetazione \u00e8 diversa perch\u00e9 condizionata dalle dimensioni dell'isola, dalla topografia scoscesa e dall'influenza del mare. Nelle zone rocciose prevale la vegetazione litoranea, boscaglia di arbusti di ulivo selvatico e il sottobosco di rosmarino selvatico.\nRelativamente alla fauna del parco, il nome stesso \u00e8 alquanto eloquente dato che il lacerto comune (drag\u00f3) e la lucertola sono gli unici rettili noti a Sa Dragonera. Infatti, oltre a rettili e gli uccelli, sull'isola non esistevano mammiferi fino all'arrivo dell'uomo. Con l'arrivo dell'uomo fecero la loro comparsa conigli, capre, pecore, ricci e topi.\nPer quanto riguarda i mammiferi marini, della foca monaca (mammifero autoctono assai diffuso in zona) restano solo alcuni esemplari nel Mediterraneo, mentre sono avvistabili con una certa frequenza il delfino tursiope troncato e il delfino comune.\nCome avviene di solito nei parchi naturali delle zone litoranee, le specie ornitologiche sono la fauna pi\u00f9 consueta, numerosa e diversa. Sa Dragonera, il Pantaleu e la Trapa sono state dichiarate ZEPA (Zona a protezione speciale per specie ornitologiche). Le specie marine pi\u00f9 frequenti sono la berta maggiore, il cormorano, la berta minore, il gabbiano reale e il gabbiano di Ross. Tra gli uccelli rapaci spicca il falco della regina, il gheppio comune, il falco e il faq.\nSpiagge.\nPlatja d'Es Trenc:\nNella parte pi\u00f9 a sud dell'isola, \u00e8 una delle spiagge pi\u00f9 rinomate dell'isola. Molto grande, lunga ben , \u00e8 larga circa 40 metri. La sabbia \u00e8 bianchissima e il mare, di solito calmo, sembra caraibico. \u00c8 circondata da dune e pinete e con la parte centrale molto frequentata da nudisti.\nS'Arenal:\nSita nel comune di Llucmajor, \u00e8 la pi\u00f9 grande spiaggia della capitale delle Baleari, Palma di Maiorca. S'Arenal \u00e8 lunga oltre , larga 50 metri e di sabbia finissima.\nLungo la spiaggia \u00e8 nato il centro turistico di \"El Arenal\", il luogo con la pi\u00f9 alta densit\u00e0 di hotel delle Baleari. D'estate i turisti degli hotel, tedeschi soprattutto, si riversano sulla spiaggia e in mare. Accanto alla spiaggia corre un \"paseo\" (lungomare) con le palme e i bar numerati (da 1 a 15).\nFormentor:\nUna delle spiagge pi\u00f9 note di Maiorca, insieme a \"Cala Mesquida\" a est e \"Playa d'Es Trenc\" a sud, Formentor si trova nell'estremit\u00e0 nord dell'isola. La spiaggia, immersa nella natura, \u00e8 lunga circa , ma larga solo pochi metri. La baia \u00e8 affascinante, l'acqua verde smeraldo. Il nome originale \u00e8 \"Cala Pi de la Posada\" ed \u00e8 la spiaggia pi\u00f9 vicina al faro di Formentor, uno dei luoghi pi\u00f9 affascinanti e con il miglior tramonto dell'isola.\nCala Mesquida:\nSituata all'estremit\u00e0 nord est di Maiorca, \u00e8 una delle spiagge pi\u00f9 belle della parte nord dell'isola. Lunga 300 metri e larga 130 metri, ha sabbia bianca molto fine. Immersa nella natura (le case non sono troppo vicine alla spiaggia) \u00e8 molto frequentata, soprattutto da italiani. Il mare \u00e8 spesso mosso, con onde anche forti.\nCala Torta:\nSpiaggia molto difficile da raggiungere tramite un lungo tratto di strada sterrata, in parte percorribile in auto (meglio con un fuoristrada); inoltre le indicazioni non sono chiarissime. In compenso \u00e8 una delle poche spiagge di Maiorca quasi deserta. Lunga 150 metri e larga 15, in sabbia bianca.\nCala Agulla:\nSituata poco a sud di Cala Mesquida. Lunga oltre 500 metri e larga 50, \u00e8 circondata parzialmente dalla pineta. \u00c8 in sabbia bianca fine. Il panorama \u00e8 un po' rovinato dalle costruzioni vicino alla costa. Il parcheggio \u00e8 a pagamento.\nCala Petita:\nBellissima spiaggia rocciosa. \u00c8 molto piccola, lunga solo 30 metri e larga, ma merita di essere visitata. Il mare di solito \u00e8 abbastanza mosso. Bisogna fare attenzione alle rocce; anche qui il nudismo \u00e8 molto praticato.\nPlatja La Romana:\nSituata nella parte sudoccidentale dell'isola e molto frequentata in estate, La Romana \u00e8 una spiaggia piuttosto grande (diverse centinaia di metri) e molto attrezzata con stabilimenti e chioschi.\nAlla sua sinistra si trova invece una zona verde scoscesa di macchia mediterranea che termina in alcune calette dove \u00e8 praticato il nudismo.\nA Palma di Maiorca ci sono alcune tra le spiagge pi\u00f9 belle di tutta l'isola; inoltre le temperature (tranne in febbraio e marzo che arrivano agli 11 gradi circa) sono ideali anche in mesi solitamente pi\u00f9 freddi, dato che il sole e l'effetto del mare rendono la temperatura molto piacevole.\nPer questo le spiagge sono molto frequentate dai turisti anche durante le vacanze natalizie, periodo in cui si pu\u00f2 tranquillamente prendere il sole in costume e rilassarsi sulla battigia.\nGeografia.\nL'estensione dell'isola \u00e8 di .\nL'orografia di Maiorca \u00e8 determinata dalla Sierra de Tramontana che nel nordest dell'isola determina picchi e scogliere impressionanti che contrastano con le spiagge del resto del litorale. La fertile pianura centrale viene denominata \"Pla\". La capitale, Palma, \u00e8 situata nel centro dell'omonima baia.\nMontagne.\nLa vetta pi\u00f9 alta \u00e8 quella del Puig Major, con i suoi metri di altezza. Essa \u00e8 situata tra le montagne della Sierra de Tramontana.\nFiumi e laghi.\nI due laghi principali di Maiorca sono il C\u00faber e il Gorg Blau, entrambi di origine artificiale. Sull'isola scorrono anche alcuni torrenti, tra cui il Torrent Gros, il Torrent de Sant Miquel, il Torrent de Na Borges e il Torrent de Pareis.\nStoria.\nPreistoria ed epoca pre-romana.\nResti dell'era preistorica sono stati ritrovati nelle localit\u00e0 di S\u00f2ller e Valldemossa, i pi\u00f9 antichi datati attorno all'anno 5200 a.C.\nSono state ritrovati altres\u00ec resti di colonizzazioni di greci, fenici e cartaginesi. Soprattutto con questi ultimi i rapporti erano intensi: gli abitanti di Maiorca furono assoldati come mercenari da Cartagine nelle Guerre Puniche. La tradizione vuole che i soldati Maiorchini non volessero essere ricompensati con soldi, ma con donne e vino.\nEpoca romana.\nI Romani in differenti occasioni avevano tentato di conquistare l'isola, per evidenti ragioni strategiche, per\u00f2 erano sempre stati respinti dagli abitanti, finch\u00e9 nel 123 a.C. il console Quinto Cecilio Metello Numidico sbarc\u00f2 e vinse le resistenze e fond\u00f2 le prime due colonie romane: Palma e Pollentia. Verso la fine dell'impero romano il cristianesimo arriva sull'isola.\nEt\u00e0 medievale e moderna.\nNell'anno 425 l'isola fu invasa dai Vandali e saccheggiata. Questa popolazione barbara si ferm\u00f2 sull'isola fino all'anno 534, quando il generale bizantino Belisario riconquist\u00f2 l'intero arcipelago baleare.\nNel 707 i maomettani sbarcarono sull'isola per la prima volta: a questo seguirono due secoli di incertezza finch\u00e9 a partire dal 903 Maiorca cadde definitivamente nelle mani della dinastia degli Omayyadi. Secondo le cronache, l'ultima fortezza cristiana a capitolare fu il castello di Alar\u00f3. Sotto gli arabi l'isola visse un periodo molto fiorente nel quale crebbe l'influenza della citt\u00e0 di Medina Mayurqua, l'attuale citt\u00e0 di Palma.\nNel 1115 una spedizione punitiva pisano-catalana attacc\u00f2 l'isola in rappresaglia per le attivit\u00e0 di pirateria che vi trovavano riparo. Dopo aver saccheggiato e parzialmente distrutto Medina Mayurqa in assenza di Ram\u00f3n Berengario III, la spedizione fugg\u00ec alla vista dei rinforzi nemici provenienti dall'Africa. L'isola rimase nelle mani della famiglia Banu Ganiya che incoraggi\u00f2 la pirateria contro le navi cristiane. Nel 1203 gli arabi si reimpossessarono di Maiorca e nel 1208 designarono governatore Ab\u00f9 Yahya, il quale form\u00f2 un principato semi-indipendente solo formalmente sottomesso all'emiro.\nL'isola fu conquistata definitivamente al cristianesimo dal re Giacomo I d'Aragona che sbarc\u00f2 nell'isola nel 1229, sconfisse Ab\u00f9 Yahya nella battaglia di Portopi del 13 settembre e conquist\u00f2 l'attuale citt\u00e0 di Palma nel 1230, fino alla definitiva resa musulmana nel 1231. Molti degli sconfitti furono massacrati, altri ripararono in Africa o furono fatti schiavi e l'isola venne ripopolata da catalani provenienti in prevalenza da Rossell\u00f3.\nNel suo testamento, il re Giacomo cre\u00f2 il Regno di Maiorca (\"regnum Maioricarum et insulae adyacentes\"), vassallo del Regno di Aragona, includendo non solo Maiorca ma anche le altre isole dell'arcipelago, ancorch\u00e9 fossero ancora governate da musulmani. Alla sua morte, avvenuta nel 1276, il figlio Giacomo II di Maiorca prese il suo posto ed emise la Carta delle Franchigie. Il regno rimase indipendente per poco tempo perch\u00e9 nel 1349 fu nuovamente incorporato al Regno di Aragona. La morte del re Giacomo III di Maiorca nella battaglia di Llucmajor decise la fine del Regno di Maiorca sebbene la figlia di questi, Isabella, stabilitasi nel castello di Gallarques vicino a Montpellier, si fosse proclamata Regina fino alla propria morte, avvenuta nel 1404.\nAi tempi di Carlo V d'Asburgo nel 1521 si produsse una sollevazione simile a quella del Regno di Valencia, durante la quale gli insorti arrivarono a circondare Alc\u00f9dia, dove si era rifugiata la nobilt\u00e0 dell'isola.\nDurante il secolo XV l'isola, come il resto delle Baleari e la costa est, soffr\u00ec gli attacchi dei pirati turchi e berberi, mentre durante la guerra di successione spagnola si schier\u00f2 con l'arciduca Carlo d'Austria, contro Filippo di Borbone.\nAnni recenti.\nNel luglio 2009 un attentato terroristico a Palmanova ha causato la morte di 2 agenti della Guardia Civil.\nEconomia.\nTurismo.\nIl turismo \u00e8 la fonte di introiti pi\u00f9 importante:\nIl primo albergo di lusso apr\u00ec le sue porte a Palma verso il 1902.\nPerle artificiali.\nNella citt\u00e0 di Manacor ha sede la maggiore azienda produttrice di perle artificiali, la Majorica SA. Il processo di produzione prevede la copertura con un multistrato derivato dalle scaglie di pesce di un nucleo vitreo (la cui esatta composizione \u00e8 coperta da grande riserbo) la cui densit\u00e0 \u00e8 esattamente pari a quella delle perle naturali.\nGeografia antropica.\nDemografia.\nMaiorca ha una popolazione di abitanti (2011), quindi \u00e8 la pi\u00f9 popolosa isola delle Baleari e la seconda pi\u00f9 popolata in Spagna dopo Tenerife nelle Isole Canarie.\nSuddivisioni amministrative.\nIl territorio di Maiorca, facente parte della comunit\u00e0 autonoma delle isole Baleari, \u00e8 suddiviso tra i seguenti comuni (\"municipis\"):\nAlar\u00f3 - Alc\u00fadia - Algaida - Andratx - Ariany - Art\u00e0 - Banyalbufar - Binissalem - B\u00fager - Bunyola - Calvi\u00e0 - Campanet - Campos - Capdepera - Consell - Costitx - Dei\u00e0 - Escorca - Esporles - Estellencs - Felanitx - Fornalutx - Inca - Lloret de Vistalegre - Lloseta - Llub\u00ed - Llucmajor - Manacor - Mancor de la Vall - Maria de la Salut - Marratx\u00ed - Montu\u00efri - Muro - Palma - Petra - sa Pobla - Pollen\u00e7a - Porreres - Puigpunyent - ses Salines - Sant Joan - Sant Lloren\u00e7 des Cardassar - Santa Eug\u00e8nia - Santa Margalida - Santa Maria del Cam\u00ed - Santany\u00ed - Selva - Sencelles - Sineu - S\u00f3ller - Son Servera - Valldemossa - Vilafranca de Bonany.\nCultura.\nMusica e balli popolari.\nI principali balli tipici dell'isola sono il \"Ball de bot\" e il \"Ball dels cossiers\".\nCucina.\nPiatti antichi.\nPiatti tipici di Maiorca sono:\nSport.\nCalcio.\nIl Real Club Deportivo Mallorca milita nella prima divisione del campionato spagnolo."}
{"id": "27950", "revid": "1965197", "url": "https://it.wikipedia.org/wiki?curid=27950", "title": "Friedrich W\u00f6hler", "text": "Biografia.\nSi laurea in medicina a Heidelberg nel 1823 e grazie all'interessamento del suo maestro, Leopold Gmelin, trascorre un anno a Stoccolma, lavorando con Berzelius; nel 1836 \u00e8 professore di chimica a Gottinga: con lui studia anche Giorgio Spezia.\nConosce e stringe rapporti amichevoli con Liebig. Per primo, nel 1828, realizza la sintesi di un composto organico, l'urea, partendo unicamente da reagenti inorganici, secondo la reazione:\nSi tratta di un duro colpo per i vitalisti, i quali affermavano che la chimica degli organismi viventi fosse fondamentalmente differente da quella della materia inanimata. Nello stesso anno fu il primo chimico a isolare il berillio.\nIl 02 gennaio 1881 divenne Socio dell'Accademia delle Scienze di Torino. "}
{"id": "27951", "revid": "933835", "url": "https://it.wikipedia.org/wiki?curid=27951", "title": "Heidelberg", "text": "Heidelberg (in tedesco alemanno: \"Heidelb\u00e4rg\"; in tedesco palatino: \"Heidlberg\") \u00e8 una citt\u00e0 extracircondariale tedesca di abitanti (2019), situata nello stato federato Baden-W\u00fcrttemberg sulle rive del fiume Neckar. \u00c8 un importante centro industriale, per le numerose industrie del tabacco, meccaniche, cartarie ed elettrotecniche; ma soprattutto universitario poich\u00e9 ospita la pi\u00f9 antica universit\u00e0 della Germania, fondata nel 1386 da Roberto I, oltre ad altri importanti e prestigiosi centri culturali e scientifici a livello mondiale (Max-Planck-Institut, l'Heidelberger Akademie der Wissenschaften, l'European Molecular Biology Laboratory). I dati demografici rendono evidente quanto l'attivit\u00e0 universitaria sia importante in questa citt\u00e0: degli oltre residenti, circa sono studenti.\nGeografia fisica.\nTerritorio.\nHeidelberg \u00e8 situata nel bassopiano dell'alto Reno, prevalentemente sulla riva sinistra del Neckar, nel fondovalle delimitato dai colli K\u00f6nigstuhl (), Gaisberg () e Heiligenberg (). Il Neckar scorre qui da Est a Ovest, e sfocia nel Reno presso Mannheim, circa a nordovest. Heidelberg \u00e8 in ordine di grandezza la quinta citt\u00e0 del Baden-W\u00fcrttemberg. \u00c8 sede del Distretto Reno-Neckar, e con Mannheim e Ludwigshafen am Rhein forma la Regione metropolitana Reno-Neckar in cui risiedono circa abitanti (dati 2015).\nLa citt\u00e0 si trova sul Sentiero europeo E1, che attualmente si estende da Nordkapp a Capo Passero.\nClima.\nLa citt\u00e0 ha clima oceanico (Cfb secondo la classificazione dei climi di K\u00f6ppen), grazie alla valle racchiusa tra le basse catene montuose Pf\u00e4lzerwald e Odenwald. Tutto l'anno le temperature miti sono prodotte da masse d'aria atlantica provenienti da ovest. Le colline dell'Odenwald favoriscono annuvolamenti e precipitazioni. Il mese pi\u00f9 caldo \u00e8 luglio, il pi\u00f9 freddo \u00e8 gennaio. Non \u00e8 raro che in estate si arrivi a 30\u00b0 e pi\u00f9. Secondo il Servizio meteorologico tedesco, Heidelberg nel 2009 \u00e8 stata la localit\u00e0 pi\u00f9 calda della Germania. Per tali caratteristiche climatiche, si riscontrano qui alcune piante insolite per l'habitat centroeuropeo, come piante di mandorli e fichi, e anche un olivo (nella \"Gaisbergstrasse\"). Il Philosophenweg (sentiero dei filosofi), sull'altra riva del Neckar, di fronte al centro storico \u00e8 ornato da molte piante esotiche. Nel 2000 sono stati reimpiantati con successo dei vigneti. Vi \u00e8 una popolazione selvatica di parrocchetti dal collare, e oche cignoidi si possono vedere sulle isole vicino alla localit\u00e0 di Bergheim.\nStoria.\nLa citt\u00e0 di Heidelberg fu fondata nel secolo XII, ma la sua storia risale fino al tempo dei Celti e dei Romani. I primi insediamenti sono dell'et\u00e0 della pietra.\nNei pressi di Heidelberg, nella localit\u00e0 di Mauer, Daniel Hartmann scopr\u00ec il 21 ottobre 1907 la mandibola di un uomo primitivo (mandibola di Mauer), uno dei pi\u00f9 antichi ritrovamenti del genere Homo in Europa. Otto Schoetensack, un noto antropologo, lo nomin\u00f2 \"Homo heidelbergensis\". Dall'Homo heidelbergensis deriva l'Homo neanderthalensis.\nPeriodo celtico.\nCirca nel 500 a.C. i Celti fondarono un insediamento di una certa grandezza. Si possono ancora vedere tracce del doppio muro di cinta, posto a difesa contro attacchi dei Germani. Duecento anni dopo, questa costruzione fu abbandonata per cause sconosciute.\nPeriodo romano.\nLa Heidelberg romana dur\u00f2 dal primo al terzo secolo d.C. Nel 70 i Romani fondarono nell'odierna Neuenheim un accampamento, che intorno al 90 fu sostituito da due forti di pietra. Poco dopo venne costruito sul Neckar un ponte di legno e circa nel 200 un ponte di pietra. Sulla cima del colle Heiligenberg si ergeva un tempio di Mercurio; era diffuso anche il culto di Mitra. Il centro della regione nell'epoca romana era \"Lopodunum\" (oggi Ladenburg), ma anche presso l'accampamento militare a Heidelberg (il cui nome latino \u00e8 sconosciuto) c'era un fiorente centro di produzione di ceramica. Dopo il 260, i Romani furono costretti a ritirarsi oltre il Reno dalla stirpe germanica degli Alamanni, che avevano invaso il territorio romano dopo aver superato il Limes. Con la vittoria del re dei Merovingi, Clodoveo I, sugli Alamanni nel 506, Heidelberg entr\u00f2 a far parte del regno dei Franchi e contemporaneamente la zona divenne cristiana.\nMedioevo.\nBergheim \u00e8 nominato per la prima volta nel \"Codex Laureshamensis\" del 769, trovato nell'Abbazia di Lorsch; nel 1392 il villaggio di Bergheim fu abbandonato e gli abitanti si trasferirono nel centro di Heidelberg in rapida crescita. Nell'anno 870 sulla cima dell'Heiligenberg, al posto dell'antico tempio di Mercurio, fu costruito il monastero di san Michele, filiazione del monastero di Lorsch, che all'epoca esercitava la supremazia nella regione insieme alla diocesi di Worms. In seguito nacquero un altro monastero legato ai precedenti, dedicato a santo Stefano, ed il convento di Neuburg. La pi\u00f9 antica testimonianza scritta su Heidelberg \u00e8 del 1196. Da essa si deduce che la localit\u00e0 esisteva gi\u00e0 durante il secolo XII. In quel tempo, Heidelberg apparteneva alla diocesi di Worms ed era formata da un castello sul pendio del K\u00f6nigsstuhl e da un piccolo villaggio ai piedi del monte. Molti dei quartieri attuali di Heidelberg risalgono ai villaggi che furono costruiti nel secolo VI al tempo dei Franchi. Alcuni di essi sono attestati nel Codice di Lorsch.La Hexenturm nel cortile dell'Universit\u00e0 nuova \u00e8 l'unico resto della cinta fortificata medioevale.\nLa costruzione primitiva del castello di Heidelberg fu innalzata nel secolo XIII nella zona di Jettenb\u00fchl. Nello stesso periodo fu costruita la citt\u00e0 nella piana tra il Neckar e il K\u00f6nigstuhl, secondo una pianta ortogonale intorno alla piazza del mercato. Essa occupava la parte orientale della citt\u00e0 odierna. Era circondata da mura, e un ponte attraversava il Neckar.\nL'imperatore Federico Barbarossa nel 1156 nomin\u00f2 Conte palatino del Reno il fratellastro Corrado Hohenstaufen. Il Palatinato fu poi governato dal Casato di Wittelsbach e si svilupp\u00f2 diventando una struttura territoriale di una certa importanza all'interno del Sacro Romano Impero. Nel 1225 Ludovico I di Baviera ottenne il feudo. Nella Bolla d'oro (1356) i Conti Palatini vennero nominati Elettori. All'inizio i Conti Palatini non avevano una residenza stabile, ma si trattenevano in diversi luoghi della loro signoria. Nel secolo XIV Heidelberg, che gi\u00e0 aveva assunto i caratteri di una citt\u00e0 importante, divenne la capitale del Palatinato.\nNel 1386 Roberto I fond\u00f2 l'Universit\u00e0 di Heidelberg, la pi\u00f9 antica della Germania e la terza del Sacro Romano Impero dopo Praga e Vienna. Verso la fine del secolo XV l'Universit\u00e0 era uno dei centri del primo Umanesimo.\nEt\u00e0 moderna.\nGi\u00e0 nella prima met\u00e0 del secolo XVI le idee di riforma di Martin Lutero si erano diffuse nella Germania sudoccidentale. Durante il regno di Ottone Enrico, la Riforma fu introdotta definitivamente nel Palatinato. Durante le lotte fra Luterani e Calvinisti la citt\u00e0 ebbe un ruolo importante e attir\u00f2 studenti e studiosi da tutta l'Europa occidentale. Nel 1563 fu pubblicato il Catechismo di Heidelberg e nel 1572 la prima traduzione integrale in tedesco dell'opera principale di Calvino, \"Institutio christianae religionis\".\nVerso la fine del secolo la citt\u00e0 fu arricchita da molti splendidi edifici rinascimentali, che poi, con l'eccezione della casa \"Zum Ritter\", furono completamente distrutti nella Guerra di successione del Palatinato. In quel periodo anche il castello fu ampliato e trasformato da fortezza medioevale in moderna reggia, soprattutto quando il principe Federico V volle offrire alla moglie, la principessa inglese Elisabetta Stuart, una residenza adeguata al suo rango.\nSul piano politico, Federico era impegnato nella Guerra dei trent'anni come capo dell'unione dei protestanti, quando gli fu offerta nel 1619 la corona di Boemia. Egli non pot\u00e9 aver la meglio contro l'imperatore cattolico e nel 1620 fu sconfitto nella Battaglia della Montagna Bianca. Per il suo breve regno pass\u00f2 alla storia come \"il re d'inverno\".\nNel 1622 Johann Tserclaes, conte di Tilly, capo della lega cattolica, conquist\u00f2 Heidelberg dopo un assedio di due mesi, e depred\u00f2 la famosa Biblioteca Palatina. Massimiliano I mand\u00f2 in dono al Papa Gregorio XV i libri, che furono conservati nella Biblioteca apostolica vaticana. La citt\u00e0 venne gravemente colpita dalla guerra: il castello fu devastato dai Francesi e la cittadinanza pat\u00ec gravi pericoli e danni.\nCon la Pace di Vestfalia, che nel 1648 pose fine alla Guerra dei Trent'anni, il Palatinato fu ricostituito, senza tuttavia riacquistare il peso politico precedente.\nQuando il principe Carlo II mor\u00ec senza eredi nel 1685, la successione and\u00f2 alla linea collaterale del Palatinato-Neuburg, di religione cattolica. La pretesa di successione avanzata da Luigi XIV di Francia mediante la cognata Elisabetta Carlotta del Palatinato scaten\u00f2 la Guerra di successione del Palatinato. Durante la guerra, Heidelberg fu occupata due volte (1688 e 1693) dalle truppe francesi, e completamente distrutta. Dopo la fine della guerra (1697), la citt\u00e0 fu ricostruita in stile barocco sulla base medioevale. I principi, ora cattolici, insediarono nella citt\u00e0 i Gesuiti.\nDopo la distruzione compiuta dai Francesi, il Castello di Heidelberg era inabitabile, e in ogni caso non corrispondeva pi\u00f9 al gusto barocco del tempo, che preferiva largamente il modello rappresentato da Versailles. I progetti di costruire una reggia nella piana dove attualmente c'\u00e8 il quartiere di Bergheim fallirono per l'opposizione della cittadinanza; Carlo III Filippo, dopo un conflitto con i protestanti, decise di stabilire la sua residenza a Mannheim. Heidelberg perse la sua posizione come centro del potere politico e fu danneggiata anche sul piano economico. Tuttavia durante il principato di Carlo Teodoro (1743-1799) furono costruiti il Ponte Vecchio e la \"Karlstor\" (Porta di Carlo). Invece la ricostruzione del castello fu interrotta nel 1764 dopo un disastroso incendio causato da un fulmine.\n1803-1933.\nNell'ultima legge promulgata dal Sacro Romano Impero (Reichsdeputationshauptschluss), il Palatinato fu abolito, e i territori alla destra del Reno, quindi anche Heidelberg, furono riuniti al Granducato di Baden. Il duca Carlo Federico fece della scuola superiore una istituzione finanziata dallo Stato e un centro di formazione rinomato. Per onorare lui e il fondatore dell'universit\u00e0, il principe Roberto I, l'Universit\u00e0 di Heidelberg prese il nome di Universit\u00e0 \"Ruperto-Carola\". Qui studi\u00f2 Karl Drais, la cui invenzione del velocipede nel tremendo anno senza estate 1816-1817 apr\u00ec la strada ai mezzi di trasporto individuali senza cavalli.\nAll'inizio del secolo XIX la citt\u00e0 sul Neckar divenne uno dei luoghi pi\u00f9 importanti del Romanticismo tedesco, che trasse ispirazione dalla bellezza del paesaggio e dal fascino pittoresco delle rovine del castello. Le opere di poeti come Friedrich H\u00f6lderlin, Achim von Arnim, Clemens Brentano e Joseph Freiherr von Eichendorff furono conosciute come \"Romanticismo di Heidelberg\". Tra il 1806 e il 1808 Arnim e Brentano pubblicarono a Heidelberg una raccolta di poesie popolari col titolo \"Des Knaben Wunderhorn\". Nella citt\u00e0 si form\u00f2 anche un circolo di artisti intorno ai pittori Carl Philipp Fohr, Karl Rottmann e Ernst Fries.\nNel 1848 si diffusero all'Universit\u00e0 idee di nazionalismo, liberalismo e democrazia: il 5 marzo 1848 (Vorm\u00e4rz), all'inizio della rivoluzione, politici liberali e democratici della Germania sudoccidentale si radunarono nell'assemblea di Heidelberg, che diede un impulso determinante al primo parlamento (che dur\u00f2 solo pochi giorni) e alla costituzione del Parlamento di Francoforte.\nDopo il naufragio del Parlamento, l'insurrezione di maggio nel Baden fu repressa da truppe prussiane chiamate in aiuto, che occuparono Heidelberg fino al 1840.\nLa prima industrializzazione non lasci\u00f2 tracce particolari. Il turismo si svilupp\u00f2, grazie soprattutto al collegamento di Heidelberg con la rete ferroviaria nel 1840, e divenne un importante fattore di sviluppo economico; lo stesso accadde con i numerosi studenti, come attestano le molte associazioni studentesche.\nNel periodo di forte industrializzazione detto \"Gr\u00fcnderzeit\" Heidelberg conobbe un'espansione imponente, durante la quale il territorio urbano si ingrand\u00ec e con un forte inurbamento gli abitanti quadruplicarono da nel 1871 a nel 1933. Si costruirono infrastrutture moderne come la rete tranviaria, la funicolare, la canalizzazione del Neckar.\nI risultati elettorali del partito nazionalsocialista (NSDAP) collocarono Heidelberg al di sopra delle medie ottenute nell'intera Germania e nel Baden: alle elezioni del Parlamento del 20 maggio 1928 il partito ottenne a Heidelberg il 4,4% (nel Baden il 2,9%, in Germania il 2,6%); nelle elezioni del 14 settembre 1930 i dati furono rispettivamente 30,2%, 19,2%, 18,3%.\nNazionalsocialismo e seconda guerra mondiale.\nDopo la presa del potere da parte dei Nazisti il 30 gennaio 1933, cominci\u00f2 uno dei capitoli pi\u00f9 oscuri per la citt\u00e0, che organizz\u00f2 la discriminazione degli Ebrei e degli altri \"non ariani\". Il NSDAP divenne il primo partito della citt\u00e0 col 45,8% dei voti alle elezioni del Reichstag (5 marzo 1933). In aprile tutti i dipendenti pubblici \"non ariani\" furono esonerati d'autorit\u00e0; fra il 1933 e il 1939 l'Universit\u00e0 di Heidelberg perse pi\u00f9 di un terzo del corpo docente per ragioni razzistiche o politiche. Durante la \"Notte dei cristalli\" (9 novembre 1938) i nazisti di Heidelberg diedero fuoco alle Sinagoghe di Altstadt e Rohrbach, e deportarono 150 abitanti ebrei nel Campo di concentramento di Dachau. Meno di due anni dopo, il 22 ottobre 1940, pi\u00f9 di 6000 Ebrei del Baden, compresi 280 di Heidelberg, furono deportati nel campo di Gurs. Solo pochissimi sopravvissero.\nSull'Heiligenberg resta come eredit\u00e0 visibile il teatro a cielo aperto (\"Thingst\u00e4tte\") costruito negli anni 1934-35 dal Reichsarbeitsdienst e da studenti di Heidelberg. Nel 1935 fu inaugurata l'autostrada Heidelberg-Mannheim (ora A656), che fino alla fine degli anni novanta portava direttamente nelle due citt\u00e0.\nHeidelberg, piena di ospedali militari, fu una delle poche citt\u00e0 tedesche a restare quasi intatta durante la guerra. Attacchi aerei non gravi nel 1944 e 1945 provocarono solo pochi danni. La Wehrmacht durante la ritirata fece saltare il Ponte Vecchio (29 marzo 1945). Il giorno dopo le truppe americane entrarono in citt\u00e0, senza incontrare resistenza.\nDopo la seconda guerra mondiale.\nHeidelberg attir\u00f2 dopo la guerra molti tedeschi che avevano subito bombardamenti. Divenne parte della zona di occupazione americana e sede dell'alto comando dell'esercito americano, e in seguito della NATO. Attualmente la citt\u00e0 ospita il quartier generale della NATO per l'Europa Centrale e, fino al 2015, il quartier generale dell'USAREUR (esercito degli Stati Uniti in Europa), ex Settima Armata. Migliaia di militari americani vivevano in citt\u00e0, in due quartieri residenziali, una caserma, un ospedale militare. Tra il 2012/2013 e il 2015 l'USAREUR \u00e8 stato trasferito a Wiesbaden.\nL'Universit\u00e0 riprese l'attivit\u00e0 d'insegnamento nel 1946 (la seconda a riaprire, dopo G\u00f6ttingen). Nel 1951 inizi\u00f2 la costruzione di un Campus interamente nuovo, nella periferia occidentale, e alla met\u00e0 degli anni settanta ne fu completata l'edificazione su un'area di 120 ettari.\nNel 1955 venne costruita la stazione ferroviaria nella collocazione attuale, circa ad ovest della vecchia stazione. La superficie divenuta in tal modo libera fu usata per costruire numerosi edifici amministrativi. Per far fronte all'aumento della cittadinanza sorsero negli anni sessanta e settanta due quartieri residenziali interamente nuovi. Il centro storico nel periodo 1966-1990 \u00e8 stato risanato, la strada principale (Hauptstra\u00dfe) \u00e8 stata trasformata in zona pedonale lunga (una delle pi\u00f9 lunghe d'Europa), e la piazza Bismarck ha assunto la sua forma attuale.\nNegli anni settanta e ottanta l'organizzazione terroristica RAF commise due attentati contro sedi militari americane. Il 24 maggio 1972 rimasero uccisi in un'esplosione tre soldati, e altre cinque persone vennero gravemente ferite. Il 15 settembre 1981 un attentato con un carro armato russo alla Karlstor contro il comandante in capo delle truppe americane fall\u00ec, perch\u00e9 poco prima egli era stato fornito di un'auto blindata in quanto erano state segnalate persone sospette.\nMonumenti e luoghi di interesse.\nIl Castello di Heidelberg, uno dei pi\u00f9 famosi della Germania, \u00e8 l'emblema della citt\u00e0; si innalza 80 metri sopra il fondovalle sul fianco nord del K\u00f6nigstuhl e domina il centro storico. L'edificio, che all'origine era una fortezza in posizione strategica, in seguito fu trasformato in una reggia sfarzosa per i principi del Palatinato. Dopo le distruzioni compiute nel 1689 e nel 1693 fu restaurato solo in parte. Nel 1764 un grande incendio causato da un fulmine determin\u00f2 la sorte del castello. Fu abbandonato, e sfruttato come cava di materiale di costruzione per la nuova residenza estiva di Schwetzingen e in seguito usato, con lo stesso scopo, dai cittadini di Heidelberg, finch\u00e9 alla fine del secolo XVIII fu \"scoperto\" dai letterati. Johann Wolfgang von Goethe amava passeggiare nel parco circostante e raffigur\u00f2 in un acquerello una veduta delle rovine del castello.\nAll'inizio dell'Ottocento il conte Charles de Graimberg (un aristocratico francese emigrato), persuase il granduca Leopoldo I del Baden ad iniziare l'opera di recupero e tutela dell'edificio. Il palazzo di Ottone Enrico, che fa parte del complesso edificio del castello, \u00e8 uno dei monumenti pi\u00f9 significativi del Rinascimento a nord delle Alpi.\nIl ponte (denominato ufficialmente \"Karl-Theodor-Br\u00fccke\"), \u00e8 uno dei pi\u00f9 antichi della Germania, menzionato per la prima volta in un documento ufficiale nel 1248. In precedenza vi erano state costruzioni di legno, ripetutamente distrutte. Il ponte fu costruito nella forma attuale nel 1788; verso la fine della seconda guerra mondiale fu fatto saltare dall'esercito tedesco, per fermare l'avanzata delle truppe alleate. Nel 1947 \u00e8 stato ricostruito.\nEdifici civili.\nNel centro storico vi sono inoltre altri edifici antichi dell'Universit\u00e0. Uno dei pi\u00f9 importanti, una costruzione di stile classicistico, \u00e8 la Biblioteca universitaria, che ospita anche un Museo con antichi manoscritti. Fra questi il Codice Manesse, che \u00e8 il pi\u00f9 ampio e famoso manoscritto poetico tedesco del Medioevo.\nLuoghi storici.\nUn panorama molto apprezzato del centro storico si ha dalla \"Passeggiata dei filosofi\" (Philosophenweg). Essa ha inizio nel quartiere di Neuheim e si sviluppa a mezza costa sul pendio dello Heiligenberg, proprio di fronte al castello sulla riva opposta del Neckar, e si snoda al di sopra del Neckar lungo la valle fino a Ziegelhausen. Da citare anche: la \"Karlsplatz\" con diversi palazzi, la \"Marktplatz\" con il \"Rathaus\", il Cimitero che ospita personaggi illustri. Numerosi monumenti ricordano le vittime delle guerre e dell'Olocausto.\nMusei.\nIl Museo del Palatinato (Kurpf\u00e4lzische Museum), la cui origine (1810) si deve all'interesse di Charles de Gaimberg per la storia del principato, e alle sue raccolte di monete, armi, quadri. Nel 1879 la citt\u00e0 acquist\u00f2 la raccolta privata e la sistem\u00f2 nel palazzo Morass. Dopo importanti arricchimenti, il museo pu\u00f2 ora informare sulla storia del Palatinato fino dai tempi preistorici.\nIl Centro di documentazione su Sinti e Rom \u00e8 noto in tutta la Germania.\nIl Museo di arte popolare presenta una raccolta di opere d'arte e oggetti artigianali provenienti dall'Asia, dall'Africa e dall'Oceania, che offrono una possibilit\u00e0 di conoscere la concezione del mondo e i riti dei popoli di quei territori. Il patrimonio principale \u00e8 costituito dalla vasta raccolta di un erudito ebreo, Victor Mordechai Goldschmidt.\nL'Universit\u00e0 di Heidelberg \u00e8 il caposaldo del sistema museale della citt\u00e0. Molti istituti e facolt\u00e0 possiedono ricchi patrimoni, che sono aperti al pubblico. Discipline completamente diverse, dall'egittologia alla botanica, dalla paleontologia alla zoologia, sono pertanto aperte anche ai profani. Su tutto spiccano il carcere e la biblioteca. Il carcere studentesco fa parte del museo degli studenti nell'Universit\u00e0 antica. Esso serviva per gli studenti troppo ribelli, dato che l'Universit\u00e0 aveva giurisdizione su di loro. Gli studenti che per generazioni sono stati rinchiusi hanno inciso con strumenti d'ogni genere sulle pareti parole che attestano la loro frustrazione nei confronti della loro \"Alma mater\".\nSociet\u00e0.\nReligione.\nCristianesimo.\nLa Riforma luterana fu introdotta definitivamente nel Palatinato dal principe Ottone Enrico nel 1556. Il successore Federico III si orient\u00f2 maggiormente in direzione calvinista. Nel 1563 fu scritto il Catechismo di Heidelberg, rivolto a tutti i credenti riformati. Con l'occupazione bavarese e spagnola durante la Guerra dei Trent'anni vi furono temporanei tentativi di reintrodurre il cattolicesimo. Tuttavia, alla morte del principe Carlo II (1685), la stirpe protestante del Palatinato-Simmern si esaur\u00ec, e il Palatinato pass\u00f2 alla dinastia cattolica Palatinato-Neuburg che si adoper\u00f2 a favore del cattolicesimo, in base alla nota formula \"Cuius regio, eius religio\". Sono segni visibili di questa trasformazione numerose statue di Maria e il monumento alla Madonna nel \"Kornmarkt\", una delle piazze pi\u00f9 importanti del centro storico. I pr\u00ecncipi cattolici nello spirito della Controriforma insediarono i Gesuiti; anche i Carmelitani scalzi ebbero a lungo sede a Heidelberg, finch\u00e9 nel 1803 l'ordine dovette, nel corso della secolarizzazione, lasciare il convento, che occupava la superficie dell'attuale Karlsplatz. La confessione protestante rimase prevalente. Gradualmente la popolazione cattolica giunse ad essere quasi un terzo del totale. Complessivamente, si pu\u00f2 dire che il frequente cambio di confessione \u00e8 una caratteristica del Palatinato e della storia religiosa di Heidelberg.\nEsemplare per comprendere la doppia identit\u00e0 religiosa della citt\u00e0 \u00e8 il caso della \"Heiliggeistkirche\" (chiesa dello Spirito santo). Nel 1706, nel corso della cosiddetta \"Dichiarazione di religione\", fu divisa da un muro: alla comunit\u00e0 riformata apparteneva la navata, mentre il coro spettava ai cattolici. Il tentativo del principe Carlo Filippo di fare della chiesa la cattedrale dei cattolici port\u00f2 ad una grave crisi del principato. Il muro di separazione fu abbattuto nel 1936, quando la chiesa divenne propriet\u00e0 della Chiesa Evangelica del Baden.\nNel 1821 si comp\u00ec l'unione tra luterani e calvinisti nel Granducato del Baden. Oggi le comunit\u00e0 protestanti, a meno che non appartengano ad una Libera Chiesa (Freikirche), fanno capo al decanato di Heidelberg, all'interno del distretto ecclesiastico del Baden settentrionale nella Chiesa evangelica del Baden. Le comunit\u00e0 cattoliche appartengono al vicariato di Heidelberg-Weinheim dell'arcidiocesi di Friburgo.\nVi sono poi numerose altre confessioni cristiane, come la Chiesa vetero-cattolica, la Chiesa anglicana, i Battisti, le \"Comunit\u00e0 dei Fratelli\", i Mormoni. La Chiesa neo-apostolica \u00e8 rappresentata da cinque comunit\u00e0. Vi sono anche una comunit\u00e0 copta-ortodossa ed una ortodossa romena.\nEbraismo.\nLa prima sinagoga di Heidelberg \u00e8 menzionata nel 1390 in relazione alla cacciata degli ebrei da parte di Roberto II. Si trovava nell'attuale Dreik\u00f6nigstra\u00dfe. Solo dopo il 1740 la comunit\u00e0 ebraica pot\u00e9 acquistare una casa nella Mantelgasse, da usare come sinagoga. Essa fu demolita nel 1875 e sostituita da un edificio nuovo nel 1878.\nNel 1933 vivevano a Heidelberg 1102 Ebrei. All'inizio della seconda guerra mondiale erano soltanto 483, e nel 1946 ne restavano 196. Nel quadro di un'azione in cui pi\u00f9 di ebrei furono deportati in Francia dal Baden e dal Saarpfalz, anche 282 ebrei di Heidelberg furono deportati nel lager di Gurs (22 ottobre 1940). La maggior parte di essi furono poi uccisi ad Auschwitz.\nDal 1990 c'\u00e8 di nuovo una sinagoga, di una comunit\u00e0 riformata. Nel 1994 \u00e8 stata costruita una nuova sinagoga con centro comunitario, sull'area della vecchia casa della comunit\u00e0. Vi sono attualmente 482 membri (dati 2010). Presso l'Universit\u00e0 \u00e8 attiva dal 1979 una Scuola Superiore per gli studi sull'Ebraismo, con dieci cattedre, che offre un'ampia gamma di materie per studenti ebrei e non ebrei, oltre alla possibilit\u00e0 della formazione dei Rabbini.\nAltre religioni.\nVi sono inoltre comunit\u00e0 islamiche e buddhiste, oltre ad un gruppo di religione Bah\u00e1'\u00ed.\nPopolazione.\nIl numero degli abitanti ha superato nel 1946 la soglia di , quindi Heidelberg \u00e8 divenuta una \"Gro\u00dfstadt\". Ha una popolazione internazionale, che comprende una delle pi\u00f9 numerose comunit\u00e0 statunitensi al di fuori del Nord America (circa persone). Alla fine di dicembre del 2010 Heidelberg contava 147.312 abitanti.\nCon un tasso di fertilit\u00e0 di 1,1 bambini per donna si \u00e8 avuto a Heidelberg nel 2008 il minor numero di nascite nel Baden-W\u00fcrttemberg.\nEconomia e infrastrutture.\nEconomia.\nAncora oggi, come avviene da secoli, la citt\u00e0 universitaria \u00e8 il centro dei servizi e del sapere nella regione Reno-Neckar. Seguendo l'orientamento della maggior parte delle grandi citt\u00e0, il settore terziario si \u00e8 ulteriormente sviluppato negli ultimi decenni. Nel 2007 il 79,6% dei lavoratori era impiegato nei servizi, soltanto il 19,9% nei settori produttivi. Quasi il 69% dei circa posti di lavoro \u00e8 occupato da pendolari. La disoccupazione nel 2010 era al 6,3%.\nIl maggior datore di lavoro \u00e8 l'Universit\u00e0 con la sua clinica che offre pi\u00f9 di posti. In citt\u00e0 hanno sede imprese internazionali come ABB Stotz-Kontakt, Heidelberger Druckmaschinen, HeidelbergCement, Henkel-Teroson, Lamy, Prominent Dosiertechnik, Istituti SAP e SAS.\nNel 2007 le statistiche hanno indicato che nel Baden-W\u00fcrttemberg Heidelberg ha il maggior numero di medici: uno ogni 272 abitanti (media del Land: uno ogni 646).\nTra gli istituti di credito regionali la Sparkasse (cassa di risparmio) di Heidelberg \u00e8 la pi\u00f9 grande del Nord Baden.\nHeidelberg \u00e8 sede della Lamy, azienda di cancelleria nota per la produzione di penne stilografiche.\nInfrastrutture e trasporti.\nStrade.\nAd ovest della citt\u00e0 corre l'autostrada A\u00a05, che collega la regione con Francoforte sul Meno a nord e con Karlsruhe a sud. La che inizia nella parte occidentale della citt\u00e0 la collega con Mannheim. Le due autostrade si incontrano nel nodo autostradale di Heidelberg (Autobahnkreuz Heidelberg), e la presso Mannheim incontra la , che collega la regione con Stoccarda.\nLa citt\u00e0 si trova su quattro strade turistiche: Bergstra\u00dfe, Bertha Benz Memorial Route, Burgenstra\u00dfe, e Strada della Democrazia.\nDal 1\u00ba gennaio 2010 sono in vigore norme a protezione dell'ambiente. Per l'inquinamento da particolato possono transitare solo veicoli commerciali con motori Diesel almeno Euro II, o motori a benzina almeno Euro I. Questo nella zona che comprende i quartieri di Handschuhsheim, Neuenheim, Bergheim, Altstadt, Weststadt, S\u00fcdstadt e Rohrbach.\nNell'ambito del progetto \"Citt\u00e0 sul fiume\", la strada , che al momento corre sulla riva del Neckar ed \u00e8 percorsa da auto al giorno, dovrebbe passare in un tunnel di . La riva del fiume, liberata dal traffico, sar\u00e0 restituita agli abitanti e ai turisti e utilizzata da una linea tranviaria. L'inizio dei lavori \u00e8 stato previsto nell'estate 2013, ma nel 2011 il consiglio comunale si \u00e8 pronunciato contro il tunnel.\nPonti.\nSono importanti per il sistema stradale i quattro ponti sul Neckar:\nCi sono altri due passaggi pedonali sul Neckar. Il Ponte Romano stava all'incirca tra il ponte Theodor Heuss e il ponte Ernst Walz.\nIl ponte Czerny che porta alla Stazione ferroviaria scavalcando i binari \u00e8 tecnicamente notevole. Ha preso il nome dal chirurgo e ricercatore Vincenz Czerny e si trova nel quartiere di Bergheim.\nTrasporto navale.\nFin dall'antichit\u00e0 il Neckar \u00e8 stato utilizzato come via di trasporto e di comunicazione. Nel 2007 sono state trasportate sul fiume circa 7,5 milioni di tonnellate di merci. Soprattutto nella stagione estiva numerose imbarcazioni piccole e medio-grandi sono utilizzate per gite turistiche, per lo pi\u00f9 in brevi tragitti con vista panoramica sulla citt\u00e0. Ci si pu\u00f2 singere anche fino ad Heilbronn o Stoccarda; ad ovest oltre Ladenburg e mannheim si arriva sul Reno, e sono molto apprezzate le corse speciali fino al medio Reno. Dal 2004 una barca ad energia solare, il catamarano \"SolarSchiff\" trasporta in modo veloce e silenzioso 110 persone.\nTrasporto ferroviario.\nLa stazione di Heidelberg si raggiunge dalle linee Stoccarda-Colonia, Zurigo-Francoforte sul Meno e Stoccarda-Amburgo, e con Intercity o Eurocity delle linee Salisburgo-Francoforte, Stoccarda-Dortmund e Karsruhe-Stralsund. Dal 2003 Heidelberg fa parte della rete Reno-Neckar della S-Bahn.\nAmministrazione.\nIl consiglio comunale di Heidelberg \u00e8 composto da 48 seggi. A seguito delle ultime elezioni amministrative (2019), i Verdi hanno incrementato i loro seggi ottenendo la maggioranza relativa del consiglio con 16 seggi (31,9%), seguiti dalla CDU (7 seggi, 15%) e dalla SPD (7 seggi, 13,9%), entrambi in calo rispetto alle precedenti elezioni. \nOltre al consiglio comunale, negli anni a Heidelberg sono stati creati alcuni comitati dedicati, come i consigli distrettuali, il consiglio dei migranti (che si occupa di questioni legate ai numerosi stranieri e migranti presenti nella citt\u00e0), il consiglio dei giovani, ecc. \nCultura.\nUniversit\u00e0 e scuole superiori.\nHeidelberg \u00e8 ben conosciuta per le sue istituzioni educative. La pi\u00f9 rinomata \u00e8 l'Universit\u00e0 \"Ruperto Carola\" (Ruprecht-Karls-Universit\u00e4t), che risale al 1386 ed \u00e8 la pi\u00f9 antica dell'attuale territorio tedesco. Fra i pensatori di rilievo che sono legati ad essa sono da menzionare Georg Wilhelm Friedrich Hegel, Karl Jaspers, Hans-Georg Gadamer, J\u00fcrgen Habermas, Karl-Otto Apel, Hannah Arendt, Robert Wilhelm Bunsen, Max Weber.\nIl campus \u00e8 distribuito in due aree urbane, e in numerosi edifici storici del centro si trovano le facolt\u00e0 umanistiche, sociali e giuridiche. Le facolt\u00e0 scientifiche e Medicina sono in gran parte collocate nel nuovo campus a Neuenheim.\nCon la Scuola Superiore di musica sacra Heidelberg dispone di un istituto musicale specializzato, derivato nel 1931 dalla Chiesa Evangelica del Baden.\nLa Fachhochschule \u00e8 un istituto privato del gruppo SRH (Stiftung Rehabilitation Heidelberg), fondato nel 1969 e riconosciuto nel 2004 come la prima scuola superiore privata di scienza applicata all'interno del sistema scolastico tedesco. Si trova nella \"Science Tower\" nel quartiere di Wieblingen.\nFondazioni.\nA Heidelberg ha sede la Fondazione Klaus Tschira.\nRicerca.\nA Heidelberg vi \u00e8 un gran numero di istituti di ricerca, soprattutto nel campo delle scienze biologiche. L'ente di maggiore importanza \u00e8 l'Universit\u00e0 alla quale fanno capo numerosi istituti come il Centro di Biochimica, il Centro interdisciplinare per le Neuroscienze, l'Istituto per l'Asia meridionale, il Centro per l'Astronomia, ed altri. Dal 2007 nel Campus di Neuenheim \u00e8 sorto il nuovo Centro di analisi quantitativa dei sistemi molecolari e cellulari (BIOQUANT).\nMolto noti sono il Centro di ricerca sul cancro e il Centro di Biologia Molecolare, che si dedicano a ricerca biologica di base. A Heidelberg si trova la sede centrale del Laboratorio Europeo di Biologia Molecolare (EMBL), le cui altre sedi sono a Monterotondo, Hinxton (Regno Unito), Grenoble e Amburgo. Vi partecipano 18 stati europei.\nLa Societ\u00e0 Max Planck ha a Heidelberg quattro istituti, che si occupano di: Diritto pubblico internazionale, Fisica nucleare, Astronomia, Ricerca medica. Fra gli altri centri di ricerca pubblici e privati, sono da citare l'Accademia delle Scienze e il Laboratorio Europeo dei Media (EML).\nL'Istituto Max Planck di astronomia sorge accanto allo storico osservatorio astronomico Landessternwarte Heidelberg-K\u00f6nigstuhl.\nAttivit\u00e0 culturali, ricreative e sportive.\nLa citt\u00e0 ospita numerosi teatri, dove si svolgono spettacoli di musica, prosa, danza. Nel corso dell'anno sono organizzati regolarmente festival di vario genere. Il carnevale (Fasching) viene festeggiato, di solito nel castello o nel palazzo municipale, con una festa in costume avente come tema i vampiri. In marzo o aprile si svolgono la Primavera di Heidelberg con il Festival di Musica classica e contemporanea, con artisti di fama internazionale, e il Mercato internazionale delle uova di Pasqua. Alla fine di aprile viene organizzata una mezza maratona. In maggio, durante la Fiera di primavera, il Castello e il Ponte vecchio sono illuminati con fuochi d'artificio.\nL'ultimo sabato di settembre si tiene la Festa d'autunno della citt\u00e0 vecchia; comprende un mercato medioevale, un mercatino di artigianato, un mercato delle pulci, ed \u00e8 accompagnato da musica. In ottobre-novembre ci sono i giorni del teatro e un festival di jazz. In novembre si svolge anche il Filmfestival internazionale di Heidelberg e Mannheim, che presenta film d'autori esordienti. Per Natale c'\u00e8 un mercatino nella parte pi\u00f9 antica del centro storico.\nSport.\nLa citt\u00e0 di Heidelberg gestisce da anni un programma speciale di promozione sportiva per supportare i club. Nel 2006 c'erano 120 club sportivi, 22 impianti sportivi municipali e 40 palestre di sport e ginnastica. Heidelberg, insieme ad Hannover \u00e8 anche considerata una roccaforte del rugby tedesco, giunto in Germania attraverso ricchi studenti britannici che frequentavano le rinomate scuole di grammatica private nella Confederazione tedesca, studiando a Heidelberg o completato il servizio militare a Hannover. Oggi vi sono cinque club di rugby nell'area urbana: RG Heidelberg, SC Neuenheim, TSV Handschuhsheim e Heidelberger RK che militano stabilmente nella massima categoria nazionale Bundesliga.\nNel rugby league Heidelberg ha due squadre, Heidelberg Sharks e Rohrbach Hornets.\nLa citt\u00e0 ospita anche l'USC Heidelberg, che ha vinto 9 campionati tedeschi di basket e rimane la seconda squadra di maggior successo nella storia del basket professionistico tedesco. \u00c8 noto principalmente per il suo settore giovanile che ha sviluppato diversi membri della nazionale di basket tedesca.\nInoltre, il club di tennis pi\u00f9 antico della Germania, fondato nel 1890, si trova a Heidelberg."}
{"id": "27954", "revid": "88740", "url": "https://it.wikipedia.org/wiki?curid=27954", "title": "Castro", "text": ""}
{"id": "27956", "revid": "62221", "url": "https://it.wikipedia.org/wiki?curid=27956", "title": "Rivoluzione inglese", "text": ""}
{"id": "27962", "revid": "1186766", "url": "https://it.wikipedia.org/wiki?curid=27962", "title": "Vignola (disambigua)", "text": ""}
{"id": "27963", "revid": "1272592", "url": "https://it.wikipedia.org/wiki?curid=27963", "title": "Aptenodytes patagonicus halli", "text": "Il Pinguino reale delle Kerguelen (Aptenodytes patagonicus halli) \u00e8 una delle due sottospecie in cui si suddivide il pinguino reale (Aptenodytes patagonicus). Vive nei mari subantartici e nidifica nelle isole del settore australe dell'Oceano Indiano.\nTassonomia.\nQuesta sottospecie fu descritta in origine da Joseph William Mathews nel 1911. Si sono riscontrate alcune differenze genetiche tra le popolazioni delle Isole Crozet e delle Isole Kerguelen.\nDistribuzione.\nLe popolazioni riproduttive pi\u00f9 grandi si trovano nelle seguenti isole: Isole Crozet con circa 455.000 coppie, Isole del Principe Edoardo con circa 228.000 coppie, Isole Kerguelen con una popolazione tra le 240.000 e le 280.000 coppie, Isola Macquarie con circa 70.000 coppie."}
{"id": "27965", "revid": "287204", "url": "https://it.wikipedia.org/wiki?curid=27965", "title": "Aptenodytes patagonicus patagonicus", "text": "Pinguino reale ssp \"patagonicus\".\nTassonomia.\n\"Aptenodytes patagonicus patagonicus\" J. F. Miller, 1778.\nDistribuzione.\nIsole Falkland, Georgia del Sud, coste meridionali dell'Argentina.\nVedi Aptenodytes patagonicus per altre informazioni generali sulla specie."}
{"id": "27966", "revid": "2149966", "url": "https://it.wikipedia.org/wiki?curid=27966", "title": "Turgut \u00d6zal", "text": "Fondatore e guida del Partito della Madrepatria, d'ispirazione liberal-conservatrice e neo-liberista, \u00e8 stato per due volte Primo ministro della Turchia fra il 1983 ed il 1989, ed ottavo Presidente della Repubblica Turca dal 1989 fino alla morte.\nOrigini, educazione e carriera lavorativa.\nTurgut \u00d6zal nacque a Malatya, nell'Anatolia Orientale, il 13 ottobre del 1927, figlio di Mehmet S\u0131dd\u0131k, un impiegato di banca turco, e di Hafiza, un'insegnante elementare di etnia curda. Dopo aver terminato con successo le scuole elementari nel villaggio di Silifke, la scuola media nella citt\u00e0 di Mard\u0131n e la scuola superiore nella citt\u00e0 di Cesarea, si iscrisse al corso di Ingegneria Elettrica dell'Universit\u00e0 tecnica di Istanbul, prestigiosa universit\u00e0 istanbulita ove si laure\u00f2 nel 1950. Dopo aver lavorato per un breve periodo alle dipendenze dell'E\u0130E (\"ente per lo sviluppo delle risorse elettriche\") ed essersi sposato nel frattempo con Semra, dattilografa presso lo stesso ente pubblico, dalla quale ebbe poi tre figli, Turgut continu\u00f2 i suoi studi, ampliandoli nel campo dell'Ingegneria Gestionale, negli Stati Uniti d'America.\nTornato in Turchia, \u00e8 dal 1953 al 1958 responsabile tecnico per il direttorato generale dell'E\u0130E, nel 1959 viene promosso segretario della commissione per la pianificazione, nel 1960 al coordinamento della pianificazione. Dopo aver svolto il servizio militare nel 1961, resta alle dipendenze dell'E\u0130E come vicedirettore fino al 1966. Chiamato a far parte dello staff di tecnici del primo ministro, nel 1967 avviene il salto di qualit\u00e0, viene chiamato a far parte dell'ente per la pianificazione generale, che lo porta a ricoprire diverse posizioni dirigenziali fino al 1973. Dopo aver ricoperto diversi incarichi dirigenziali nel settore privato tra il 1973 ed il 1979, viene richiamato al governo dapprima come semplice consigliere, poi, dopo il colpo di Stato militare, come ministro ed infine come vice primo ministro fino al luglio del 1982. \u00d6zal fu membro della congregazione di \u0130skenderpa\u015fa, appartenente alla confraternita naqshbandi.\nCarriera politica.\nSi candid\u00f2 in occasione delle elezioni parlamentari del 1977 per il Partito della Salvezza Nazionale, senza tuttavia venire eletto. Avendo per lo pi\u00f9 occupato fino ad allora posizioni governative soprattutto in veste di tecnico, il 20 maggio 1983 Turgut \u00d6zal fond\u00f2 il Partito della Madrepatria, nel quale eletto leader, vincendo le seguenti elezioni e diventando primo ministro.\nDopo aver guidato il paese tra il dicembre del 1983 ed il novembre del 1989, venne eletto ottavo Presidente della Repubblica Turca, carica che mantenne fino alla morte, dovuta ad un improvviso attacco cardiaco. Venne seppellito ad Istanbul, in un mausoleo appositamente dedicato, accanto al mausoleo del primo ministro Adnan Menderes, giustiziato nel 1960 al termine d'un processo dai chiari risvolti politici.\nPolitica.\nLa politica di Turgut \u00d6zal, sia come primo ministro che successivamente come ottavo Presidente della Turchia, fu incentrata sulla liberalizzazione economica: egli inizi\u00f2 e port\u00f2 a termine una serie di grandiose riforme economiche che trasformarono in maniera profonda il sistema economico turco. Appoggi\u00f2 militarmente e logisticamente gli Stati Uniti d'America durante la Prima guerra del Golfo. \n\u00d6zal dest\u00f2 il sospetto della tradizionale \u00e9lite kemalista che gli si oppose a causa della sua origine curda, della sua religiosit\u00e0 e del suo mancato servizio militare. Ironia della sorte, per un uomo che dichiar\u00f2 sempre orgogliosamente le proprie origini curde, venne chiamato a fare fronte alla rivolta del Partito dei Lavoratori del Kurdistan nell'Anatolia Sudorientale, nel periodo della sua massima recrudescenza. Si debbono tra l'altro a Turgut \u00d6zal i primi tentativi di apertura verso la minoranza curda, quali ad esempio l'abrogazione del divieto di utilizzo della lingua curda.\nTurgut \u00d6zal fu indubbiamente, ad esclusione del fondatore della Repubblica ed eroe nazionale Mustafa Kemal Atat\u00fcrk, il pi\u00f9 amato Presidente della Turchia. La sua enorme popolarit\u00e0 deriva dalla sostanziale riuscita delle sue politiche di trasformazione in senso liberistico dell'economia turca e di stabilizzazione del confronto politico. \u00d6zal si definiva per convenienza kemalista ma di fatto era un neo-liberale, liberal-conservatore e nazionalista, ma non fanatico (collabor\u00f2 con il generale Kenan Evren quando questi abbandon\u00f2 la divisa), i suoi successi erano visti con sospetto sia dagli ambienti militari pi\u00f9 vicini all'ideologia kemalista, che paventavano la sua politica di apertura verso i movimenti separatisti curdi e dalle opposizioni di destra e sinistra. La sua morte, avvenuta nel contesto di un'apertura politica nei confronti dei separatisti curdi, \u00e8 stata ritenuta sospetta al punto che, su richiesta della famiglia, nel 2012 la salma \u00e8 stata riesumata perch\u00e9 venisse effettuata un'analisi tossicologica."}
{"id": "27967", "revid": "287204", "url": "https://it.wikipedia.org/wiki?curid=27967", "title": "Turgut Ozal", "text": ""}
{"id": "27968", "revid": "1305772", "url": "https://it.wikipedia.org/wiki?curid=27968", "title": "Particella", "text": ""}
{"id": "27970", "revid": "628767", "url": "https://it.wikipedia.org/wiki?curid=27970", "title": "Mindaugas", "text": "Si sa poco delle sue origini, della sua infanzia e della sua ascesa al potere; \u00e8 menzionato in un trattato del 1219 assieme ai duchi anziani (o pi\u00f9 influenti) della Lituania e nel 1236 si parla di lui come capo di tutti i lituani. Le fonti contemporanee e moderne incentrate sulla sua ascesa descrivono matrimoni strategicamente contratti, esili mirati di possibili oppositori e omicidi dei suoi rivali. Estese il suo dominio nelle regioni a sud-est della Lituania odierna tra il 1230 e il 1240. Nel 1250 o 1251, nel corso delle lotte interne al potere, ricevette il battesimo secondo il rito cattolico; per mezzo di tale manovra, fu in grado di suggellare un'alleanza con l'ordine di Livonia, un avversario di lunga data dei lituani. Durante l'estate del 1253 fu incoronato re: all'apice delle sue conquiste, esercitava il suo dominio su circa 100.000\u00a0km\u00b2 della cosiddetta Lituania propria, un'area popolata, secondo le stime, da 300.000 abitanti (di cui 270.000 nella sola Lituania). Le terre degli slavi in suo possesso o sotto la sua sfera di influenza si estendevano per altri 100.000\u00a0km\u00b2.\nMentre il suo regno decennale fu caratterizzato da vari successi nella costruzione dello stato, i conflitti di Mindaugas con i parenti e gli altri duchi proseguirono e la Samogizia (Lituania occidentale) si oppose con forza all'unione. Le citt\u00e0 conquistate da Mindaugas a sud-est furono terreno di incursione dei mongoli in varie occasioni. Il re ruppe la pace con l'ordine livoniano nel 1261, forse rinunciando anche al cristianesimo, e fu assassinato nel 1263 da suo nipote Treniota in combutta con un altro rivale, il duca Dovmont di Pskov. Esattamente come Mindaugas, pure i suoi tre successori non perirono di morte naturale. Il periodo di disordine scatenatosi alla morte di Mindaugas si plac\u00f2 solo quando Traidenis ottenne il titolo di Granduca nel 1270 circa.\nBench\u00e9 l'opinione storiografica sulla sua figura non fosse stata benevola nei secoli successivi, anche perch\u00e9 i suoi discendenti non ebbero grandi fortune, Mindaugas fu rivalutato nel corso del XIX e del XX secolo. Oggi \u00e8 tradizionalmente considerato il fondatore dello stato lituano: gli viene inoltre attribuito il merito di aver arrestato l'avanzata dei tatari verso il mar Baltico, garantito alla Lituania un riconoscimento internazionale e permesso di farla conoscere anche nelle corti occidentali. Negli anni '90 lo storico Edvardas Gudavi\u010dius pubblic\u00f2 una ricerca al fine di ricostruire una data di incoronazione esatta, indicata il 6 luglio 1253. Attualmente, in quella data ricorre in Lituania la \"Festa dello Stato\" (in lituano: \"Valstyb\u0117s diena\").\nFonti, famiglia e nome.\nLe fonti scritte coeve a Mindaugas sono molto scarse. La maggior parte delle informazioni a disposizione sul suo regno \u00e8 stata estrapolata dalla cronaca rimata della Livonia e dal codice Ipaziano. Entrambe le opere vennero redatte da scrittori non lituani e pertanto ne forniscono un giudizio abbastanza negativo, in particolare il codice Ipaziano. Si tratta, tra l'altro, di scritti non del tutto esaustivi: entrambi omettono infatti date e luoghi pure per gli eventi principali. Ad esempio, la cronaca rimata della Livonia dedica 125 versi all'incoronazione di Mindaugas, ma non indica n\u00e9 tempo n\u00e9 spazio. Altre fonti preziose sono le bolle papali riguardanti il battesimo e l'incoronazione di Mindaugas. I lituani non produssero alcun documento che \u00e8 ad oggi sopravvissuto, ad eccezione di una serie di atti che concedevano terre all'ordine livoniano la cui autenticit\u00e0 \u00e8 contestata. La penuria di testi lascia inevasi diversi importanti interrogativi che nascono su Mindaugas e sul suo regno.\nParticolarmente problematica \u00e8 risultata infatti la ricostruzione delle sue origini e di un albero genealogico. La cronaca di Bychowiec, risalente al XVI e al XVII secolo, pur narrando della stirpe di Mindaugas, \u00e8 ritenuta priva di fondamenta storiche. Questo perch\u00e9 racconta la discendenza dei Polemonidi, una famiglia nobile che, stando al testo, risaleva nientemeno che all'impero romano, pi\u00f9 precisamente all'epoca di Nerone. Un ulteriore mistero riguarda la sua data di nascita, indicata talvolta intorno al 1200 circa. Nella cronaca rimata della Livonia si parla di suo padre come di un potente duca (\"ein kunic gr\u00f4\u00df\"), senza riferirne il nome; le cronache successive gli conferiscono l'appellativo Ryngold, figlio a sua volta dell'altrettanto leggendario Algimantas. Si presume che Dausprungas, menzionato nel testo di un trattato del 1219 stipulato con il Principato di Galizia-Volinia, fosse stato suo fratello, mentre i figli di Dausprungas, Tautvila e Edvydas, i suoi nipoti. Si pensa che avesse due sorelle, una sposata con Vykintas e l'altra con Danilo di Galizia. Vykintas e suo (forse) figlio Treniota giocarono ruoli chiave nelle successive lotte di potere. Mindaugas spos\u00f2 almeno due mogli: Morta e, pi\u00f9 tardi, la sorella di Morta e, il cui nome risulta sconosciuto. Altrettanto ignoto \u00e8 se avesse una moglie precedente a Morta; la sua esistenza \u00e8 presunta perch\u00e9 due bambini - un figlio di nome Vai\u0161vilkas e una figlia il cui nome non si conosce, sposata con \u0160varnas nel 1255 - vivevano gi\u00e0 in maniera indipendente mentre i bambini di Morta erano ancora in giovane et\u00e0. Oltre a Vai\u0161vilkas e sua sorella, si nominano altri due figli, Ruklys e Rupeikis. Questi ultimi due furono assassinati insieme a Mindaugas. Nel 1263 viene indicato che Mindaugas e due suoi figli di nome Ruklys e Rupeikis furono assassinati. Questa \u00e8 l'unica informazione disponibile e gli storici non sono d'accordo sulla loro esistenza: potrebbe darsi i figli siano stati effettivamente quattro oppure che il nome fu distorto o erroneamente trascritto dagli scribi. Le uniche persone di cui si ha notizia che rivendicarono la corona dopo l'assassinio del primo Granduca sono solo Vai\u0161vilkas e Tautvila; ci\u00f2 implicherebbe che, a prescindere se i figli fossero stati due o quattro, nella seconda ipotesi Ruklys e Rupeikis erano morti in giovent\u00f9.\nNel XIII secolo la Lituania aveva pochi rapporti con terre straniere. I nomi lituani sembravano oscuri e non familiari a vari cronisti, che li alteravano per renderli pi\u00f9 simili ai nomi nella propria lingua madre. Mindaugas in testi storici \u00e8 stato registrato in varie forme distorte: tra le tante, si segnalano qui \"Mindowe\" in latino; \"Mindouwe\", \"Myndow, Myndawe\" e \"Mindaw\" in tedesco; \"Mendog, Mondog, Mendoch\" e \"Mindovg\" in polacco; \"Mindovg, Mindog\" e \"Mindowh\" in ruteno. Dato che le fonti slave forniscono la maggior parte delle informazioni sulla vita di Mindaugas, vengono giudicate le pi\u00f9 affidabili da linguisti che ricostruiscono il suo nome lituano originale. L'indicazione pi\u00f9 comune nei testi della Rus' \u00e8 \"Mindovg\". Nel 1909 il linguista lituano Kazimieras B\u016bga pubblic\u00f2 un saggio finalizzato a comprovare l'esistenza del suffisso \"-as\", ricostruzione ampiamente accettata ancora oggi. Mindaugas \u00e8 un nome lituano disillabo arcaico, omposto da \"min\" e \"daug\", usato prima della cristianizzazione della Lituania. L'etimo pu\u00f2 essere ricondotto a \"daug men\u0105s\" (grande saggezza) o \"daugio minimas\" (grande fama).\nSi ritiene che fosse originario della Lituania orientale, l'Auk\u0161taitija.\nAscesa al potere.\nLa Lituania fu governata all'inizio del XIII secolo da una vasta serie di duchi e principi che esercitavano il loro dominio sui vari feudi e diverse comunit\u00e0. I legami tra queste ultime, sia pur labili fino al XIII secolo, erano da rintracciare in ambito religioso e folkloristico, commerciale, parentale, bellico e nello scambio di prigionieri catturati nelle aree circostanti. Mercanti e missionari occidentali cominciarono a cercare di assoggettare la regione da quando fu costruita la citt\u00e0 di Riga nel 1201, in Lettonia. Le campagne dei tedeschi in Lituania vennero temporaneamente tamponate dalla sconfitta nella battaglia di \u0160iauliai nel 1236, ma gli ordini cavallereschi (cavalieri teutonici e ordine di Livonia) continuarono ad essere una minaccia.\nIl trattato stipulato con la Galizia-Volinia firmato nel 1219, \u00e8 di solito considerato la prima prova concreta del processo di unione delle trib\u00f9 baltiche, avviato in risposta alle minacce esterne. I firmatari del trattato erano venti duchi lituani e una duchessa vedova; cinque di questi vengono citati per prima in virt\u00f9 della loro et\u00e0 (o della loro influenza), presumibilmente perch\u00e9 godevano di privilegi particolari. Mindaugas, nonostante la sua giovane et\u00e0, cos\u00ec come suo fratello Dausprungas, viene elencato tra i duchi anziani, il che fa pensare che ebbe gi\u00e0 ereditato dei titoli. Mindaugas \u00e8 indicato come sovrano nella cronaca rimata della Livonia gi\u00e0 nel 1236, ma si tende a ritenere che il processo di assimilazione e di assunzione della carica di capo dei lituani avvenne compiutamente nel 1238. I mezzi con cui egli riusc\u00ec a farsi strada nella gerarchia ducale lituana non sono ben noti. Le cronache russe fanno riferimento all'uccisione e/o espulsione di vari altri duchi, compresi alcuni suoi parenti. Lo storico S.C. Rowell ritiene l'ascesa al potere del duca fosse stata possibile grazie \"a matrimoni ben congegnati, omicidi mirati dei suoi rivali e supremazia militare\".\nDurante il 1230 e il 1240, Mindaugas rafforz\u00f2 e afferm\u00f2 la sua supremazia in varie terre baltiche e slave.\n Le guerre in Europa orientale si moltiplicarono; il duca combatt\u00e9 contro le forze tedesche in Curlandia, mentre i mongoli distrussero Kiev nel 1240 ed irruppero in Polonia nel 1241, sconfiggendo due eserciti polacchi e bruciando Cracovia. I lituani entrarono per la prima volta in contatto con i mongoli intorno al 1237\u20131240: tuttavia, fino al 1250 o al 1260 gli asiatici non considerarono i territori abitati dai lituani una priorit\u00e0. La vittoria lituana nella battaglia di \u0160iauliai attribuita a Vykintas, duca di Samogizia e cognato di Mindaugas, stabilizz\u00f2 temporaneamente il fronte settentrionale, ma gli ordini cristiani continuarono a guadagnare terreno lungo la costa baltica, fondando la citt\u00e0 di Klaip\u0117da (Memel). In contemporanea alle vicende accadute a nord e ovest della Lituania, Mindaugas si spost\u00f2 a est e sud-est, e conquist\u00f2 nella cosiddetta Rutenia Nera Navahrudak (\"Novogrodok\"), Hrodna, Va\u016dkavysk, Slonim e il Principato di Polock: tuttavia, non esiste alcuna ricostruzione disponibile che racconti gli scontri avvenuti in quelle citt\u00e0. Non vi sono grandi prove a sostegno, ma si ipotizza che nel 1246 il duca si convert\u00ec alla fede ortodossa a Navahrudak, ma in seguito, a causa delle circostanze politiche, abbracci\u00f2 il cattolicesimo. Nel 1245 e/o nel 1248, Mindaugas invi\u00f2 i suoi nipoti Tautvila ed Edivydas, i figli di Dausprungas e Vykintas, a conquistare Smolensk, senza successo. Accusandoli di non aver combattuto in maniera accorta, nel 1249 Mindaugas innesc\u00f2 una guerra interna quando tent\u00f2 di impadronirsi delle terre dei suoi nipoti e di Vykintas.\nIl patto per la corona.\nTautvila, Edivydas e Vykintas formarono una potente coalizione con i samogiti, l'ordine livoniano, Danilo di Galizia (cognato di Edivydas e Tautvila) e Vasilko di Volinia contro Mindaugas. Solo i polacchi, nonostante Danilo glielo avesse proposto, rifiutarono di prendere parte alla coalizione. I duchi di Galizia e Volinia riuscirono a riprendere la Rutenia Nera, una regione governata dal figlio di Mindaugas Vai\u0161vilkas. Tautvila si rec\u00f2 nel frattempo a Riga, dove ricevette il battesimo dall'arcivescovo. Assediato da nord e sud e col rischio scoppiassero disordini altrove, Mindaugas si trovava in una posizione estremamente difficile: fu per\u00f2 in grado di sfruttare i contrasti tra l'ordine livoniano, il nemico pi\u00f9 temibile, e l'arcivescovo di Riga per i suoi interessi. Riusc\u00ec infatti a corrompere Andreas von Stirland, gran maestro dell'ordine, ancora irato con Vykintas per la sconfitta rimediata nel 1236. \u00c8 verosimile ritenere che dovette inviare parecchi doni, come cavalli e metalli preziosi.\nNel 1251, Mindaugas accett\u00f2 di ricevere il sacramento del battesimo e di rinunciare al controllo su alcune terre della Lituania occidentale in cambio della corona. Papa Innocenzo IV si augurava che la Lituania cristiana avrebbe ostacolato la minaccia mongola; dal suo punto di vista, Mindaugas sperava in un intervento papale nei conflitti lituani in corso con gli ordini cristiani. Il 17 luglio 1251, il pontefice sottoscrisse due cruciali bolle. Una di esse ordinava al vescovo di Che\u0142mno di incoronare Mindaugas come re di Lituania, nominare un vescovo per la Lituania e costruire una cattedrale. L'altra specificava che il nuovo prelato doveva essere direttamente subordinato alla Santa Sede, piuttosto che all'arcidiocesi di Riga. I due atti furono visti di buon occhio dai lituani, in quanto un controllo pi\u00f9 attento del Papa avrebbe impedito agli antagonisti di lunga data, i cavalieri di Livonia o la diocesi di Riga, di assumere le redini dello stato e renderlo di fatto un fantoccio.\nIl processo di incoronazione e l'installazione di istituzioni cristiane richiesero due anni. I conflitti interni persistettero; Tautvila e gli alleati ancora al suo fianco attaccarono Mindaugas a Voruta nella primavera-estate del 1251, insediamento sulla cui esatta posizione si \u00e8 dibattuto per secoli, che fu forse la prima capitale della Lituania. Sono state proposte almeno sedici localit\u00e0 diverse, tra cui Kernav\u0117 e Vilnius. La ricerca archeologica nel 1990-2001 sulla fortezza di collina a \u0160eiminy\u0161k\u0117liai, situata nel comune distrettuale di Anyk\u0161\u010diai tra Anyk\u0161\u010diai e Sv\u0117dasai, ha confermato l'idea che il sito, tra tutti quelli sottoposti ad indagine archeologica, sia quello in qualche modo pi\u00f9 riconducibile a Voruta. Attualmente, risulta una delle colline pi\u00f9 studiate della Lituania. Il tentativo di spodestarlo fall\u00ec e le forze di Tautvila si ritirarono per difendersi nel castello di Tviremet (potrebbe trattarsi di Tverai, nell'attuale comune di Rietavas). Vykintas mor\u00ec nel 1253 circa e Tautvila si trov\u00f2 costretto a rifugiarsi da Danilo di Galizia. Danilo si riappacific\u00f2 con Mindaugas nel 1254 ed \u00e8 interessante notare come il principe di Galizia-Volinia fosse in trattativa con Roma nel medesimo periodo storico per ottenere anch'egli una corona; le terre della Rutenia Nera furono cedute a Roman Danilovi\u010d, figlio di Danilo. Vai\u0161vilkas, figlio di Mindaugas, decise di farsi monaco. Tautvila riconobbe la supremazia di Mindaugas e ricevette Polack come feudo.\nIl regno di Lituania.\nCome promesso, Mindaugas e sua moglie Morta furono incoronati durante l'estate del 1253: non si conoscono n\u00e9 la data esatta n\u00e9 il luogo dove avvenne. Anche due dei suoi figli e alcuni membri della sua corte vennero battezzati; tale conferma giunse da una lettera scritta da Innocenzo IV. Il vescovo Enrico Heidenreich di Kulm presiedette le cerimonie ecclesiastiche e il gran maestro Andreas von Stirland confer\u00ec la corona. Il 6 luglio \u00e8 oggi celebrato in Lituania come \"Festa dello Stato\" (in lituano: \"Valstyb\u0117s diena\"), secondo una ricostruzione effettuata da Edvardas Gudavi\u010dius. La costituzione del regno sigl\u00f2 il riconoscimento internazionale dello stato da parte delle potenze cristiane occidentali.\nPace e stabilit\u00e0 perdurarono per circa altri otto anni. Mindaugas sfrutt\u00f2 quest'opportunit\u00e0 per concentrarsi sull'espansione verso est. Rafforz\u00f2 la sua influenza nella Rutenia Nera, a Pinsk, e approfitt\u00f2 del crollo della Rus' di Kiev per sottomettere Polack, un importante sito commerciale sul fiume Daugava. Negozi\u00f2 una pace con la Galizia-Volinia e diede in sposa una sua figlia a \u0160varnas, figlio di Danilo di Galizia, il quale sarebbe in futuro diventato Granduca di Lituania. Anche le relazioni diplomatiche con l'Europa occidentale e la Santa Sede furono incrementate. Nel 1255, Mindaugas ricevette il permesso da papa Alessandro IV di incoronare suo figlio come re di Lituania. Per quanto concerne la politica interna, Mindaugas tent\u00f2 di creare istituzioni statali, ovvero una sua corte regia, degli apparati amministrativi, un servizio diplomatico e un sistema monetario. Su quest'ultimo punto, fu la cosiddetta moneta lituana lunga d'argento (in lituano: \"Lietuvos ilgieji\") a circolare e a dare col tempo una parvenza di valuta statale.\nImmediatamente dopo la sua incoronazione, Mindaugas consegn\u00f2 alcuni possedimenti occidentali ai livoniani - porzioni di Samogizia e Nadruvia. Non si sa con certezza se avvennero delle cessioni negli anni successivi (1255, 1257, 1259, 1261). Bench\u00e9 risultino, esse potrebbero essere state artificiosamente attestate dall'Ordine: una simile ricostruzione \u00e8 supportata dal fatto che alcuni dei documenti rinvenuti menzionano terre mai state sotto il dominio di Mindaugas. Ma potrebbe anche trattarsi di terre donate in maniera intenzionale dal lituano poich\u00e9 consapevole del fatto che quei luoghi erano sotto la sua gestione, usando un termine moderno, solo \"de iure\". Ulteriori irregolarit\u00e0 sono state riscontrate sui testimoni del trattato e sul sigillo.\nSuperate le ostilit\u00e0 che laceravano dall'interno la Lituania, Mindaugas pot\u00e9 concentrarsi sulle sopraccitate campagne militari verso est. Il suo esercito fu messo a dura prova nel 1258 o 1259, quando Berke invi\u00f2 il suo generale Burundai ad attaccare il regno, ordinando a Danilo di Galizia e ad altri principi regionali di partecipare. La prima cronaca di Novgorod racconta che l'incursione mongola della Lituania negli anni 1258-1259 si sia conclusa con una vittoria per l'Orda d'Oro: le fonti parlano infatti della devastazione causata dagli asiatici e di quello che fu \"probabilmente l'evento pi\u00f9 orribile del XIII secolo\" per la storia lituana.\nIl dualismo con Treniota e gli ultimi anni del regno.\nNel 1252 Mindaugas non si oppose alla costruzione dell'ordine di Livonia del castello di Klaip\u0117da. I cavalieri, nonostante l'alleanza, serbarono alcune ruggini. I commercianti locali poterono effettuare transazioni solo tramite intermediari approvati dall'ordine e le norme sulle procedure testamentarie furono modificate in favore dei governanti in caso di assenza di eredi. I sudditi dei cavalieri insorsero, come testimoniano la battaglia di Skuodas (1259) e la battaglia di Durbe (1260), vinte entrambe dai samogiti, guidati da un comandante eletto qualche anno prima di nome Alminas. La prima sconfitta caus\u00f2 una ribellione dei semigalli, mentre la seconda spron\u00f2 i prussiani a scatenare quella che sarebbe divenuta nota come grande rivolta, durata per 14 anni.\nConstatata la situazione, il nuovo ambizioso duca di Samogizia Treniota, forse figlio di Vykintas e perci\u00f2 nipote di Mindaugas, sugger\u00ec allo zio di colpire i tedeschi finch\u00e9 ancora deboli. Treniota riferiva le parole dei suoi messaggeri, i quali segnalavano vi fossero frotte di lettoni e livoni pronti a riabbracciare il paganesimo non appena sarebbero stati liberati dai teutonici. I filo-cristiani non vedevano di buon occhio i piani di Treniota, tanto che la regina Morta, donna molto pia secondo le fonti, paragonava il duca di Samogizia sdegnosamente ad una scimmia.\nMindaugas si fid\u00f2 di suo nipote e degli aiuti cui faceva riferimento e decise dunque di combattere rinnegando il cristianesimo. Alcune delle pratiche pagane non erano venute meno, come il caso dei matrimoni misti. Se ne deduce che la conversione avvenne per soli fini politici: secondo le cronache, non avrebbe mai smesso di praticare segretamente riti pagani. Non va ad ogni modo dimenticato che le fonti a disposizione sono state redatte da avversari dei lituani. Tutti i risultati ottenuti in campo diplomatico raggiunti dopo l'incoronazione andarono perduti. Mindaugas condusse personalmente gli attacchi in vari centri della Lettonia, il pi\u00f9 importante dei quali era finalizzato ad acquisire C\u0113sis, sede di una possente fortificazione. Mentre Treniota riusc\u00ec a prevalere con i suoi guerrieri pi\u00f9 a sud, nelle regioni che si affacciavano sul fiume Vistola (Mazovia, Kulm e Pomesania), Mindaugas divenne furioso per non aver ricevuto l'assistenza sperata dei livoni, per essersi fidato del nipote senza averci oculatamente riflettuto sopra e per l'inconsistenza delle manovre del suo alleato Aleksandr Nevskij, principe di Novgorod.\nMindaugas inizi\u00f2 a meditare l'opportunit\u00e0 di non proseguire il suo stretto rapporto con il nipote. Le campagne vittoriose avevano senza dubbio reso quest'ultimo il duca pi\u00f9 celebre della Lituania, anche se nella legittimazione ereditaria la corona sarebbe spettata a uno dei figli del re. I presupposti per un profondo dualismo con il duca di Samogizia c'erano tutti.\nQuando e se sia stata realizzata la costruzione della cattedrale di Mindaugas rimane un altro mistero: nuova linfa potrebbe essere generata da recenti ricerche archeologiche, decisive al fine di riportare alla luce i resti di un edificio in mattoni del XIII secolo sul sito dell'attuale cattedrale di Vilnius. Che si trattasse dell'edificio religioso oggetto di discussione o meno, non \u00e8 dato saperlo. Quand'anche fosse stato davvero realizzato, si tratt\u00f2 solo di un mero compiacimento per soddisfare l'accordo con il papa: i nobili lituani e non solo si opposero alla cristianizzazione e il battesimo di Mindaugas ebbe un impatto temporaneo.\nAssassinio.\nQuando Morta spir\u00f2 nel 1262, il re di Lituania decise di celebrare le nozze con la moglie di Dovmont di Pskov, sottraendola cos\u00ec al marito legittimo. Tale decisione diede luogo a propositi di vendetta. Mindaugas decise infine di opporsi apertamente a Treniota: non \u00e8 noto se la decisione fu assunta in base al seguente dato o meno, ma le fonti contemporanee raccontano di riunioni segrete presenziate da Treniota in cui si discuteva su come esautorare il sovrano in carica.\nL'occasione ideale si present\u00f2 nel 1263: Mindaugas aveva inviato le sue truppe guidate da Dovmont a Brjansk, mentre Treniota si trovava in Samogizia. Dovmont abbandon\u00f2 l'armata e sulla via del ritorno (Mindaugas aveva accompagnato i soldati fino ad un certo punto) incontr\u00f2 e uccise il suo bersaglio e alcuni dei suoi figli. Probabilmente le guardie che seguivano il re furono corrotte in anticipo. Vai\u0161vilkas, il pi\u00f9 maturo tra i papabili eredi, si trovava nel monastero di Pinsk e vi fugg\u00ec non appena saputa la notizia. Secondo una tradizione tardo medievale, l'assassinio ebbe luogo ad Aglona.\nMindaugas fu sepolto secondo le usanze pagane assieme ai suoi cavalli dopo un sontuoso funerale.\nConseguenze.\nUn commento interessante da segnalare sulla morte di Mindaugas \u00e8 quello di papa Clemente IV. Il pontefice esprime rammarico per il suo omicidio nel 1268 scrivendo \"il felice ricordo di Mindaugas\" (\"clare memorie Mindota\").\nSubito dopo l'uccisione di Mindaugas Tautvila, uno dei due nipoti del defunto re che partecip\u00f2 agli scontri a Voruta un decennio prima, fu fraudolentemente assassinato dopo essere stato invitato in Samogizia con la promessa da parte di Treniota di proteggerlo da eventuali rivolte popolari. La congiura per acquisire il potere pot\u00e9 dirsi a quel punto completa. La Lituania entr\u00f2 in un periodo di instabilit\u00e0 interna, ma il Granducato non si disintegr\u00f2. Tuttavia, le basi su cui si reggeva erano fragili: solo un anno pi\u00f9 tardi del suo insediamento, nel 1264, Treniota fu ucciso dai vecchi servitori di Mindaugas e la Lituania pass\u00f2 in mano a Vai\u0161vilkas, primogenito del re lituano supportato dal cognato \u0160varnas della Volinia. Il primo sovrano a garantire maggiore prosperit\u00e0 alla Lituania e il primo della storia del Granducato a morire per cause naturali fu Traidenis, salito al potere nel 1270 in circostanze oscure.\nCi\u00f2 che salv\u00f2 la Lituania dalla sua dissoluzione fu dovuto ad una serie di circostanze. Quella principale fu sicuramente la fragilit\u00e0 degli stati vicini in quel momento storico: le rivolte prussiane tennero impegnati i cavalieri teutonici e quelli di Livonia fino al 1290 circa. I principati a est e a sud del Granducato si scontrarono spesso tra di loro e la maggiore minaccia, il Principato di Galizia-Volinia, fu scampata grazie a matrimoni strategici o trattati di pace.\nLascito.\nPur essendogli oggi attribuito il merito di aver costituito lo stato lituano, la figura di Mindaugas non ha mai riscosso grande fortuna nella storiografia lituana fino al risveglio nazionale del XIX secolo. Mentre i simpatizzanti al paganesimo lo disprezzavano per aver tradito la sua religione, i cristiani ritenevano la sua conversione fosse stata poco sincera. \u00c8 qualche volta di sfuggita menzionato dal Granduca Gediminas, mentre non viene citato affatto da Vitoldo il Grande. L'interesse genealogico nei suoi confronti termina con i suoi figli; nessuna documentazione storica tratta del legame tra i suoi discendenti e la dinastia dei Gediminidi che govern\u00f2 la Lituania e la Polonia fino al 1572. Un rettore dell'Universit\u00e0 di Vilnius del XVII secolo lo ha ritenuto responsabile dei problemi poi vissuti dalla Confederazione polacco-lituana (\"era stato seminato il seme della discordia interna tra i lituani\"). Uno storico del XX secolo lo ha accusato dell'\"interruzione del processo di formazione dello stato lituano\". La prima indagine condotta in maniera accademica della sua vita da parte di uno studioso lituano, \u00e8 avvenuta ad opera di Jonas Totoraitis nel 1905 (\"Die Litauer unter dem K\u00f6nig Mindowe bis zum Jahre 1263\"). Negli anni '90 lo storico Edvardas Gudavi\u010dius ha pubblicato le sue scoperte indicando una data dell'incoronazione, poi divenuta festa nazionale. Il 750\u00ba anniversario della sua incoronazione \u00e8 stato celebrato nel 2003 con la dedica di un ponte a Mindaugas presso Vilnius, numerosi festival e concerti e visite ufficiali di altri capi di stato. In Bielorussia, \u00e8 stata identificata la leggendaria collina di Mindaugas nei pressi di Navahrudak: essa \u00e8 menzionata da Adam Mickiewicz nel suo romanzo del 1828 \"Konrad Wallenrod\". \u00c8 stata posizionata una pietra commemorativa sulla collina di Mindaugas nel 1993 e una scultura in metallo di Mindaugas nel 2014.\nMindaugas \u00e8 il soggetto principale del dramma \"Mindowe\" del 1829, di Juliusz S\u0142owacki, uno dei Tre Bardi. \u00c8 stato inoltre interpretato in diverse opere letterarie del XX secolo: la tragedia \"Vara\" (Power, 1944) dell'autore lettone M\u0101rti\u0146\u0161 Z\u012bverts, il poema drammatico di Justinas Marcinkevi\u010dius \"Mindaugas\" (1968), il \"Jau\u010dio aukojimas\" di Romualdas Granauskas (L'Offerta del Toro, 1975) e \"Mindaugas\" di Juozas Kralikauskas (1995). L'acquisizione della corona da parte di Mindaugas e la creazione del Granducato costituiscono il nocciolo principale del romanzo bielorusso del 2002\" La lancia di Alhierd\" di Volha Ipatava, pubblicato in vista del 750\u00ba anniversario dell'incoronazione.\nNel 1992 il regista lituano Juozas Sabolius dedic\u00f2 alla figura di Mindaugas il film \"Vald\u017eia\"."}
{"id": "27972", "revid": "399", "url": "https://it.wikipedia.org/wiki?curid=27972", "title": "Struttura dati", "text": "In informatica, una struttura dati \u00e8 un'entit\u00e0 usata per organizzare un insieme di dati all'interno della memoria del computer, ed eventualmente per memorizzarli in una memoria di massa.\nLa scelta delle strutture dati da utilizzare \u00e8 strettamente legata a quella degli algoritmi; per questo, spesso essi vengono considerati insieme. Infatti, la scelta della struttura dati influisce inevitabilmente sull'efficienza computazionale degli algoritmi che la manipolano.\nLa struttura dati \u00e8 un metodo di organizzazione dati, quindi prescinde da ci\u00f2 che \u00e8 effettivamente contenuto. Ciascun linguaggio di programmazione offre strumenti, pi\u00f9 o meno sofisticati, per definire strutture dati, ovvero aggregare dati di tipo omogeneo o eterogeneo. Questi strumenti sono tipicamente componibili.\nPi\u00f9 formalmente, i linguaggi forniscono un insieme predefinito di tipi di dato elementari, e le strutture dati sono strumenti per costruire tipi di dati aggregati pi\u00f9 complessi.\nL'operazione di costruzione di una variabile di un tipo di dati complesso \u00e8 detta \"istanziazione\", e pu\u00f2 avvenire sia durante la compilazione del programma (\"compile time\") sia durante la sua esecuzione (\"runtime\").\nLe strutture di dati si differenziano prima di tutto in base alle operazioni che si possono effettuare su di esse e alle prestazioni offerte. Questo permette di studiare un'astrazione dall'implementazione.\nStrutture dati astratte.\nSi parla di strutture dati astratte quando si vuole distinguere le strutture stesse dalle loro implementazioni; una struttura dati astratta pu\u00f2 essere implementata in modi diversi in diversi linguaggi di programmazione, o addirittura nello stesso linguaggio.\nCostruttori di strutture dati.\nArray o vettore.\nUn array \u00e8 una struttura dati omogenea, che contiene un numero finito di elementi tutti dello stesso tipo, ad esempio un vettore di 10 interi. Questi elementi sono individuati attraverso un indice numerico, che tipicamente va da 0 al numero massimo di elementi meno uno. La dimensione del vettore deve essere dichiarata al momento della sua creazione. Vettori di dimensione diversa costituiscono tipi di dati diversi. L'accesso ad un elemento di un array ha un costo computazionale costante, mentre l'aggiunta o la rimozione di elementi in posizione casuale possono essere piuttosto onerose, tipicamente appannaggio degli array dinamici.\nRecord o struttura.\nUn record \u00e8 una struttura dati che pu\u00f2 essere eterogenea o omogenea. Nel primo caso contiene una combinazione di elementi che possono essere di diverso tipo, ad esempio un intero, un numero in virgola mobile e un carattere testuale. Gli elementi che lo compongono sono detti anche campi, e sono identificati da un nome.\nClasse.\nUna classe \u00e8 un costrutto tipico dei linguaggi orientati agli oggetti, e consiste in un record a cui sono associate anche delle operazioni o metodi.\nComposizione di costruttori.\nQuesti costruttori possono essere liberamente combinati per dare luogo a strutture pi\u00f9 complesse.\nPer esempio, \u00e8 possibile rappresentare una matrice bidimensionale di taglia formula_1 come un vettore di dimensione formula_2 avente come elementi dei vettori di lunghezza formula_3. Ancora, si pu\u00f2 definire un array di cinquecento elementi, ognuno dei quali \u00e8 un record composto da quattro stringhe e due vettori, ciascuno contenente quattro vettori di tre caratteri.\nLe strutture dati ottenute mediante la composizione di questi costruttori sono dette anche \"statiche\", in quanto la loro occupazione di memoria \u00e8 definita al momento della compilazione, o al pi\u00f9 al momento dell'istanziazione. Ad esempio: il programma decide che ha bisogno di un array di 100 elementi per processare i suoi dati, e lo alloca, ovvero impegna la memoria necessaria. Da questo momento, l'array avr\u00e0 dimensione fissa cio\u00e8 sar\u00e0 sempre composto di 100 elementi, e terr\u00e0 impegnata la memoria necessaria fino alla terminazione del programma o a quando non sar\u00e0 distrutto. Cambiare la lunghezza dell'array \u00e8 possibile, ma molto costoso in termini di risorse di calcolo ed \u00e8 quindi un'operazione evitata per quanto possibile (vedi array dinamici).\nIl limite delle strutture dati statiche \u00e8 che mal si adattano a problemi in cui la numerosit\u00e0 dei dati da trattare non \u00e8 nota a priori e/o varia sensibilmente durante l'esecuzione del programma.\nStrutture dati dinamiche.\nLe strutture dati dinamiche sono basate sull'uso di dati di tipo puntatore, e sull'allocazione dinamica della memoria. Gli elementi possono essere allocati (e deallocati) man mano che servono, collegati tra loro in modi diversi, e questi collegamenti possono a loro volta mutare durante l'esecuzione del programma. Lo spazio di memoria necessario per allocare i puntatori, e le operazioni necessarie alla loro manutenzione costituiscono il costo aggiuntivo delle strutture dati dinamiche.\nIn assenza dei puntatori, \u00e8 anche possibile costruire strutture dati dinamiche utilizzando gli array, rinunciando per\u00f2 alla flessibilit\u00e0 nell'uso della memoria: viene allocato un array di dimensioni sufficienti a contenere tutti gli elementi che si pensa di dover gestire, e al posto dei puntatori si usano indici nell'array.\nLe strutture dati dinamiche possono adattarsi a rappresentare qualsiasi situazione. Qui vengono illustrati i tipi pi\u00f9 comuni.\nLista.\nUna lista \u00e8 un insieme di \"nodi\" collegati linearmente. I nodi sono dei record che contengono un \"carico utile\" di dati, ed un puntatore all'elemento successivo della lista. L'ordine con cui sono collegati i nodi definisce un ordinamento tra di loro. Un nodo funge da testa della lista, e da questo \u00e8 possibile accedere a tutti i nodi della lista. Conoscendo un nodo interno alla lista, \u00e8 possibile accedere ai nodi successivi, ma non a quelli precedenti.\nIl costo di accesso ad un nodo della lista cresce con la dimensione della lista. Conoscendo il nodo precedente ad un nodo N, \u00e8 possibile rimuovere N dalla lista, o inserire un elemento prima di lui, in un tempo costante.\nLista bidirezionale o doppiamente concatenata.\nIn questo caso i nodi contengono un puntatore sia al nodo precedente che al successivo. Usando la sintassi del linguaggio C, dato un nodo codice_1 il suo successore \u00e8 codice_2, e il suo precedente \u00e8 codice_3. Deve sempre essere vero che codice_4. Ogni nodo permette di accedere a tutti gli elementi della lista. Gli elementi \"strutturali\" di questa struttura dati, ovvero i due puntatori contenuti in ogni nodo, sono ridondanti.\nAlbero.\nUn albero \u00e8 una rappresentazione dell'albero in teoria dei grafi.\nOgni nodo contiene due (o pi\u00f9) puntatori ad altri nodi che sono detti suoi \"figli\". Continuando nella metafora, dato un nodo, \u00e8 possibile accedere a tutti i suoi discendenti. Un albero deve essere privo di cicli, ovvero un nodo non pu\u00f2 essere discendente di s\u00e9 stesso, ovvero non deve essere possibile partire da un nodo, seguire i puntatori ai figli e ritornare al nodo di partenza. Inoltre ciascun nodo deve essere figlio di un solo padre.\nIn alcune implementazioni, ogni nodo contiene anche un collegamento al suo \"padre\", chiaramente distinto da quelli ai suoi figli.\nTra i figli di un nodo esiste normalmente una relazione d'ordine, definita dall'ordine dei puntatori nel padre.\nIn molte implementazioni, ogni nodo ha un numero fissato di figli, ad esempio due o tre. Si parla in questo caso di alberi binari o ternari. In altri casi, il numero di figli di un nodo \u00e8 arbitrario; questo pu\u00f2 essere gestito memorizzando i figli di un nodo in una lista di uno dei tipi descritti sopra.\nCiascun nodo, oltre ai puntatori ai nodi figli, ha normalmente un \"carico utile\", ovvero un dato associato al nodo, utile per il problema applicativo da risolvere.\nGli alberi si prestano molto bene a rappresentare le formule matematiche.\nAlberi binari ordinati.\nQuando i dati sono dotati di una relazione d'ordine totale, essa stessa pu\u00f2 essere rappresentata in maniera conveniente nella struttura di alberi binari.\nAd esempio, si pu\u00f2 adottare la convenzione secondo la quale un nodo codice_1 \u00e8 nel sotto-albero sinistro codice_6 se e solo se codice_7, altrimenti codice_1 \u00e8 nel sottoalbero destro di codice_6. Un albero dotato di questa propriet\u00e0 \u00e8 chiamato albero binario di ricerca (o \"binary search tree\", BST).\nIn questo modo, la ricerca di un elemento in un albero ordinato equilibrato richiede un tempo proporzionale all'altezza dell'albero, che nel caso migliore \u00e8 a sua volta proporzionale al logaritmo del numero di elementi, mentre l'inserimento di un elemento in un albero ordinato richiede inoltre che la propriet\u00e0 di ordinamento precedentemente descritta sia rispettata.\nA seconda dell'ordine degli inserimenti l'albero potrebbe sbilanciarsi ed avere cio\u00e8 foglie a profondit\u00e0 molto diverse le une dalle altre, causando inefficienze nella ricerca.\nTalvolta \u00e8 quindi necessario che la struttura dati sia dotata e sia oggetto di un'operazione di equilibratura forzata che minimizzi l'altezza dell'albero.\nGrafo.\nIl grafo \u00e8 una generalizzazione dell'albero. Ogni nodo ha un numero arbitrario di nodi \"vicini\", e pu\u00f2 contenere cicli. In generale, pu\u00f2 essere associato un carico utile sia ai nodi che ai collegamenti tra di loro.\nTabella hash.\nUna tabella hash \u00e8 una struttura dati utile per cercare velocemente un elemento all'interno di un insieme sulla base di una chiave, ovvero di un sottoinsieme dalle caratteristiche dell'elemento. Di ciascun elemento da memorizzare viene calcolato un hash della chiave. Viene poi costruito un array, che ha come indice il valore dell'hash, come elementi puntatori a liste di nodi che corrispondono a quel valore dell'hash. Se la funzione di hash \u00e8 ben scelta, statisticamente le liste avranno lunghezze equilibrate.\nPer cercare un elemento, si calcola il suo valore di hash, si seleziona l'elemento dell'array corrispondente e si percorre la lista fino a quando non lo si trova.\nContenitori.\nLe strutture dati sopra esposte possono essere utilizzate per realizzare alcuni tipi di contenitori di utilizzo frequente, che possono forzare una particolare modalit\u00e0 di accesso ai dati.\nPila o stack.\nUna pila \u00e8 una struttura dati di tipo LIFO (\"Last In First Out\"). Viene tipicamente realizzata con array o liste.\nCoda.\nUna coda \u00e8 una struttura dati di tipo FIFO (\"First In First Out\"). Viene tipicamente realizzata con array o liste.\nArray associativo.\n\u00c8 una struttura dati presente in molti linguaggi di scripting. Consiste in un array, i cui elementi sono per\u00f2 identificati da una chiave di tipo arbitrario invece che da un indice numerico. Per accedere ad un elemento, si mette tipicamente la sua chiave tra parentesi quadre, al posto dell'indice. Se non esiste un elemento con quella chiave, si ottiene un errore oppure un valore convenzionale.\nTemplate di strutture dati.\nL'implementazione manuale di strutture dati dinamiche \u00e8 un compito ripetitivo, a rischio di errori. Per questa ragione, sono stati usati vari metodi per separare la definizione delle strutture dati dal loro utilizzo in algoritmi.\nAlcuni linguaggi mettono a disposizione lo strumento dei template, che permette di scrivere funzioni o classi parametriche rispetto al tipo degli argomenti o di alcuni membri della classe che pu\u00f2 essere utilizzata normalmente.\nUn template viene \"istanziato\" specificando il tipo degli argomenti di funzione o dei membri di classe non specificati nella definizione, costruendo una funzione o una classe.\nIn questo modo, \u00e8 possibile scrivere una classe lista generica rispetto al contenuto, con i metodi necessari a manipolare una lista, e poi usarla sia per gestire liste di interi che liste di oggetti complessi.\nSTL e Generics.\nUn importante sforzo per costruire una libreria di strutture dati generiche rispetto al tipo dei dati immagazzinati \u00e8 la Standard Template Library (vedi STL su sito SGI), basata sul concetto di fornire uno strumento per comporre in modo ortogonale dati, \"contenitori\" (strutture dati) ed algoritmi. In STL, un importante strumento per collegare in modo generico strutture dati ed algoritmi sono gli iteratori, una generalizzazione dei puntatori.\nSTL \u00e8 una libreria di classi in linguaggio C++.\nIl linguaggio Java presenta, invece, due modalit\u00e0 per gestire le strutture dati fondamentali presenti nel linguaggio.\nFino alla versione 1.4 la gestione dei contenitori \u00e8 stata realizzata con l'ereditariet\u00e0 invece che con i template. I contenitori contengono quindi oggetti di tipo \"Object\", un tipo da cui discendono tutte le classi definite in Java; di conseguenza, in Java non \u00e8 altrettanto facile assicurarsi che tutti gli oggetti inseriti in un contenitore appartengano ad un dato tipo.\nDalla versione 1.5 sono stati introdotti i generics, che si comportano in modo molto simile ai template C++ e risolvono molti dei problemi relativi all'upper casting dei \"vecchi\" contenitori."}
{"id": "27976", "revid": "119620230", "url": "https://it.wikipedia.org/wiki?curid=27976", "title": "L\u00e1szl\u00f3 Moholy-Nagy", "text": "Biografia.\nNasce a B\u00e1csbors\u00f3d, in Ungheria. Nel 1913 studia legge all'universit\u00e0 delle scienze di Budapest, dove interrompe gli studi l'anno seguente per arruolarsi nell'esercito austro-ungarico. Nel 1917, convalescente per una ferita, fonda a Seghedino, in Ungheria, il gruppo artistico MA, assieme a Lajos Kass\u00e1k ed altre persone, oltre alla rivista letteraria \"Jelenkor\".\nNel 1919, dopo aver raggiunto la laurea in legge, parte per Vienna, dove collabora con il periodico di MA \"Horizont\". Nel 1920 si trasferisce a Berlino, dove inizia a creare fotogrammi e collage Dada. All'inizio degli anni venti collabora con numerose importanti riviste d'arte e cura con Kass\u00e1k \"Das Buch neuer K\u00fcnstler\", un volume di poesia e saggi sull'arte.\nNel 1921 incontra, in Germania, El Lissitzky e si reca per la prima volta a Parigi. La sua prima mostra personale viene organizzata da Herwarth Walden nel 1922 nella Galerie Der Sturm di Berlino.\nDurante una personale dei suoi dipinti alla galleria Der Sturm di Berlino, l'architetto Walter Gropius rimane tanto impressionato dalle sue opere esposte che lo invita a collaborare al Bauhaus di Weimar, nel 1923. Comincia il periodo pi\u00f9 significativo della sua attivit\u00e0 che lascer\u00e0 una traccia soprattutto nella storia della grafica.\n\u00c8 in questo periodo che inizia a interessarsi di design editoriale e teatrale, curando e progettando con Walter Gropius la serie di \"Bauhausb\u00fccher\" pubblicata dalla scuola, diventando il rappresentante per eccellenza della fotografia del Bauhaus. Deve questa fama alla sua pubblicazione \"Pittura Fotografia Film\", ottavo volume dei \"Libri del Bauhaus\", che esce nel 1925, diventando il primo testo fondamentale della fotografia pubblicato dal Bauhaus.\nMoholy-Nagy si trasferisce con il Bauhaus a Dessau nel 1925 e vi insegna fino al 1928, quando ritorna a Berlino per concentrarsi sulla scenografia teatrale e cinematografica.\nDue anni dopo partecipa alla \"Internationale Werkbund Ausstellung\" a Parigi. Nel 1934, anno in cui si tiene allo Stedelijk Museum un'importante retrospettiva delle sue opere, si trasferisce ad Amsterdam. Nel 1935 scappa dalla minaccia nazista e si trasferisce a Londra, dove lavora come designer per varie aziende, collabora a vari film e frequenta nomi noti del settore come: Naum Gabo, Barbara Hepworth e Henry Moore.\nNel 1937 viene nominato direttore del New Bauhaus a Chicago, che chiude dopo meno di un anno per motivi finanziari. Moholy-Nagy non si perde d'animo e dopo appena un anno fonda la propria School of Design a Chicago nel 1938 e nel 1940 organizza i primi corsi estivi nell'Illinois. Nel 1941 entra a far parte del gruppo degli American Abstract Artists e nel 1944 diviene cittadino americano a tutti gli effetti.\nMuore il 24 novembre 1946 a Chicago per una leucemia fulminante."}
{"id": "27979", "revid": "1118", "url": "https://it.wikipedia.org/wiki?curid=27979", "title": "Serie di Fibonacci", "text": ""}
{"id": "27981", "revid": "1543377", "url": "https://it.wikipedia.org/wiki?curid=27981", "title": "Entropia (teoria dell'informazione)", "text": "Nella teoria dell'informazione lentropia di una sorgente di messaggi \u00e8 l'informazione media contenuta in ogni messaggio emesso. L'informazione contenuta in un messaggio \u00e8 tanto pi\u00f9 grande quanto meno probabile era. Un messaggio scontato, che ha un'alta probabilit\u00e0 di essere emesso dalla sorgente contiene poca informazione, mentre un messaggio inaspettato, poco probabile contiene una grande quantit\u00e0 di informazione. L'entropia di una sorgente risponde a domande come: qual \u00e8 il numero minimo di bit che servono per memorizzare in media un messaggio della sorgente? Quanto sono prevedibili i messaggi emessi dalla sorgente?\nSi \u00e8 dimostrato che una sequenza di messaggi emessi da una sorgente pu\u00f2 essere compressa senza perdita d'informazione fino ad un numero minimo di bit per messaggio uguale all'entropia della sorgente.\nUna sequenza di lettere come \"aaaaaaaa\" possiede meno entropia di una parola come \"alfabeto\" la quale a sua volta possiede ancora meno entropia di una stringa completamente casuale come \"j3s0vek3\". L'entropia pu\u00f2 essere vista come la casualit\u00e0 contenuta in una stringa, ed \u00e8 strettamente collegata al numero minimo di bit necessari per rappresentarla senza errori.\nStoria.\nSi deve a Claude Shannon lo studio dell'entropia nella teoria dell'informazione, il suo primo lavoro sull'argomento si trova nell'articolo \"Una teoria matematica della comunicazione\" del 1948. Nel primo teorema di Shannon, o teorema di Shannon sulla codifica di sorgente, egli dimostr\u00f2 che una sorgente casuale d'informazione non pu\u00f2 essere rappresentata con un numero di bit inferiore alla sua entropia, cio\u00e8 alla sua autoinformazione media.\nTale risultato era implicito nella definizione statistica dell'entropia di John Von Neumann, anche se lo stesso Von Neumann, interrogato al riguardo da Shannon nel forse unico scambio di opinioni tra loro, non ritenne la cosa degna di attenzione. Come ricord\u00f2 Shannon pi\u00f9 tardi a proposito del risultato da lui trovato:\nDefinizione.\nInformazione contenuta in un evento.\nL'informazione contenuta in un evento formula_1 emesso da una sorgente formula_2, detta anche autoinformazione si calcola come:\nDove formula_4 \u00e8 la probabilit\u00e0 che l'evento formula_1 accada. Il logaritmo nasce dal fatto che attraverso la notazione posizionale \u00e8 possibile distinguere formula_6 eventi equiprobabili con l'utilizzo di sole formula_7 cifre, dove formula_8 \u00e8 la base di numerazione. Significa quindi che l'informazione di un evento pu\u00f2 essere vista come la quantit\u00e0 di cifre in base formula_8 da utilizzare per distinguere l'evento accaduto da tutti gli altri eventi possibili. Il logaritmo diventa indispensabile se considerando due eventi indipendenti la cui probabilit\u00e0 \u00e8 il prodotto delle singole probabilit\u00e0 si vuole che l'entropia totale sia la somma delle entropie dei singoli eventi.\nDato che spesso in informatica si usano i bit per codificare \u00e8 convenzione comune utilizzare il logaritmo in base 2. L'autoinformazione si misura quindi in bit, mentre utilizzando il logaritmo naturale invece si utilizza l'unit\u00e0 di misura \"nat\" introdotta da Shannon. In particolare formula_10\nEntropia di una sorgente.\nL'entropia di una sorgente \u00e8 definita come il valore atteso dell'autoinformazione, ovvero l'informazione media contenuta in ogni messaggio emesso:\nSi pu\u00f2 intendere come il numero di cifre in base formula_8 da utilizzare in media per memorizzare un singolo evento prodotto dalla sorgente.\nSe la sorgente formula_2 \u00e8 una variabile aleatoria discreta il valore atteso si riduce ad una media dell'informazione di ogni evento formula_14 pesata con la propria probabilit\u00e0 formula_15\nSe la sorgente formula_2 \u00e8 una variabile aleatoria continua il valore atteso deve essere calcolato attraverso un integrale:\nL'entropia di una variabile aleatoria continua non condivide tutte le propriet\u00e0 di quella per variabili discrete, ad esempio formula_19 pu\u00f2 risultare negativa.\nLa probabilit\u00e0 degli eventi emessi pu\u00f2 dipendere dallo stato della sorgente o dagli eventi emessi in precedenza, in tal caso si dice che la sorgente ha memoria. L'entropia delle sorgenti con memoria \u00e8 ragionevolmente minore dell'entropia di una sorgente senza memoria. Infatti gli eventi emessi dipendono in una certa misura da quelli emessi precedentemente, il che li rende pi\u00f9 prevedibili. Come esempio si pensi ad una sorgente che emette bit bianchi/neri di un fax. Sapendo che spesso i fogli scansionati contengono spesso scritte in nero su bianco la probabilit\u00e0 che ci sia un bit bianco dipende dai bit precedenti, se i precedenti erano bianchi la probabilit\u00e0 che il prossimo bit sia bianco aumenta.\nPropriet\u00e0 delle variabili aleatorie discrete.\nSe in una sorgente formula_2 esistono alcuni valori formula_14 per cui formula_22, la loro presenza non influenza l'entropia della sorgente infatti il loro contributo alla sommatoria \u00e8 formula_23 come si vede tramite il limite di formula_24 per formula_25. Come \u00e8 facilmente intuibile, se questi valori non vengono mai emessi non c'\u00e8 la necessit\u00e0 di considerarli come messaggi possibili.\nDominio dell'entropia per variabili discrete.\nSi dimostra per l'entropia di una variabile aleatoria discreta formula_2 che pu\u00f2 assumere formula_6 valori distinti vale sempre la relazione:\nDimostrazione.\nOsserviamo innanzitutto che naturalmente vale formula_29 . Useremo questo fatto pi\u00f9 volte.\nNella definizione dell'entropia aggiungendo e togliendo formula_30 si ottiene:\nPoich\u00e9 formula_32 \u00e8 una costante, la possiamo estrarre dalla sommatoria per linearit\u00e0. \nChe per le propriet\u00e0 dei logaritmi si pu\u00f2 scrivere come:\nSi osserva che per ogni formula_1 e formula_36 vale che formula_37 se si confronta il grafico del logaritmo con la retta tangente a formula_38 in formula_39 ovvero formula_40 . Quindi il secondo addendo dell'espressione precedente si pu\u00f2 maggiorare:\nOvvero il secondo addendo \u00e8 sempre minore di formula_42 e quindi:\nIn particolare si dimostra che il massimo dell'entropia \u00e8 proprio formula_44 e si ottiene quando tutti gli formula_6 valori sono equiprobabili.\nEfficienza di un alfabeto.\nDato un alfabeto di formula_46 simboli, la sua entropia formula_47 nel trasmettere informazioni \u00e8 massima se tutti i simboli vengono utilizzati con la stessa frequenza e si pu\u00f2 definire l'efficienza dell'alfabeto come il rapporto tra la sua entropia e quella massima possibile per un alfabeto di formula_46 simboli:\nPer comprimere file senza perdere informazione \u00e8 necessario appunto utilizzare un alfabeto pi\u00f9 efficiente. Se si osserva un file compresso con un editor di testo o esadecimale si pu\u00f2 notare la grande casualit\u00e0 dei byte in esso contenuti. Algoritmi che permettono di migliorare una codifica poco efficiente sono ad esempio la codifica di Huffman e la codifica aritmetica, entrambe le codifiche devono stimare la probabilit\u00e0 con cui si presentavano i simboli della codifica precedente per poterla migliorare.\nEsempi.\nL'entropia di una sorgente binaria formula_50 che ha probabilit\u00e0 formula_51 di produrre formula_52, probabilit\u00e0 formula_53 di produrre formula_54 e di conseguenza formula_55 \u00e8 (vedi Fig.1):\nVale quindi 1 bit in caso di equiprobabilit\u00e0 dei risultati, e 0 bit nel caso in cui la sorgente sia completamente prevedibile (e cio\u00e8 emetta sempre 0 o sempre 1). Tale risultato \u00e8 ragionevole in quanto nel primo caso si afferma che \u00e8 necessario un bit d'informazione per ogni messaggio emesso dalla sorgente, mentre nel secondo caso non \u00e8 necessario alcun bit in quanto si conosce a priori il valore di tutti i messaggi e quindi la sorgente \u00e8 del tutto inutile.\nPer far capire la stretta correlazione tra entropia dell'informazione ed entropia della termodinamica possiamo fare il seguente esempio:\nConsideriamo un sistema fisico in date condizioni di temperatura, pressione e volume, e stabiliamone il valore dell'entropia; in connessione \u00e8 possibile stabilire il grado di ordine e quindi l'ammontare delle nostre informazioni (in senso microscopico). Supponiamo ora di abbassare la temperatura lasciando invariati gli altri parametri: osserviamo che la sua entropia diminuisce poich\u00e9 il suo grado di ordine aumenta (ordine statico che corrisponde alla mancanza di movimento, lavoro) e con esso il nostro livello d'informazione. Al limite, alla temperatura prossima allo zero assoluto, tutte le molecole sono \"quasi\" ferme, l'entropia tende al minimo e l'ordine (cristallizzato, non quello dell'organizzazione neghentropica che necessita di un sistema aperto) \u00e8 il massimo possibile e con esso si ha la massima certezza d'informazione; infatti non esiste pi\u00f9 alcuna alternativa fra cui scegliere.\nUtilizzi.\nUno dei pi\u00f9 \"inaspettati\" utilizzi dell'entropia e degli algoritmi di compressione basati su di essa, \u00e8 il riconoscimento di testi, sia per crittografia, sia per \"pattern matching\" (individuazione di plagi, compressione di sequenze di DNA etc.).\nEntropia e informazione.\nDalla definizione statistica dell'entropia termodinamica si intuisce che l'informazione e questa grandezza termodinamica siano in qualche modo correlati. Gli studi approfonditi in questo campo sono legati al lavoro pionieristico di Claude Shannon nel campo della teoria dell'informazione.\nNel 1948 Claude Shannon infatti enuncia il Teorema di unicit\u00e0 dell'entropia nella teoria dell'informazione: Definito infatti un insieme di caratteri alfanumerici A={A(1),A(2),A(3)...A(n)} e definita p(i) la probabilit\u00e0 di osservare il simbolo A(i) si definisce infatti H(p(0),p(1)...p(n)) entropia. Essa deve rispettare tre condizioni:\nallora la definizione di Entropia \u00e8 ben data ed \u00e8 l'unica possibile.\nL'informazione viene matematicamente espressa dalla relazione\nche, utilizzando il logaritmo in base 2 della probabilit\u00e0 \"P\" che si verifichi un dato evento, permette di ottenere un valore misurato in bit. 1 bit equivale ad esempio all'informazione ottenibile dal lancio di una moneta (P = 0,5).\nDall'entropia espressa dalla relazione di Boltzmann \u00e8 facile ricavare l'uguaglianza\nche permette di esprimere l'entropia nella medesima unit\u00e0 di misura dell'informazione, ovvero il bit. Notare come \"P\" si identifichi con formula_59.\nIn conclusione si dimostra che vale la relazione\nche si pu\u00f2 enunciare come \"a un aumento di entropia corrisponde una perdita di informazione su un dato sistema, e viceversa\"."}
{"id": "27985", "revid": "322321", "url": "https://it.wikipedia.org/wiki?curid=27985", "title": "Arlena di Castro", "text": "Arlena di Castro \u00e8 un comune italiano di abitanti della provincia di Viterbo nel Lazio. Dista dal capoluogo circa 35\u00a0km.\nGeografia fisica.\nTerritorio.\nCentro agricolo dei monti Volsini, dal territorio prevalentemente collinare sul versante sudoccidentale dell'apparato vulcanico, con una altimetria compresa tra i 145 e 380 m.sl.m., solcato da un alcuni corsi d'acqua a carattere torrenziale, come il \"Fosso Infernetto\", che confluiscono nel torrente Arrone.\nClima.\nClassificazione climatica: zona D, 1883 GR/G\nStoria.\nArlena di Castro, quasi completamente disabitata, e ridotta ad una \"Roccaccia\", fu praticamente rifondata nella seconda met\u00e0 del secolo XVI, per volont\u00e0 del cardinale Alessandro Farnese Juniore (nipote di papa Paolo III) che nel 1573 vi insedi\u00f2 alcune famiglie provenienti da Allerona, nei pressi di Orvieto, concedendo loro terreni ed esenzioni fiscali. Fino al 1649 segu\u00ec le sorti del Ducato di Castro, nel cui dominio ricadeva, per rientrare quindi nella provincia pontificia.\nIl terremoto del 6 febbraio 1971, passato alla storia come il terremoto di Tuscania, ebbe il suo epicentro a met\u00e0 strada tra Tuscania e Arlena di Castro, colpita da scosse dell'VIII grado della scala mercalli. A seguito di quell'evento, il Parlamento italiano eman\u00f2 la legge n. 1155 del 1971, che dispensava dal servizio di leva i giovani dei comuni di Tuscania e di Arlena di Castro che avessero scelto di partecipare come volontari alla ricostruzione dei due paesi.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 39 imprese operanti nel territorio comunale, che rappresentavano lo 0,17% del totale provinciale (23.371 imprese attive), hanno occupato 66 addetti, lo 0,11% del dato provinciale (59.399 addetti); in media, ogni impresa nel 2015 ha occupato una persona (1,69).\nAgricoltura.\nNelle campagne del territorio comunale si coltiva, tra l'altro, la variet\u00e0 di olivo da cui si ricava l'olio extra vergine di oliva Canino, che nel 1996 ha ricevuto la DOP.\nInfrastrutture e trasporti.\nStrade.\nIl territorio di Arlena di Castro \u00e8 collegato tramite le strade provinciali \"SP 14 Caninese\" a Tessennano, e la \"SP 113 Arlenese\" a Piansano.\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Viterbo, Arlena di Castro pass\u00f2 dalla provincia di Roma a quella di Viterbo."}
{"id": "27986", "revid": "322321", "url": "https://it.wikipedia.org/wiki?curid=27986", "title": "Cellere", "text": "Cellere \u00e8 un comune italiano di abitanti della provincia di Viterbo; dista dal capoluogo circa .\nGeografia fisica.\nTerritorio.\nIl territorio comunale \u00e8 interamente collinare con altimetrie decrescenti seguendo l'andamento da nord-est a sud-ovest, corrispondente al percorso dalla zona del lago di Bolsena al litorale tirrenico. I punti pi\u00f9 alti si raggiungono nei 562 metri del Monte di Cellere, dove si trova la sorgente del torrente Arrone, e nei 543 metri del Monte Marano (in effetti due rilievi collinari).\nStoria.\nL'analisi etimologica le attribuisce origini romane, facendola derivare da un centro anticamente esistito che avrebbe avuto il nome di \"Cellae Cerris\". Tuttavia le prime notizie storicamente attendibili risalgono all'VIII secolo.\nLa sua storia \u00e8 caratterizzata dal dominio di vari Signori, sotto l'egemonia ora della Chiesa, ora dei vari Stati limitrofi, fino a che con i Farnese entra a far parte del Ducato di Castro e ne segue, come gli altri Comuni, tutte le vicende fino alla sua dissoluzione nel 1649. Il dominio farnesiano \u00e8 ricordato da un castello che domina su tutto il paese.\nRitornato quindi alla Chiesa, Cellere segue la sorte del Patrimonio di san Pietro fino alle vicende Risorgimentali, per essere poi annessa al Regno d'Italia, grazie anche ai concittadini Tommaso e Francesco Mazzariggi, patrioti purissimi dell'Unit\u00e0 d'Italia.\nMonumenti e luoghi d'interesse.\nArchitetture religiose.\nLa Chiesa di Sant'Egidio Abate, opera di Antonio da Sangallo il Giovane, \u00e8 posta in una vallata a circa 200 metri dal paese. Al santo patrono si riferisce anche la cerva che compare al centro del gonfalone del paese: secondo una leggenda popolare, Sant'Egidio viveva in romitaggio in un bosco di Arles, con una cerva che gli teneva compagnia e provvedeva ad alimentarlo con il suo latte.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 67 imprese operanti nel territorio comunale, che rappresentavano lo 0,29% del totale provinciale ( imprese attive), hanno occupato 100 addetti, lo 0,17% del dato provinciale ( addetti); in media, ogni impresa nel 2015 ha occupato una persona (1,49).\nAgricoltura.\nNelle campagne del territorio comunale si coltiva, tra l'altro, la variet\u00e0 di olivo da cui si ricava l'olio extra vergine di oliva Canino, che nel 1996 ha ricevuto la DOP.\nTurismo.\nIl paese a vocazione contadina ha subito un forte incremento turistico motivato, oltre che dalla particolare configurazione geografica, dalla chiesa di Sant'Egidio Abate.\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Viterbo, Cellere pass\u00f2 dalla provincia di Roma a quella di Viterbo."}
{"id": "27987", "revid": "322321", "url": "https://it.wikipedia.org/wiki?curid=27987", "title": "Canino (Italia)", "text": "Canino \u00e8 un comune italiano di abitanti della provincia di Viterbo nel Lazio. \nGeografia fisica.\nTerritorio.\nCanino si trova nell'immediato entroterra rispetto alla costa tirrenica nella Maremma laziale, in Tuscia, a due passi da Vulci e dalla distrutta citt\u00e0 di Castro. Oltre ad essere in prossimit\u00e0 del mare, Canino \u00e8 vicino al Monte Amiata e al Lago di Bolsena.\nIl territorio, in gran parte collinare, degrada lentamente avvicinandosi alla costa, in direzione di Montalto di Castro; nella sua parte settentrionale, \u00e8 lambito dal fiume Fiora, e in quella meridionale, per un breve tratto, dal torrente Arrone. Degne di menzione le aree collinari dei \"Monti di Canino\" e dell\"Alta valle del Timone\".\nPoco distante dal paese si trova il piccolo lago Timone, mentre lungo il Fiora, vicino a Vulci, si trova il laghetto del Pellicone.\nClima.\nClassificazione climatica: zona D, 1828 GR/G\nStoria.\nLa storia di Canino dovette sicuramente essere collegata a quella della citt\u00e0 etrusca di Vulci, rispetto alla quale si ritiene sia sorta come centro agricolo, per poi assurgere a ruolo di pagus. Come tutti gli altri centri che gravitavano intorno a Vulci, le fortune di Canino aumentarono con il decadimento della citt\u00e0 etrusca che nel medioevo and\u00f2 deserta.\nTra il 1214 e il 1259, Canino era alleata di Viterbo, cui aveva fatto atto di vassallaggio, mentre successivamente, fino all'inizio del XIV secolo, fu alleata di Tuscania.\nCanino fu la residenza della famiglia Farnese, e proprio nel comune nacque il 28 febbraio 1468 Alessandro Farnese, in seguito diventato papa Paolo III. Qui visse e fu sepolto, insieme alla famiglia, presso la chiesa Collegiata di Canino, Luciano Bonaparte fratello di Napoleone, principe di Canino e Musignano; il ruolo di Luciano fu determinante al fianco del fratello Napoleone dopo che quest'ultimo era fuggito dal suo esilio sull'Isola d'Elba. I titoli di principe di Canino e Musignano passarono successivamente ai Torlonia.\nCultura.\nEventi.\nDal 2005 a Canino si tiene il premio letterario \"Luciano Bonaparte principe di Canino\" che vuole ricordare il contributo della famiglia Bonaparte dato al Risorgimento Italiano.\nA Canino vengono organizzati due eventi per la promozione dei prodotti agricoli locali facente parte della categoria D.O.P.: la sagra dell'olivo nel mese di dicembre e la sagra dell'asparago verde nel mese di aprile.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 384 imprese operanti nel territorio comunale, che rappresentavano l'1,64% del totale provinciale (23.371 imprese attive), hanno occupato 772 addetti, l'1,3% del dato provinciale (59.399 addetti); in media, ogni impresa nel 2015 ha occupato due persone (2,01).\nAgricoltura.\nLe campagne del comune sono prevalentemente coltivate a vite, olivo, e asparago, ricche di cacciagione. L'olio extra vergine di oliva Canino, ricavato dalla variet\u00e0 \" canino\", ha ricevuto la DOP con Reg. CE n. 1263/96.. Canino fa parte dell'Associazione nazionale citt\u00e0 dell'olio.\nL'asparago DOP di Canino \u00e8 una eccellente primizia. Grazie allo sfruttamento delle acque calde del sottosuolo, che consentono una raccolta anticipata, pu\u00f2 arrivare nelle case dei consumatori fin dalla fine di gennaio.\nInfrastrutture e trasporti.\nStrade.\nLa principale via di comunicazione nel territorio comunale \u00e8 la strada regionale 146 Castrense, che collega la costa della maremmana laziale con il lago di Bolsena, toccando il centro abitato di Canino. Segue lo stesso andamento, dalle pendici del lago alla costa, ma pi\u00f9 a settentrione, la strada provinciale Doganella, mentre la strada provinciale dell'Abbadia, con andamento nord-sud, collega il territorio caninense a quello di Montalto di Castro, innestandosi sulla strada provinciale del Fiora poco a nord di Vulci.\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Viterbo, Canino pass\u00f2 dalla provincia di Roma a quella di Viterbo.\nSport.\nCalcio.\nLa principale squadra di calcio della citt\u00e0 \u00e8 la Pro Alba Canino che milita nel girone A Laziale di Seconda Categoria."}
{"id": "27992", "revid": "322321", "url": "https://it.wikipedia.org/wiki?curid=27992", "title": "Farnese (Italia)", "text": "Farnese \u00e8 un comune italiano di abitanti della provincia di Viterbo nel Lazio; dista dal capoluogo circa 45\u00a0km.\nGeografia fisica.\nTerritorio.\nFarnese \u00e8 un paese tipicamente medievale che sorge su una rupe tufacea ad ovest del lago di Bolsena ai confini con la Toscana, poco distante dal litorale Tirrenico, a 343 metri sul livello del mare.\nA sud-est di Farnese troviamo Valle Cupa, un territorio collinoso e tufaceo. Ad ovest troviamo Noiano. Una profonda fenditura lo divide da Naiella e poi il terreno scende a precipizio verso il fiume Olpeta. Il Lamone, un fittissimo bosco, oggi Riserva Naturale, si estende in questa zona. In alto troneggia Rofalco, un antico insediamento umano, di cui danno conferma i reperti archeologico, le difese naturali e l'enorme muraglia costruita con le pietre laviche.\nAl di l\u00e0 del Lamone Campo Della Villa; pi\u00f9 in avanti Pian Di Lance, cos\u00ec chiamato per le numerose punte di lance rinvenutevi. A nord: Poggio Della Campana, cos\u00ec chiamato per una leggendaria campana d'oro avvistatavi. Poi il terreno scende in un ripido costone fino alla chiesa di S. Maria Di Sala ai piedi del torrente Olpeta, affluente del fiume Fiora. Ancora salendo molto di quota troviamo Moiolo e Moioletto. Pi\u00f9 spostato ad est Campo del Carcano, ancora pi\u00f9 in alto le Potoncelle, ad est di esse Poggio Del Cerro.\nClima.\nClassificazione climatica: zona D, 2026 GR/G\nStoria.\nFin dall'et\u00e0 del Bronzo Finale l'antico centro storico di Farnese \u00e8 stato abitato e, a testimonianza di questo sono stati ritrovati particolari oggetti. Al Medioevo risalgono notizie riguardo alla famiglia dei signori di \"Farneto\", chiamata cos\u00ec data la presenza di molte specie di quercia, la farnia. Nella met\u00e0 dell'anno 1100 il territorio di Farnese apparteneva al Conte Ranieri Di Bartolomeo, per passare poi nella Contea Aldobrandesca. La storia del paese per\u00f2, \u00e8 legata alla famiglia omonima, i Farnese, che facevano parte degli eserciti di comuni tra cui Orvieto, Firenze e Siena. Stando dalla parte dei Guelfi, combatterono contro i Ghibellini, per riconquistare San Pietro in Tuscia. Con il passare del tempo la famiglia si separ\u00f2.\nA partire dal 1500, Farnese miglior\u00f2 le sue condizioni assumendo una posizione di rilievo nei riguardi di altri paesi importanti dell'epoca. Appena un secolo dopo il feudo di Farnese entr\u00f2 a far parte dei possedimenti della famiglia Chigi. Nel XIX secolo Farnese pass\u00f2 prima al Maresciallo francese De Boumont, poi ad Alessandro Torlonia fino al XX secolo.\nNella met\u00e0 dell'Ottocento il fenomeno del brigantaggio conobbe larga diffusione nel territorio farnesano, sia per la latitanza resa possibile dalla struttura del paese, sia per la conoscenza del territorio da parte di briganti nativi di Farnese. Tra questi, i pi\u00f9 noti sono Domenico Biagini, Giuseppe Basili e Domenico Tiburzi. Molti furono i farnesani che vennero coinvolti in molti processi come aiutanti dei briganti, tra essi anche lo stesso sindaco Pietro Castiglioni.\nFarnese fu teatro della campagna garibaldina dell'Agro Romano per la liberazione di Roma. Il 19 ottobre 1867 una cruenta battaglia durata circa tre ore e mezzo tra i 150 volontari delle colonne garibaldine guidate da Andrea Sgarallino (la \"colonna livornese\") e da Nicola Guerrazzi (la \"colonna maremmana\") e 500 pontifici lasci\u00f2 sul terreno i massetani Ettore Comparini, Natale Capannoli e Rocco Grassini. Numerosi i feriti. Documentazioni sono disponibili presso il Museo nazionale centrale della Campagna dell'Agro Romano per la liberazione di Roma in Mentana.\nNel 1887, dopo diversi tentativi fatti in epoche precedenti, venne condotta a Farnese l'acqua della sorgente \"La Botte\". L'evento venne fastosamente festeggiato il 25 settembre 1887 con diverse manifestazioni religiose e civili, e con l'inaugurazione della Fontana Monumentale di Piazza del Comune.\nNel secolo scorso il paese ha seguito i cambiamenti dei piccoli centri delle zone marginali in cui, soprattutto dalla fine della seconda guerra mondiale, la popolazione \u00e8 andata pian piano diminuendo spostandosi nei grandi centri urbani.\nMonumenti e luoghi d'interesse.\nIl centro storico.\nFarnese \u00e8 arroccato su uno sperone tufaceo come i paesi medievali circostanti. Una caratteristica di questi centri storici \u00e8 la notevole presenza di \"pozzi da butto\". Ovvero pozzi di grandi dimensioni di forma cilindrica o a fiasco, scavati direttamente nel tufo; utilizzati originariamente come silos per la conservazione del grano o come cisterne per la raccolta dell'acqua, e in un secondo momento per gettarvi i rifiuti. Il materiale rinvenuto nel loro interno \u00e8 ora conservato e visibile nel museo civico. Tra il materiale recuperato ci sono alcune ceramiche che rappresentano lo stemma della famiglia Farnese. La rupe su cui sorge il centro storico di Farnese, come dimostrato da vari oggetti ritrovati, \u00e8 stata abitata fin dall'Et\u00e0 del Bronzo Finale, bisogna per\u00f2 giungere al medioevo per avere documenti scritti. I piani urbanistici hanno favorito una caotica espansione, con massicce fughe dal vecchio paese. Conciliare le esigenze moderne senza penalizzare il caratteristico paesaggio medievale \u00e8 la sfida di oggi. Alcune importanti opere di consolidamento sono gi\u00e0 state eseguite altre sono in corso d'opera. \u00c8 necessario fare altri interventi intorno allo sperone tufaceo in quanto esso poggia su una base arenaria consumata, attraverso i secoli, da piogge e gelo che hanno creato dei vuoti su cui pesano gli enormi massi tufacei a loro volta fratturatisi e in pericoloso equilibrio.\nCultura.\nIstruzione.\nMusei.\nIl Museo Civico \"Ferrante Rittatore Vonwiller\" con reperti risalenti al periodo del Bronzo, manufatti di epoca etrusca e le maioliche del periodo medievale e rinascimentale.\nCinema.\nPer le sue caratteristiche di borgo medioevale ancora ben conservato, l'abitato di Farnese \u00e8 stato scelto negli anni Settanta dal regista Luigi Comencini per girarvi le prime scene dello sceneggiato televisivo Pinocchio, dove Farnese rappresenta il paese in cui mastro Geppetto vive e lavora.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 92 imprese operanti nel territorio comunale, che rappresentavano lo 0,39% del totale provinciale (23.371 imprese attive), hanno occupato 189 addetti, lo 0,32% del dato provinciale (59.399 addetti); in media, ogni impresa nel 2015 ha occupato due persone (2,05).\nAgricoltura.\nNelle campagne del territorio comunale si coltiva, tra l'altro, la variet\u00e0 di olivo da cui si ricava l'olio extra vergine di oliva Canino, che nel 1996 ha ricevuto la DOP.\nInfrastrutture e trasporti.\nStrade.\nFarnese, tramite la Strada Provinciale 47 \"Lamone\" , \u00e8 collegata a Ischia di Castro.\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Viterbo, Farnese pass\u00f2 dalla provincia di Roma a quella di Viterbo."}
{"id": "27999", "revid": "322321", "url": "https://it.wikipedia.org/wiki?curid=27999", "title": "Latera", "text": "Latera (pronuncia \"L\u00e0tera\") \u00e8 un comune italiano di abitanti della provincia di Viterbo nel Lazio. Dista circa 42\u00a0km dal capoluogo.\nGeografia fisica.\nTerritorio.\nLatera \u00e8 situata in una posizione decisamente particolare: confinante con la Toscana a nord, precisamente con i comuni di Pitigliano e Sorano e luogo dove cessa la strada statale 312 Castrense, che taglia nettamente il territorio dell'Alta Tuscia dalle zone marine laziali e toscane, \u00e8 posizionata a pochi chilometri ad ovest del lago di Bolsena, all'interno del territorio dei monti Volsini, pur non potendo annoverare alcuna spiaggia o terra bagnata nel proprio territorio comunale. Il territorio comunale \u00e8 attraversato dal fiume Olpeta, il principale affluente del Fiora.\nIl paese \u00e8 arroccato a chiocciola su un colle situato al margine nord-orientale di una vallata di origine vulcanica, circondata da altre colline pi\u00f9 alte e formatasi con lo sprofondamento di un'enorme caldera, la stessa che ha originato i laghi vicini. Il sottosuolo laterese \u00e8 tuttora caratterizzato da attivit\u00e0 vulcaniche e soprattutto da effusioni geotermiche (la caldera di Latera, proposta come sito di interesse comunitario nel 2005): la vallata, piuttosto pianeggiante, \u00e8 posta a sud del paese e viene chiamata \"la Piana\". \u00c8 condivisa territorialmente con il comune di Valentano.\nCaratteristica, seppur soltanto a livello amministrativo, \u00e8 anche la frazione Cantoniera, situata ai due margini della strada Castrense sulle cime dei Volsini che sovrastano Latera: la parte occidentale della frazione \u00e8 infatti parte di Latera, mentre quella orientale \u00e8 del contiguo comune di Gradoli, molto pi\u00f9 distante. La frazione, che per entrambi i comuni ha lo stesso nome, \u00e8 composta quindi di case distanti pochi metri, che fanno territorialmente riferimento a due centri distanti una decina di chilometri.\nLa frazione La Buca, contigua a La Cantoniera, \u00e8 l'ultimo nucleo abitato prima della Toscana. Tutto il tratto finale della Statale Castrense, condiviso con i comuni di Valentano e Gradoli, \u00e8 particolarmente panoramico, offrendo viste suggestive sul lago di Bolsena, inoltrandosi nel bosco della Montagnola per poi affacciarsi sulla Caldera di Latera con l'abitato, il lago di Mezzano e la selva del Lamone.\nNella giornate pi\u00f9 limpide \u00e8 possibile osservare dal territorio di Latera il monte Amiata a nord ed il Mar Tirreno dalla Cantoniera (in condizioni di eccezionale visibilit\u00e0 sono state viste e fotografate anche le vette della Corsica).\nMonumenti e luoghi d'interesse.\nLatera \u00e8 un grazioso abitato di origine medievale e il centro storico conserva ancora in maniera discreta la natura dell'antico paese. Si sa con certezza che Latera ed il relativo castello avessero nei tempi pi\u00f9 remoti del periodo medievale una vistosa torre che svettava imponente. Numerosi disegni e documenti ne attestano l'esistenza e una storica via del paese, \"via della Torre\" appunto, richiama la presenza dell'antico elemento architettonico.\nArchitetture religiose.\nNumerose sono le chiese e chiesette sparse nel territorio.\nArchitetture militari.\nIl nucleo medievale e monumentale del paese vecchio, costituito da una rocca farnesiana ed una chiesa adiacente, \u00e8 senz'altro il pi\u00f9 caratteristico ed interessante del paese. Il palazzo pi\u00f9 antico di Latera \u00e8 l'attuale rocca, eretta in sostituzione di una pi\u00f9 antica, di et\u00e0 longobarda, nel XV secolo e dimora dei Farnese per numerosi secoli. Adiacente ed in posizione pi\u00f9 elevata rispetto alla Rocca, affacciata su una piazza panoramica alberata denominata appunto \"Piazza della Rocca\", sorge la chiesa parrocchiale, la Pieve di San Clemente, originariamente una piccola cappella che faceva parte del complesso della rocca. La chiesa attuale \u00e8 pi\u00f9 recente e fu ingrandita per volere della popolazione nel XVII secolo, mentre il pregevole campanile \u00e8 del secolo successivo. Al nucleo medievale si accede tramite delle porte ad arco, una posta davanti alla chiesa su un caratteristico ponte, l'altra in un viottolo pi\u00f9 basso posteriore chiuso dai cosiddetti \"Quattro Archi\".\nDella cinta muraria originaria rimane evidenza della parte occidentale che costituisce oggi il punto panoramico di Piazza della Rocca. Si tratta di una muraglia alta una quindicina di metri che si impone sull'abitato sottostante. Parte delle mura sono state sbancate storicamente ed \u00e8 possibile risalirle lateralmente tramite un viale che porta in cima alla piazza.\nArchitetture civili.\nElemento caratterizzante di Latera sono da sempre le fontane, dislocate nel territorio in maniera omogenea cos\u00ec da risultare simbolo principale dei quattro rioni del paese, che si sono sviluppati in epoca medievale intorno al Palazzo Farnese e alla chiesa.\nSituata in una zona occidentale appena fuori dal paese, fu costruita su uno sperone roccioso dal quale sgorgano due sorgenti di acqua fresca e leggermente frizzante. \u00c8 contornata da macchia e boscaglia ed \u00e8 stata ristrutturata negli anni novanta, pur preservando la forma originale con tre vasche, la prima per l'abbeveramento degli animali, la seconda per il risciacquo dei panni e la terza per l'insaponatura. Fa parte del rione la parte occidentale del paese e il colore simbolo \u00e8 il verde.\n\u00c8 la fontana orientale, anticamente conosciuta come \"Fontana del Viscero\", fu costruita nel 1576 come testimonia una scritta scolpita nella vasca centrale in pietra, accompagnata dal giglio dei Farnese: la costruzione che ospita la fontana \u00e8 curiosa, formata da un arco a tutto sesto con tetto spiovente. Le due vasche lavatoio, situate sulla destra della fontane, furono aggiunte successivamente. Il rione del Piscero comprende la parte orientale del paese e il colore simbolo \u00e8 il viola.\nPonte, il cui nome ufficiale \u00e8 \"Fontana Ducale\", fatta costruire nel 1648 dal duca Pietro Farnese. \u00c8 formata da una vasca ottagonale in pietra, con al centro un sostegno a base piramidale che sorregge un catino dal quale fuoriesce l'acqua: sulle otto facce della vasca ci sono disegnati degli emblemi, tranne in uno sul quale \u00e8 incisa una scritta in lingua latina che significa: \"All'immortalit\u00e0 del duca Pietro Farnese, figlio di Mario, che regna amabilmente, la comunit\u00e0 dei lateresi dedica un nuovo spettacolo di abbondante acqua, impegno perenne di gioia a decoro del ducato e a sollievo dei cittadini, nell'anno di Cristo 1648\". La zona del ponte comprende tutta la zona antica medievale meridionale, chiamata \"il Borgo\" e \"le Mura\". Il colore \u00e8 il rosso.\nL'ultima delle quattro fontane oggi non esiste in pi\u00f9, in quanto, gi\u00e0 in stato di rovina, era situata in fondo ad un alto fossato ai piedi della parte settentrionale del paese, che oggi \u00e8 stato riempito e coperto da uno spiazzale adibito ad orto botanico. Ne \u00e8 stata costruita una sorta di \"copia\" che \u00e8 stata collocata presso i giardini comunali nella parte settentrionale del paese. La zona di Trinchieri \u00e8 quella settentrionale e quella delle nuove costruzioni, il colore \u00e8 il giallo.\nOltre alle quattro fontane, ne esistono delle altre (Fontana Nuova, Fontana degli Asinelli) oltre altre sorgenti con relative fontane nel territorio comunale, come \"Acqua Cachi\", oramai non pi\u00f9 attiva, conosciuta in paese per la sua qualit\u00e0 spiccatamente ferrosa e frizzantina.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2013 la popolazione straniera residente era di 48 persone. Le nazionalit\u00e0 pi\u00f9 rappresentate erano::\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 43 imprese operanti nel territorio comunale, che rappresentavano lo 0,18% del totale provinciale (23.371 imprese attive), hanno occupato 61 addetti, lo 0,1% del dato provinciale (59.399 addetti); in media, ogni impresa nel 2015 ha occupato una persona (1,42).\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Viterbo, Latera pass\u00f2 dalla provincia di Roma a quella di Viterbo.\nAltre informazioni amministrative.\nFa parte della Comunit\u00e0 Montana Alta Tuscia Laziale.\nSport.\nLa formazione calcistica locale ha sempre militato in campionati di livello dilettantistico."}
{"id": "28000", "revid": "322321", "url": "https://it.wikipedia.org/wiki?curid=28000", "title": "Onano", "text": "Onano \u00e8 un comune italiano di abitanti della provincia di Viterbo nel Lazio. Dista dal capoluogo circa 55\u00a0km.\nGeografia fisica.\nTerritorio.\nOnano sorge sui Monti Volsini, in una zona al confine fra Lazio e Toscana, a pochi chilometri dal Lago di Bolsena.\nClima.\nClassificazione climatica: zona E, 2325 GR/G\nStoria.\nIl territorio risulta antropizzato fin dal Paleolitico superiore. Alcuni insediamenti sono riferibili al Bronzo medio (loc. Berogne). In et\u00e0 storica fu popolato dagli Etruschi e dai Romani.Per antica tradizione, Onano deriverebbe il suo nome dalla dea etrusca Uni o, pi\u00f9 verosimilmente, da Aulo o Auno, dal nome del benificiario del fondo. Nel Codex Diplomatico Amiatino \u00e8 possibile riconoscere il toponimo fondativo di Onano nel Casale Aulanum i cui beni, Valperto, nobile longobardo, don\u00f2 all'Abbazia di San Salvatore del Monte Amiata nell\u2019823. Secondo gli storici antichi (B. Luzi: 1697; E. Giuliani: 1803), la fondazione di Onano trae origine dallo stanziamento in loco degli abitanti provenienti dai quattro pagi assaltati da Odoacre intorno al 480; pi\u00f9 fondatamente da Teodato.\nDurante l'et\u00e0 medievale Onano sub\u00ec diverse vicissitudini a causa del conflitto fra guelfi e ghibellini e fu contesa fra signori locali e la Chiesa per la sua posizione strategica fra Lazio e Toscana.&lt;br&gt;\nDal 1215 Onano entr\u00f2 a far parte dei possedimenti del libero Comune di Orvieto per divenire, nel 1355, dominio dei Farnese e poi, dal 1398 al 1561, dei Monaldeschi della Cervara. Intorno ai primi decenni del XV secolo la potente famiglia guelfa orvietana avvi\u00f2 la costruzione della imponente fortezza quadrangolare, localmente detta Palazzo Madama. Pi\u00f9 correttamente si tratt\u00f2 dell\u2019aggiunta di tre successivi potenti volumi alla preesistente torre fortilizia (1333) della Rocca nuova i cui lavori, attraverso successivi interventi architettonici (fino alla met\u00e0 del XVII secolo), hanno dato all\u2019edificio la forma attuale. &lt;br&gt;\nDal 1561 e fino alla quarta generazione, il cardinale Guido Ascanio Sforza di Santafiora, ottenne dalla Camera Apostolica il dominio del castello di Onano. Lo Sforza come suo primo esercizio politico fece riformare lo Statuto della \"Comunit\u00e0\" \"et Homini di Honano\" al cui interno sono citate le lenticchie, il pi\u00f9 pregiato e ricercato prodotto dell\u2019agricoltura onanese. Con il matrimonio di Mario II Sforza (1594-1658) con Renata di Lorena, Onano fu alzato a titolo di Ducato. Dalla met\u00e0 del XVI secolo e fino al terzo decennio di quello successivo \u00e8 registrata nel centro la vivace presenza di banchieri e commercianti ebrei. &lt;br&gt;\nTornato alla Chiesa sul finire del XVII secolo, il centro fu assegnato a titolo enfiteutico a Giuseppe Denham (1769) e da questi alla figlia Carlotta i cui nipoti, Riccardo ed Oscar Bousquet, furono volontari garibaldini nei moti del 1860 e 1867 in area viterbese.. Nel 1870 Onano entr\u00f2 a far parte del Regno d'Italia. Qualche anno prima, aveva lasciato il paese per Roma Marcantonio Pacelli, nonno del futuro papa Pio XII. Questi da bambino e giovane seminarista era solito trascorrere le vacanze estive nel piccolo centro. L'artista e cantante Lina Cavalieri soggiorn\u00f2 pi\u00f9 volte ad Onano, paese natale della madre Teonilla Peconi.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 55 imprese operanti nel territorio comunale, che rappresentavano lo 0,24% del totale provinciale (23.371 imprese attive), hanno occupato 102 addetti, lo 0,17% del dato provinciale (59.399 addetti); in media, ogni impresa nel 2015 ha occupato poco meno di due persone (1,85).\nInfrastrutture e trasporti.\nStrade.\nOnano, tramite la Strada Provinciale 49 \"Onanese\", \u00e8 collegata a Latera ed Acquapendente.\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Viterbo, Onano pass\u00f2 dalla provincia di Roma a quella di Viterbo.\nAltre informazioni amministrative.\nFa parte della Comunit\u00e0 Montana Alta Tuscia Laziale."}
{"id": "28001", "revid": "1543377", "url": "https://it.wikipedia.org/wiki?curid=28001", "title": "Yamato (nave da battaglia)", "text": "La Yamato (\u5927\u548c) fu una nave da battaglia della Marina imperiale giapponese. Insieme alla pari classe \"Musashi\" fu la pi\u00f9 grande nave da battaglia mai costruita, con un dislocamento di 72.810 tonnellate e armamento principale costituito da 9 cannoni da 460\u00a0mm.\nLa \"Yamato\" partecip\u00f2, pur senza prendere direttamente parte ai combattimenti, alla battaglia delle Midway e alla battaglia del Mare delle Filippine. Nel 1945 fu inviata in una missione suicida (operazione Ten-Go) contro la flotta americana nel disperato tentativo di difendere Okinawa. Venne affondata prima di raggiungere l'isola da un attacco aereo americano il 7 Aprile 1945.\nCaratteristiche tecniche.\nLa \"Yamato\" presentava una lunghezza fuori tutto di 263 metri, una larghezza massima di 38,92 metri e un pescaggio di 10,79 metri; il dislocamento a vuoto era pari a tonnellate, la stazza a pieno carico a tonnellate. L'impianto motore era formato da dodici caldaie Kampon, quattro turbine a ingranaggi a vapore Kampon, quattro alberi motore con elica: con una potenza di \u00a0shp sviluppava 27,5 nodi massimi e garantiva un'autonomia massima di miglia a 16 nodi ( chilometri a 30,4 chilometri orari). L'armamento era composto da nove cannoni da 460\u00a0mm da 45 calibri (L/45) in tre torri trinate, dodici cannoni Type 3 da 155\u00a0mm L/60 in quattro torri trinate, dodici cannoni Type 89 da 127\u00a0mm L/40 contraerei in sei impianti, ventiquattro cannoni Type 96 da 25\u00a0mm L/60 (otto installazioni trinate) e a quattro mitragliatrici pesanti Type 93 da 13,2\u00a0mm; erano infine disponibili sette idrovolanti. La corazzatura era importante: 410\u00a0mm alla cintura, ponte 200-230\u00a0mm, barbette da 550\u00a0mm (fronte) a 410\u00a0mm (fianchi), torrette da 660\u00a0mm a 240\u00a0mm. All'entrata in servizio l'equipaggio contava uomini.\nImpiego operativo.\nDal 12 febbraio 1942 all'11 febbraio 1943 la \"Yamato\" fu la nave ammiraglia del comandante Yamamoto, avvicendata poi dalla \"Musashi\". Prese parte alla battaglia delle Midway (giugno 1942), senza tuttavia riuscire ad arrivare a distanza utile per poter ingaggiare le portaerei americane. Nel corso del 1943 la \"Yamato\" torn\u00f2 nel cantiere di Kure ove la sua dotazione di artiglieria antiaerea venne notevolmente potenziata. Verso la met\u00e0 del 1943 fece ritorno a Truk, assieme alla gemella \"Musashi\", per proteggere le isole Marshall e le isole Gilbert, senza per\u00f2 mai giungere a contatto con le forze americane e restando a Truk per la maggior parte del tempo. Il 24 dicembre 1943 fu gravemente danneggiata da un siluro del sommergibile USS \"Skate\" e i lavori di ripristino si conclusero solo nell'aprile 1944. Durante questi lavori due delle torrette da 155\u00a0mm furono rimosse e sostituite da ulteriori armi antiaeree. Tornata in servizio, prese parte alla battaglia del Mare delle Filippine (giugno) e a quella al largo di Samar, parte della pi\u00f9 vasta del Golfo di Leyte (ottobre); qui, per la prima volta, fece uso del suo armamento principale, sparando 104 colpi da 460\u00a0mm e, probabilmente, colp\u00ec un cacciatorpediniere e una portaerei. Torn\u00f2 in patria nel mese di novembre e durante l'inverno l'armamento antiaereo fu ulteriormente potenziato.\nL'ultima missione della \"Yamato\" fu l'Operazione Ten-Go (l'ultima sortita della Marina imperiale giapponese), organizzata in seguito all'invasione di Okinawa (1\u00ba aprile 1945). La flotta al comando del viceammiraglio Seiichi It\u014d, che comprendeva oltre alla \"Yamato\", ai comandi del capitano di vascello K\u014dsaku Aruga, un incrociatore leggero e otto cacciatorpediniere, fu mandata ad attaccare la flotta americana che appoggiava lo sbarco nella parte occidentale dell'isola. Lo scopo era quello di allontanare da Okinawa le portaerei per favorire l'attacco dei kamikaze contro la flotta di invasione (circa 1.500 navi) che appoggiava lo sbarco. Se fosse riuscita a raggiungere Okinawa, la \"Yamato\" sarebbe dovuta andare ad arenarsi tra Hagushi e Yontan per combattere sino all'ultimo come batteria costiera, in appoggio ai difensori dell'isola.\nPoich\u00e9 fin dall'inizio questa era stata intesa come una missione suicida, fu dato l'ordine di rifornire la \"Yamato\" del carburante sufficiente per il solo viaggio di andata verso Okinawa; comunque gli addetti al deposito di carburante di Tokuyama, coraggiosamente, ignorarono gli ordini e fornirono molto pi\u00f9 carburante alla squadra. La \"Yamato\" e la sua scorta lasciarono il porto di Tokuyama il pomeriggio del 6 aprile 1945. La mattina del 7 aprile la squadra fu avvistata all'uscita del Mare interno di Seto da due sottomarini USA e da un ricognitore della portaerei \"Essex\".\nVerso mezzogiorno una forza di quasi 400 aerei americani della Task Force 58, in ondate successive, attacc\u00f2 le unit\u00e0 giapponesi. Alle 12:41 la \"Yamato\" fu colpita dalle prime due bombe. Complessivamente fu centrata da almeno 13 siluri - agli aerosiluranti era stato ordinato di colpire la nave da un solo lato per causarne il capovolgimento - e 10 bombe prima che, verso le 14:20, esplodesse il deposito munizioni N.1. La nave si abbatt\u00e9 sulla murata sinistra e affond\u00f2 a circa 370 miglia nautiche da Okinawa. L'inabissamento fu rapido anche a causa del distacco quasi contemporaneo delle tre torri principali, scardinate dal ponte dal loro stesso peso. \nNell'affondamento persero la vita circa 2.375 uomini, 269 i sopravvissuti. Delle navi della sua scorta furono affondati quattro cacciatorpediniere e l'incrociatore leggero . Gli americani persero 10 aerei e 12 piloti. Il relitto giace a circa 300 metri di profondit\u00e0, spezzato in due tronconi, con la prua inclinata su un fianco e la poppa capovolta. Il relitto, esplorato nel 1985 e nel 1999, non presenta pi\u00f9 le sovrastrutture, collassate.\nNella cultura di massa.\nDal momento della loro costruzione, la \"Yamato\" e la sorella \"Musashi\" hanno avuto un peso significativo nella cultura giapponese. Queste corazzate rappresentavano la quintessenza dell'ingegneria navale giapponese e, per via delle loro dimensioni, velocit\u00e0 e potenza, incarnavano la determinazione del Giappone a difendere i propri interessi contro le potenze occidentali, in particolare gli Stati Uniti. Le navi erano simboli della potenza tanto che fornivano a ufficiali e marinai un profondo senso di fiducia nella loro marina. La potenza espressa simbolicamente dalla \"Yamato\" era tale che alcuni cittadini giapponesi erano convinti che il loro paese non sarebbe potuto cadere fino a quando la nave fosse stata in grado di combattere."}
{"id": "28004", "revid": "322321", "url": "https://it.wikipedia.org/wiki?curid=28004", "title": "Piansano", "text": "Piansano \u00e8 un comune italiano di abitanti della provincia di Viterbo nell'alto Lazio.\nGeografia fisica.\nTerritorio.\nIl territorio comunale \u00e8 attraversato dal torrente Arrone, che scorre anche in prossimit\u00e0 del centro abitato.\nClima.\nClassificazione climatica: zona E, 2146 GR/G\nStoria.\nGi\u00e0 \"Castrum Planzani\", nell'orbita di Tuscania, fu oggetto di contese da parte di numerose signorie dell'epoca, e sub\u00ec continui tentativi da parte della Chiesa per entrarne in possesso.\nNel XVII secolo Piansano pass\u00f2 definitivamente sotto il dominio della Santa Sede e sub\u00ec il medesimo destino di altri territori della zona, dati in affitto come feudi a vari signori.\nNel 1790 il piccolo borgo di Piansano fu concesso dallo Stato Pontificio al conte Alessandro Cardarelli. Nel 1808 la Camera apostolica vendette il feudo al principe polacco Stanis\u0142aw Poniatowski. Il principe Poniatowski, trasferitosi da Roma a Firenze, lo rivendette nel 1822 al conte Giuseppe Cini. Il Cini, che ne rimase proprietario unico fino al 1897, lo mise all'asta e fu aggiudicato al Monte dei Paschi di Siena.\nNel 1909 la banca toscana lo mise in vendita e fu acquistato da pi\u00f9 acquirenti. Dopo la fine della Prima guerra mondiale, il feudo, spezzettato in pi\u00f9 proprietari, fu espropriato dall'Opera nazionale combattenti che l'assegn\u00f2 ai reduci della Grande Guerra.\nSociet\u00e0.\nTradizioni e folclore.\nA Piansano le festivit\u00e0 pi\u00f9 importanti sono la Madonna del Rosario che si svolge la prima domenica d'ottobre e San Bernardino, la festa del patrono, che si svolge il 20 maggio.\nEconomia.\nNel 2011 \u00e8 stata avviata la costruzione del parco eolico nel territorio piansanese e nei terreni circostanti.\nInoltre sono presenti varie attivit\u00e0 commerciali e industriali situate all'inizio e alla fine del paese.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 138 imprese operanti nel territorio comunale, che rappresentavano lo 0,59% del totale provinciale (23.371 imprese attive), hanno occupato 229 addetti, lo 0,39% del dato provinciale (59.399 addetti); in media, ogni impresa nel 2015 ha occupato una persona (1,66).\nInfrastrutture e trasporti.\nStrade.\nPiansano \u00e8 collegata, tramite la Strada Provinciale 110 \"Valle di Ripa Alta\", a Tessennano, e tramite la strada provinciale 115 \"Poggio Marano\" a Capodimonte.\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Viterbo, Piansano pass\u00f2 dalla provincia di Roma a quella di Viterbo."}
{"id": "28006", "revid": "1318658", "url": "https://it.wikipedia.org/wiki?curid=28006", "title": "Entropia (disambigua)", "text": "Il termine Entropia \u00e8 stato coniato nello studio della chimica-fisica ed \u00e8 strettamente legato al secondo principio della termodinamica. Questo principio \u00e8 talmente generalizzabile, ed ha conseguenze cos\u00ec invasive che, per estensione, il termine entropia \u00e8 stato utilizzato in diversi contesti scientifici:\nAltro.\nPer il suo vasto significato generale, il termine si \u00e8 anche prestato ad un uso al di fuori dello stretto ambito scientifico, dando nome a libri, album musicali ed altro. "}
{"id": "28015", "revid": "438678", "url": "https://it.wikipedia.org/wiki?curid=28015", "title": "Variabile d'ambiente", "text": "Una variabile d'ambiente (dall'inglese \"environment variable\"), in informatica, viene impiegata nell'uso corrente per indicare quel tipo particolare di variabile presente nell'ambiente globale di un interprete di comandi, e che \u00e8 accessibile dai processi tramite meccanismi di gestione dipendenti dal sistema operativo in uso.\nA seconda della famiglia di appartenenza del sistema operativo che si sta usando, esse hanno comportamenti leggermente diversi. Esempi di variabili in tal senso possono essere:"}
{"id": "28018", "revid": "322321", "url": "https://it.wikipedia.org/wiki?curid=28018", "title": "Tessennano", "text": "Tessennano \u00e8 un comune italiano di 290 abitanti della provincia di Viterbo nel Lazio; dista dal capoluogo circa 30\u00a0km.\nGeografia fisica.\nTerritorio.\nIl territorio comunale, ai margini meridionali dei monti Volsini, \u00e8 prevalentemente collinare, con altitudini comprese tra i 387 e i 121 m.s.l.m,; \u00e8 attraversato longitudinalmente dal Fosso della Cadutella, e dal pi\u00f9 corto \"Fosso del Cappellaccio\", entrambi affluenti del torrente Arrone. Intensamente coltivato, restano alcune aree non antropizzate lungo il fosso della Cadutella, intorno al \"Poggio Teresino\" e lungo le \"Vallicelle\".\nClima.\nClassificazione climatica: zona D, 1957 GR/G\nOrigini del nome.\nIl nome del paese deriverebbe da quello di un personaggio etrusco, \"Tesenna\", con l'aggiunta del suffisso \"anus\", per indicare che questi ne era il proprietario.\nStoria.\nNel 1270 era sottoposto all'autorit\u00e0 di Tuscania. Successivamente fu concessa a Nicola Orsini, despota d'Epiro, ma successivamente Ranuccio Farnese il Vecchio, condottiero e principale artefice della fortuna dei Farnese, nel 1422 ottenne la met\u00e0 del contado.\nSuccessivamente fece parte del Ducato di Castro, fino al 1649 quando rientr\u00f2 a far parte della provincia ponteficia.\nIl Papa Pio VI nel 1788 concesse l'enfiteusi, ossia il godimento dei terreni agricoli dietro il corrispettivo del pagamento di un canone, al marchese \"Marchese Giovan Battista Casali Patriarca\" e ai suoi discendenti.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 15 imprese operanti nel territorio comunale, che rappresentavano lo 0,06% del totale provinciale (23.371 imprese attive), hanno occupato 19 addetti, lo 0,03% del dato provinciale (59.399 addetti); in media, ogni impresa nel 2015 ha occupato una persona (1,27).\nAgricoltura.\nNelle campagne del territorio comunale si coltiva, tra l'altro, la variet\u00e0 di olivo da cui si ricava l'olio extra vergine di oliva Canino, che nel 1996 ha ricevuto la DOP.\nInfrastrutture e trasporti.\nStrade.\nIl territorio di Tessennano \u00e8 collegato tramite le strade provinciali \"SP 14 Caninese\", che lo collega a Canino ed Arlena di Castro, e \"SP 110 Valle di Ripa Alta\", che lo collega a Piansano.\nAmministrazione.\nNel 1905 il Consiglio comunale, a seguito di un'indagine che ne dimostr\u00f2 le malversazioni in campo finanziario, la mala amministrazione (\"L'igiene pubblica era trascura, ancor pi\u00f9 trascurata la nettezza urbana\") e il perpetrarsi di atti di manifesto favoritismo, fu sciolto.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, quando venne istituita la provincia di Viterbo, Tessennano pass\u00f2 dalla provincia di Roma a quella di Viterbo."}
{"id": "28020", "revid": "15756", "url": "https://it.wikipedia.org/wiki?curid=28020", "title": "Tuscania", "text": "Tuscania (nota come Toscanella fino al 1911) \u00e8 un comune italiano di abitanti della provincia di Viterbo nel Lazio; dista dal capoluogo circa 24\u00a0km.\nGeografia fisica.\nTerritorio.\nTuscania, come molti dei comuni limitrofi e come tipico di questa zona del viterbese, sorge su alcuni (in questo caso, sette) promontori di roccia tufacea posti tra il fiume Marta e il Fosso Capecchio che dominano, permettendone il controllo, la valle del Marta, che rappresenta un'importante via di comunicazione e transumanza che univa, fin dalla preistoria, il lago di Bolsena con il mar Tirreno, nei pressi dell'attuale Tarquinia.\nLungo la parte occidentale del territorio comunale, verso Arlena di Castro, si estende un'ampia superficie boschiva, con altimetrie che non superano i 300 m.s.l.m, individuato dai toponimi del \"Pianaccio\", \"Poggio della Madonna\", \"Pian delle Rusciare\" e \"Poggio Porciaro\".\nClima.\nClassificazione climatica: zona D, 1654 GR/G\nOrigini del nome.\nNon conosciamo il nome pre-romano. In latino era \"Tuscana\" con derivazione da \"tuscum\" pi\u00f9 il suffisso prediale latino \"-anus\" che indica possesso, con il significato di territorio o citt\u00e0 dei Tusci, il nome con il quale i Romani chiamavano gli Etruschi.\nStoria.\nLe origini leggendarie.\nDue le leggende mitologiche sull'origine della citt\u00e0: la prima, riportata dallo storico romano Tito Annio Lusco, vorrebbe Tuscania fondata dal figlio di Enea, Ascanio, sul luogo del ritrovamento di dodici cuccioli di cane (da cui il nome latino \"Tus-cana\") mentre una seconda indica come fondatore \"Tusco\", figlio di Ercole e di Araxe.\nDalla preistoria al periodo etrusco.\nOltre ad alcune tracce risalenti gi\u00e0 al paleolitico, i rinvenimenti presso le necropoli etrusche delle \"Scalette\" e del \"Pantacciano\" fanno datare i primi importanti insediamenti in questa zona tra l'et\u00e0 del rame e quella del bronzo antico (cio\u00e8 tra il terzo e la prima met\u00e0 del secondo millennio a.C.).\nLa prima importante fase di espansione degli insediamenti della zona, legata allo sviluppo della civilt\u00e0 etrusca e rientrante nella tendenza nella regione al sorgere in tale periodo di piccole citt\u00e0 stato, ebbe inizio a partire dall'VIII secolo a.C. con l'urbanizzazione dell'acropoli posta sul colle di \"San Pietro\" (attualmente all'esterno della cinta muraria cittadina).\nIn questo periodo non \u00e8 possibile parlare di un unico centro abitato ma (come anche indicato dal rinvenimento sul territorio di dodici distinte necropoli rupestri), pi\u00f9 probabilmente, di un insieme di piccoli villaggi a vocazione prevalentemente agricola che avevano come punto di riferimento economico, amministrativo e religioso proprio il colle San Pietro che divenne, in breve, uno dei pi\u00f9 importanti centri politici e religiosi della Tuscia.\nNei secoli successivi la posizione geografica della citt\u00e0, posta a met\u00e0 strada tra il mar Tirreno, il lago di Bolsena e l'Etruria interna, come anche il controllo della valle del Marta, favorirono lo sviluppo ed il prosperare della Tuscania etrusca (con il nome, all'epoca, di \"Tusena\") trasformandola da insieme di insediamenti prevalentemente agricoli a citt\u00e0 commerciale, fino a diventare una delle pi\u00f9 importanti citt\u00e0 della lucumonia di Tarquinia e centro della rete viaria di collegamento tra la costa e l'entroterra.\nA partire dal IV secolo a.C., in seguito alla sconfitta ad opera dei Greci delle citt\u00e0 etrusche della costa, assunse importanza anche il commercio marittimo, esercitato da Tuscania per mezzo del porto di \"Regas\" (nei pressi dell'attuale Montalto di Castro).\nLa dominazione romana.\nNon vi sono testimonianze storiche della partecipazione di Tuscania alle battaglie che, intorno al 280 a.C., portarono alla sottomissione delle citt\u00e0 etrusche dell'Alto Lazio a Roma; il passaggio di Tuscania sotto la dominazione romana avvenne dunque, con buona probabilit\u00e0, in maniera pacifica; di tale dominazione Tuscania non risent\u00ec ma trasse, al contrario, vantaggio: venne potenziata l'agricoltura e vi fu il fiorire di botteghe artigiane per la produzione di sarcofagi decorati prodotti sia in \"terracotta\" che in \"nenfro\" (una variet\u00e0 di tufo: l'ignimbrite trachitica). La costruzione di acquedotti, di terme e, in primo luogo quella - intorno al 225 a.C. - di una delle pi\u00f9 importanti direttrici di comunicazione dell'epoca, la via Clodia, fecero di Tuscania uno dei pi\u00f9 importanti centri della zona.\nA seguito della cosiddetta guerra \"sociale\" (90 a.C. - 88 a.C.), Tuscania fu poi eletta \"municipium\" romano con il nome di \"Tuscana\" ed assegnata alla trib\u00f9 Stellatina.\nIn seguito, nel V secolo, divenne una delle prime sedi vescovili in Italia rimanendo tale fino al 1653.\nIl medioevo.\nA seguito del crollo dell'Impero Romano d'Occidente, Tuscania fu travolta, al pari del resto dell'Italia, da diverse invasioni barbariche venendo successivamente occupata dagli Eruli, dai Goti e dai Longobardi i quali la conquistarono, guidati da Alboino, nel 569, l'anno successivo alla loro discesa in Italia (o, secondo altre fonti, nel 574).\nA tale dominazione pose fine, due secoli pi\u00f9 tardi, la conquista del regno longobardo da parte dei Franchi di Carlo Magno, nel 774. Pochi anni pi\u00f9 tardi, nel 781, con la donazione da parte di Carlo Magno al Papa Adriano I, la citt\u00e0 entr\u00f2 a far parte del patrimonio della Chiesa.\nDal 967 al 1066 fu soggetta alla famiglia degli Anguillara, dal 1080 fu poi feudo degli Aldobrandeschi e, successivamente, dei Marchesi di Toscana; nel 1081 venne assediata dalle truppe di Enrico IV, il quale era sceso in Italia a fine marzo a seguito della seconda scomunica inflittagli da Papa Gregorio VII (la prima delle quali legata al famoso episodio di Matilde di Canossa).\nDal periodo comunale ad oggi.\nNel XII secolo divenne Libero Comune esercitando il proprio dominio su di un vasto territorio che comprendeva numerosi castelli tra i quali quelli di Ancarano, Acquabona, Canino, Carcarella, Cellere, Montalto di Castro, Piansano e Tessennano.\nNel XIII secolo il possesso della citt\u00e0 rimase al centro delle lotte di potere fra l'impero ed il papato che portarono Federico II di Svevia a conquistarla entrando in citt\u00e0 il 2 marzo del 1240 e la citt\u00e0 a dotarsi di ampie mura che la proteggessero da attacchi esterni.\nNel 1222 il soggiorno di San Francesco d'Assisi a Tuscania diede avvio ad un periodo di forte ripresa del sentimento religioso cittadino ed alla costruzione di numerosi monasteri nel territorio circostante.\nLe contese tra le famiglie di guelfi e ghibellini, l'occupazione subita e la crisi economica dovuta alla perdita di importanza della via Clodia diedero inizio ad un primo periodo di decadenza e di perdita di prestigio di Tuscania a favore della vicina Viterbo la quale era stata anch'essa elevata al rango di sede vescovile da Papa Celestino III, nel 1192\nDurante il governo del legato pontificio cardinale Egidio Albornoz (inviato da Papa Innocenzo VI, tra il 1353 ed il 1367, a ripristinare il controllo pontificio sui territori della Chiesa nel corso della cattivit\u00e0 avignonese) la citt\u00e0 visse un periodo di tranquillit\u00e0 relativa, anche se non duratura.\nMartino V, eletto papa al termine del Concilio di Costanza (che aveva messo fine allo Scisma d'Occidente), come riconoscimento della lealt\u00e0 della citt\u00e0 alla causa pontificia nomin\u00f2 Tuscania nel 1421 contea e ne diede l'investitura al capitano di ventura Angelo Broglio da Lavello detto \"il Tartaglia\", colui il quale durante lo stesso Concilio di Costanza aveva assunto la carica di \"Rettore del Patrimonio della Chiesa\": questi stabil\u00ec in citt\u00e0 la propria residenza costruendovi alcuni edifici (ancor oggi \u00e8 possibile ammirare la \"Torre del Lavello\") e realizzandovi un'ampia piazza d'armi.\nSul finire del secolo, nel 1495, Tuscania fu saccheggiata dall'esercito francese di Carlo VIII. L'esercito francese, proveniente da Firenze e diretto al sud per occupare il Regno di Napoli quale erede di Maria d'Angi\u00f2, trov\u00f2 la citt\u00e0 in gran parte sguarnita di difese: il cardinale Giovanni Vitelleschi da Corneto inviato da Papa Eugenio IV a sedare la lunga serie di lotte tra signorotti locali e le continue ribellioni della citt\u00e0 (come quella del 1491 che aveva portato i tuscaniesi ad impiccare sul \"colle Rivellino\" il commissario pontificio Bernardone Della Posta per protestare contro le pesanti gabelle) nonch\u00e9 a restituire il possesso della stessa al papato aveva infatti, solo poco tempo prima, fatto radere al suolo la maggior parte delle fortificazioni difensive che si trovavano sul territorio tuscaniese.\nIn seguito a tale avvenimento ebbe inizio per Tuscania un periodo di lento declino che, nei secoli successivi, tenne la citt\u00e0 ai margini degli avvenimenti storici pi\u00f9 importanti. Tuscania segu\u00ec, senza pi\u00f9 registrare avvenimenti degni di rilievo, le sorti dello Stato della Chiesa fino all'Unit\u00e0 d'Italia quando, il 12 settembre 1870, il generale Nino Bixio entr\u00f2 a Tuscania cacciando le guardie pontificie di papa Pio IX. Con l'annessione al Regno d'Italia, cominci\u00f2 per Tuscania una progressiva ripresa sociale ed economica.\nIl terremoto del febbraio 1971 semidistrusse Tuscania, provocando 31 morti, la lesione ed il crollo di molte case ed edifici tra i quali le chiese romaniche di San Pietro e Santa Maria Maggiore che furono successivamente restaurate.\nMonumenti e luoghi d'interesse.\nSiti archeologici.\nNella campagna tuscanese sono disseminate numerose necropoli risalenti all'et\u00e0 etrusca. Nelle necropoli sono presenti principalmente sepolcri di tipo rupestre con banchine (VIII - VI secolo a.C.), o con sarcofagi per la deposizione dei corpi (V - II secolo a.C.).\nLe necropoli sono per lo pi\u00f9 distribuite lungo le valli dei corsi d'acqua. Cos\u00ec lungo la valle del \"fiume Marta\" si trovano le necropoli Ara del Tufo, Guado Cinto, Sasso Pinzuto, Sughereto, Scalette, Casale Galeotti, San Giusto e Solfatare: lungo il \"torrente Maschiolo\" troviamo, una di fronte all'altra, le necropoli di Peschiera e di Pian di Mola; lungo il \"rio Fecciaro\", si trovano le pi\u00f9 note necropoli di Carcarello e di Madonna dell'Olivo. Ma queste non esauriscono l'elenco delle numerose necropoli che si trovano nella campagna tutt'intorno a Tuscania, come, ad esempio, quelle della Castelluzza o di Montebello.\nLa necropoli pi\u00f9 nota \u00e8 quella della Madonna dell'Olivo, situata nelle vicinanze dello stadio comunale e dell'omonima chiesa campestre; il sito conserva:\nNelle vicinanze della Madonna dell'Olivo, sorge la necropoli dell'Ara del Tufo (VII - VI secolo a.C.), con tombe a tumulo simili a quelle della Necropoli della Banditaccia vicina a Cerveteri; il sito \u00e8 di notevole importanza per il ritrovamento di terrecotte architettoniche che dovevano comporre il rivestimento di un sacello per il culto funerario.\nAltra necropoli nella zona della Madonna dell'Olivo \u00e8 quella di Carcarello, dove \u00e8 presente il monumentale sepolcro della famiglia etrusca dei Vipinana, che venne utilizzato dalla fine del IV secolo a.C. alla prima met\u00e0 del II secolo a.C., nella tomba vennero ritrovati ventisette sarcofagi.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 550 imprese operanti nel territorio comunale, che rappresentavano il 2,35% del totale provinciale (23.371 imprese attive), hanno occupato 1.109 addetti, l'1,87% del dato provinciale (59.399 addetti); in media, ogni impresa nel 2015 ha occupato due persone (2,02).\nAgricoltura.\nNelle campagne del territorio comunale si coltiva, tra l'altro, la variet\u00e0 di olivo da cui si ricava l'olio extra vergine di oliva Canino, che nel 1996 ha ricevuto la DOP.\nArtigianato.\nTra le attivit\u00e0 economiche pi\u00f9 tradizionali, diffuse e rinomate vi sono quelle artigianali, come l'arte della ceramica e della terracotta.\nInfrastrutture e trasporti.\nStrade.\nTuscania \u00e8 collegata tramite la strada provinciale 2 \"Tuscanese\", al capoluogo di provincia Viterbo, tramite la strada provinciale 3 \"Tarquiniese\" a Tarquinia e tramite la strada provinciale 4 \"Dogana\", che si innesta sulla Tarquiniese e sulla strada statale 312 Castrense, a Montalto di Castro.\nAmministrazione.\nIl 12 settembre 1911 un Regio Decreto del re Vittorio Emanuele III cambi\u00f2 la denominazione della localit\u00e0 da \"Toscanella\" a Tuscania; l'avvenimento \u00e8 testimoniato da una lapide bronzea posta sulla scalinata del Palazzo Comunale.\nNel 1927, a seguito del riordino delle circoscrizioni provinciali voluto dal governo fascista di Benito Mussolini e stabilito dal Regio Decreto 2 gennaio 1927 n. 1, Tuscania pass\u00f2 dalla provincia di Roma alla provincia di Viterbo.\nGemellaggi.\nIl comune di Tuscania \u00e8 gemellato con:"}
{"id": "28028", "revid": "125591003", "url": "https://it.wikipedia.org/wiki?curid=28028", "title": "Interfaccia grafica", "text": "L'interfaccia grafica, nota anche come GUI (dall'inglese \"Graphical User Interface\"), in informatica \u00e8 un tipo di interfaccia utente che consente l'interazione uomo-macchina in modo visuale utilizzando rappresentazioni grafiche (es. widget) piuttosto che utilizzando i comandi tipici di un'interfaccia a riga di comando (vedi shell e front end): cominciata ad apparire negli anni 1980, tra i primi esempi il Macintosh 128K di Apple, presentato nel gennaio 1984, anche se limitata dal monitor in bianco e nero, nel gennaio del 1985 Atari Corporation aveva presentato l'Atari ST, anche se l'interfaccia grafica era monocromatica.\nDescrizione.\nCon l'espressione \u00abinterfaccia grafica\u00bb si indica l'interfaccia di un \"qualunque\" programma: dal sistema operativo, al software applicativo. Nel primo caso, si intendono gli ambienti desktop, mentre nel secondo si indica lo strato software che realizza e gestisce le tipiche finestre che proprio nell'ambiente desktop sono ospitate e contrapposta alla logica di elaborazione.\nL'interfaccia grafica consente all'utente di interagire con il computer manipolando graficamente degli oggetti in maniera molto user-friendly, al contrario di quanto avviene sulla cosiddetta \"riga di comando\" di una interfaccia a riga di comando, in cui l'esecuzione del programma viene guidata da istruzioni o comandi impartiti dall'utente tramite tastiera.\nSe con l'interfaccia grafica \u00e8 possibile fornire al software una grafica accattivante e una rinnovata semplicit\u00e0 d'uso, anche l'interfaccia a riga di comando ha i suoi vantaggi. Infatti, si tende ad utilizzare maggiormente quest'ultima dove la semplicit\u00e0 d'uso deve lasciare il passo ad esigenze di maggiore controllo sull'esecuzione del programma,\nNulla vieta di realizzare un software dotato d'interfaccia grafica, che sia in realt\u00e0 un wrapper per uno o pi\u00f9 programmi dotati della sola interfaccia a riga di comando; un esempio \u00e8 il noto programma GParted. In realt\u00e0, questo \u00e8 avvenuto al livello del sistema operativo, nei primi tempi in cui si sono diffuse le interfacce grafiche di sistema (sia per Windows, sia per Linux), e avviene tutt'oggi su Linux, nel quale la shell grafica \u00e8 uno strato posto \"al di sopra\" della shell testuale, non lo sostituisce, ed \u00e8 nettamente separato da essa.\nImplementazione.\nI vari framework grafici possono fornire diversi tipi di astrazioni ai programmatori che vogliono costruire interfacce grafiche. Tra queste una molto diffusa e molto intuitiva \u00e8 quella del \"modello ad eventi con delegati\".\nNei sistemi operativi.\nNei sistemi operativi moderni l'interfaccia grafica \u00e8 concepita tramite la metafora di un piano di lavoro rappresentato dallo schermo (detto \"scrivania\" o \"desktop\"), con le \"icone\" a rappresentare i file (se sono a forma di cartellina rappresentano le directory) e le \"finestre\" a rappresentare le applicazioni.\nTale ambiente di lavoro, in cui si opera attraverso il puntatore comandato con il mouse, fu concettualizzato nei laboratori Xerox (progetto Alto) e commercializzato per la prima volta nel 1981 dalla Xerox stessa con il costoso Xerox Star. In seguito, tale paradigma venne ripreso da Apple nel 1983, con lo sfortunato Apple Lisa, e nel 1984, con il pi\u00f9 fortunato Macintosh. La prima versione d'interfaccia grafica (GUI) WIMP a colori venne introdotta nel 1985 da Atari con l'Atari 520ST, seguita a distanza di due mesi da Commodore International con l'Amiga 1000.\nLe interfacce grafiche WIMP si diffusero progressivamente introdotte negli altri sistemi operativi, prima sotto forma di ambiente operativo (cio\u00e8 come software integrativo del sistema operativo) acquistabile separatamente (nel dicembre 1983 Visi On della VisiCorp, nel febbraio 1985 GEM della Digital Research, e nel novembre 1985 Microsoft Windows della Microsoft), poi direttamente all'interno dei sistemi operativi.\nAttualmente tutti i sistemi operativi diffusi nel settore dei personal computer sono dotati di un'interfaccia grafica che opera secondo gli stessi principi di quella originariamente studiata da Xerox. Ci\u00f2 ha causato una evoluzione significativa nell'interazione tra computer e utente: grazie all'interfaccia grafica \u00e8 possibile compiere molti diversi fra loro, anche complessi, senza il bisogno di un'approfondita conoscenza del funzionamento del computer.\nModello ad eventi con delegati.\nQuesto modello parte dal presupposto che sia l'utente a decidere il percorso che l'esecuzione del programma dovr\u00e0 seguire. All'utente sono resi disponibili diversi widget, ognuno dei quali attiva l'esecuzione di determinate parti del programma su richiesta. L'interazione tra utente e oggetti grafici avviene tramite i noti dispositivi di input come la tastiera, il mouse, i pulsanti del mouse, la rotellina del mouse, il touchpad.\nIl caso pi\u00f9 semplice \u00e8 quello di un pulsante come quello rappresentato in figura. Al pulsante sono associati zero o pi\u00f9 \"listeners\", cio\u00e8 entit\u00e0 di programma ad ognuno dei quali, a sua volta, \u00e8 associata una determinata sequenza di istruzioni. In fase di esecuzione, ogni volta che l'utente compie l'azione di \"attivare\" il pulsante, quest'ultimo ricever\u00e0 una notifica dal sistema operativo ed attiver\u00e0 tutti i \"listeners\" associati. Nel caso particolare del pulsante, l'azione \"attivare\" consiste tipicamente nel fare clic con il mouse mentre il cursore si trova sul componente, ma ad es. pu\u00f2 essere avviata anche nel caso della pressione del tasto Invio se il componente grafico ha correntemente il \"focus\". In gergo, si dice che il componente grafico \"genera un evento\" che viene \"notificato ai listeners\".\nIl modo in cui i \"listeners\" sono realizzati nello specifico varia a seconda del linguaggio e della libreria grafica in uso. Ad esempio, possono essere funzioni individuate tramite puntatori, oppure oggetti che espongono determinati metodi standard, e cos\u00ec via. Poich\u00e9 il \"listener\" \u00e8 realizzato all'esterno del componente grafico, \u00e8 ovvio che le modalit\u00e0 di interazione tra componente e \"listener\" devono essere stabilite a priori in modo \"standard\" (\"standard\" che, anch'esso, dipende dal linguaggio e dalla libreria grafica di riferimento)."}
{"id": "28032", "revid": "1543377", "url": "https://it.wikipedia.org/wiki?curid=28032", "title": "BookCrossing", "text": " \nIl BookCrossing (dai termini in lingua inglese \"book\", libro e \"crossing\", attraversamento, , anche noto come BC, passalibro, giralibri, liberalibri, Libri liberi, Libri in libert\u00e0) \u00e8 un'iniziativa di distribuzione gratuita di libri che ruota intorno all'esistenza di un elenco di volumi identificati da un codice unico, attraverso cui \u00e8 possibile seguire la traversata del libro, e il suo incrociarsi con i lettori.\nMaterialmente consiste nella pratica di una serie di iniziative collaborative volontarie e completamente gratuite, di cui alcune anche organizzate a livello mondiale, che legano la passione per la lettura e per i libri alla passione per la condivisione delle risorse e dei saperi. L'idea di base \u00e8 di lasciare libri nell'ambiente naturale compreso quello urbano, o \"into the wild\", ovvero dovunque si preferisca, affinch\u00e9 possano essere ritrovati e quindi letti da altri, che eventualmente possano commentarli e altrettanto eventualmente farli proseguire nel loro viaggio. Il termine deriva da \"bookcrossing.com\", un club gratuito di libri on-line fondato nel 2001 per incoraggiare tale pratica, al fine di \"rendere il mondo intero una biblioteca\".\nL'uso frequente di questo termine \u00e8 divenuto cos\u00ec diffuso da meritare, dal 2004, una voce nel Concise Oxford English Dictionary:\nSpirito dell'iniziativa.\nLasciare un libro viene considerato come l'inizio di un'avventura per i proprietari dei libri, per i libri e per i loro nuovi lettori.\nL'iniziativa di abbandonare scritti per condividerne il contenuto \u00e8 piuttosto antica, e forse possiamo individuare nel filosofo greco Teofrasto la prima iniziativa di liberare in mare alcuni testi chiusi in bottiglia, cos\u00ec come possiamo ravvisare nel Progetto Gutenberg una moderna visione digitale di condivisione. Molte altre sono state in passato le iniziative di abbandonare gratuitamente libri, ad esempio perch\u00e9 potesse fruirne chi per problemi economici o fisici avrebbe potuto trarne giovamento, e qui possiamo citare \"Nati per Leggere\" dove a Boston nei primi anni '90, nell'ospedale locale alcuni pediatri ebbero l'idea di mettere dei libri nella sala d'aspetto. Col tempo i libri sparirono e i promotori, resisi conto dell'utilit\u00e0 di quel \"furto\", decisero di istituzionalizzare l'iniziativa.\nI due progetti americani relativi a libri per bambini pi\u00f9 importanti si chiamano proprio \"Born to read\" e \"Reach out and read\". La filiazione italiana \u00e8 l'iniziativa Nati per Leggere, sorta alla fine degli anni novanta. Secondo altri , a Belgrado, e si deve a Du\u0161an \"Du\u0161ko\" Radovi\u0107, scrittore e giornalista, dal 1975, di Studio B, che la propone nella sua trasmissione radiofonica quotidiana \"Beograde dobro jutro\" (Belgrado buon giorno). Viene colta al volo dal SKC - Studentski Kulturni Centar (Centro Studentesco di Belgrado, uno dei luoghi di ritrovo \"liberi\" nella cultura giovanile post 1968, in Serbia) che sposa l'iniziativa come propria, offrendo il Centro e il parco intorno come primo spazio dove lasciare il libro \"libero\".\nIn ogni caso il nome con cui questo genere di iniziative \u00e8 pi\u00f9 conosciuta fa riferimento ad un dominio web, che venne ufficialmente registrato nel 2001.\nBookcrossing in senso stretto.\nL'iniziativa prende il nome dalla giustapposizione dei termini \"Book\" e \"Crossing\", che letteralmente possono volere dire \"incrociare un libro\" o \"far viaggiare un libro\", ma che in senso pi\u00f9 lato sta ad indicare l'intersezione tra le vite di chi legge i libri, che appunto si toccano, seppur solo virtualmente, tramite un volume. In seguito, il neologismo divenne una parola vera e propria del vocabolario inglese.\nIl meccanismo del Bookcrossing ruota intorno all'esistenza di un sito web attraverso il quale \u00e8 possibile dotare i volumi di un codice identificativo unico (BCID - Bookcrossing ID) che permetter\u00e0 di seguire i loro spostamenti a livello mondiale, sempre che venga utilizzato il sito web ad ogni passaggio. Precedentemente esistevano iniziative simili, traccianti ad esempio il numero seriale delle banconote USA, o relativi al regalo di fotocamere usa e getta, cos\u00ec come esistevano iniziative poco pi\u00f9 che individuali di abbandono di libri per permetterne ad altri la lettura. L'idea consistette nell'unire le due cose.\nSe qualcuno decide di lasciare un libro attraverso BookCrossing, questo deve essere registrato per ottenere un BCID, ovvero il codice identificativo di cui sopra, in modo da potere seguire il volume durante i suoi spostamenti. Chi trova il libro \u00e8 invitato, mediante etichette allegate a quest'ultimo, a segnalare il ritrovamento sul sito e a lasciarlo a sua volta, per dare la sua stessa opportunit\u00e0 ad altre persone. Pur essendo consigliabile leggere un libro ritrovato, quest'azione non \u00e8 obbligatoria: essenziale \u00e8 dare la possibilit\u00e0 al libro di incontrare nuovi lettori, e in questo senso vige la massima libert\u00e0. Il saltare la segnalazione, ad esempio perch\u00e9 non si ha accesso alla rete, non implica comunque che il libro non possa ripartire per il suo viaggio.\nLa registrazione al sito web e ogni altra operazione legata al BookCrossing sono gratuite: eventuali donazioni volontarie sono utilizzate per coprire i costi di manutenzione e di esercizio. Da qualche tempo il sito si finanzia in parte attraverso l'adozione di banner, comunque mirati. Gli utenti che finanziano volontariamente il sito ricevono in cambio una quantit\u00e0 di pubblicit\u00e0 minore, che per\u00f2 \u00e8 sempre presente.\nOrigine.\nL'idea viene concretizzata da Ron Hornbaker, e da sua moglie Kaori che la concepiranno per web nel marzo 2001, ispirandosi ai gi\u00e0 citati sistemi di tracciamento in rete. Il sito web divenne accessibile circa un mese dopo, il 17 aprile 2001. Allo stato attuale (novembre 2019) il sito conta oltre 1.961.120 membri e oltre 13.000.000 di libri registrati. In Italia conta oltre 26\u00a0200 iscritti, distribuiti sul territorio nazionale tra citt\u00e0 e provincia. Dalle analisi in rete le comunit\u00e0 urbane pi\u00f9 numerose, a partire dalla nascita del sito americano, risultano essere nell'ordine Milano, Roma, Torino, Genova, Napoli e Padova. Tuttavia, l'abbandono dell'iniziativa da parte di iscritti di vecchia data rende questa analisi utile a conoscere un dato a valore unicamente progressivo.\nLasciare un libro.\nDal punto di vista pratico, il libro, per essere correttamente liberato rendendo tracciabile il suo percorso attraverso persone e luoghi, deve essere registrato sul sito web. Con la registrazione, che si effettua inserendo i dati principali come autore, titolo eccetera, si ottiene infatti il \"BCID\", il codice identificativo unico che identificher\u00e0 quel singolo libro permanentemente.\nIl BCID viene riportato sul libro stesso, unitamente ad altre informazioni finalizzate a far capire al futuro lettore l'iniziativa e le \"regole del gioco\". Solitamente per fare ci\u00f2 si utilizzano etichette adesive. Chi ha lasciato il libro pu\u00f2 seguirne il \"viaggio\" attraverso i collegamenti sul sito web e leggere gli eventuali ritrovamenti e i commenti di chi lo ritrova, a condizione che quest'ultimo si colleghi al sito per segnalarne il ritrovamento. La segnalazione non \u00e8 obbligatoria, e un eventuale \"salto di turno\" del lettore non pregiudica il proseguire della tracciabilit\u00e0 del libro stesso una volta che venga nuovamente lasciato.\nAltri sviluppi dall'idea di BookCrossing.\nTutte le variazioni dell'idea iniziale di consegna di un libro sono improntate a tre principi base: la passione per la lettura, la disponibilit\u00e0 alla condivisione della cultura, la libert\u00e0 di iniziativa (all'interno di poche regole base).\nLe prime forme pi\u00f9 elaborate di realizzazione dell'idea di BC sono ad esempio i bookrings e i bookrays. Per entrambi il concetto di base \u00e8 il seguente: un utente che vorrebbe leggere un libro si \"iscrive\" ad una lista sul sito web e il libro viene spedito via posta attraverso i partecipanti alla lista, spesso attraversando nazioni o continenti. La sola differenza tra bookrings e bookrays \u00e8 la seguente: nei primi l'ultimo della lista rispedisce il libro a chi ha iniziato la lista, mentre nei secondi l'ultimo della lista decide se lasciare il libro \"in the wild\" oppure organizzare un altro bookray (o bookring).\nOltre a queste due forme, esiste anche un'altra variazione costituita dalle bookboxes: in questo caso tra gli \"iscritti\" viaggia, sempre per posta, una scatola contenente pi\u00f9 libri, di solito scelti con una logica (autore, argomento, genere, nazionalit\u00e0 ecc). Frequentemente i volumi vengono sostituiti ad ogni passaggio, ferma restando la logica iniziale.\nSebbene il sito originale americano non dia un supporto diretto a questo tipo di varianti, alcuni siti in lingua italiana presentano meccanismi automatici e interattivi per facilitarne il lancio e la partecipazione. Altri contengono liste alfabetiche di box, ray e ring italiani, che vengono aggiornati manualmente dagli stessi partecipanti.\nLe \"BookCrossing Zones ufficiali\", abbreviate spesso come OCZ o OBCZ, sono spazi dedicati al BookCrossing concessi a questo scopo. Possono essere sale d'attesa ospedaliere, biblioteche, locali pubblici quali bar o negozi che aderiscono in vario modo all'iniziativa. Le Bookcrossing Zones ufficiali sono presenti nelle principali citt\u00e0 di moltissimi paesi e la loro presenza, in continua crescita, \u00e8 segnalata su mappe presenti in siti esterni a quello ufficiale. Qui \u00e8 possibile lasciare libri o prenderne, aumentando cos\u00ec la probabilit\u00e0 che il ritrovamento di questi ultimi venga interpretato nell'ottica del BookCrossing.\nIncontri virtuali e non tra i BookCrossers.\nContrariamente alla pura lettura, la pratica del BookCrossing non \u00e8 esclusivamente solitaria. Essa prevede la liberazione e il ritrovamento di libri senza necessariamente un contatto diretto tra i partecipanti, ma l'avere alle spalle una comunit\u00e0 che condivide un metodo ed una certa visione della condivisione, porta spesso alla concretizzazione di ritrovi, in rete o sul territorio.\nI membri del BookCrossing (chiamati \"BookCrossers\", in Italia anche \"BookCorsari\" o \"corsari\"), in quanto comunit\u00e0 virtuale, si sono nel tempo dotati di strumenti di comunicazione e di partecipazione secondo una modalit\u00e0 glocalizzata per mezzo dei quali si sono incontrati raccolti ed espressi. Queste modalit\u00e0 differiscono a seconda della comunit\u00e0 d'appartenenza.\nVerso la prima met\u00e0 del 2002, nacque la prima versione dei forum integrati, nonch\u00e9 la mailing list, ospitata esternamente presso il provider Yahoo.\nAccanto agli strumenti di comunicazione mondiale, sviluppati parallelamente al sito web del BookCrossing, sono nati nelle principali nazioni coinvolte nell'iniziativa, cio\u00e8 che presentano un pi\u00f9 alto numero di iscritti, analoghi strumenti (forum, siti web tematici, mailing list) di livello nazionale e locale, variamente relazionati al sito americano, per l'Italia il forum di riferimento storico \u00e8 ospitato da bookcrossing-italy.\n\u00c8 stato quindi possibile partecipare ad incontri locali, definiti originariamente meetup, meet up, o MU in quanto per iniziativa dello stesso Ron Hornbaker, da settembre 2002 il sito americano si appoggi\u00f2 a uno strumento per community gi\u00e0 esistente, \"meetup.com\", adesso divenuto commerciale, e senza collegamento alcuno tra le iniziative.\nPer gli utenti italiani di BookCrossing.com si tratta di incontri periodici che si svolgono per consuetudine prevalentemente il secondo marted\u00ec del mese alle ore 18.00 - 19.00 in siti prevalentemente accordati tra i partecipanti.\nGli incontri possono essere presso le \"BookCrossing Zones\", in luoghi convenuti via forum, bacheche elettroniche, usenet o secondo altre modalit\u00e0 di comunicazione interna tra i membri; in Italia, si pu\u00f2 anche ricevere la notizia via posta elettronica, a seconda della disponibilit\u00e0 di persone che eventualmente coordinino gli incontri a livello locale o di eventuali organizzazioni via web.\nGli incontri possono avere come argomento la spiegazione e l'approfondimento dei meccanismi del sito e della filosofia del condividere, discussioni a tema \"letterario\" o semplicemente e pi\u00f9 frequentemente la conoscenza diretta degli altri BookCrossers e un'occasione per stare insieme tra persone che condividono la visione di questo aspetto della vita. Il tutto, al di fuori delle attivit\u00e0 di registrazione \u00e8 abbastanza elastico.\nAnnualmente si svolge, in primavera, l'incontro internazionale (bc-convention o Anniversary Convention), mentre le \"conventions\" e gli incontri nazionali cos\u00ec come quelli a carattere regionale, tra i bookcrossers, si organizzano sia sul sito americano che sui singoli siti nazionali.\nGli incontri nazionali, tracciati e riportati anche sul sito americano si sono svolti in diverse localit\u00e0 della penisola.\nCome informazione di attualit\u00e0 riportiamo che nel 2008 l\"'Anniversary Convention\", incontro internazionale, si \u00e8 svolto a Londra dal 18 al 20 aprile, fissando la \"2009 Bookcrossing Convention\" a Christchurch, in Nuova Zelanda.\nAltre iniziative di BookCrossing prevedono fin dall'organizzazione l'incontro diretto tra i membri.\nBookcrossing in senso ampio.\nLiberalibri.\nLiberalibri \u00e8 un passaggio di libri tra le persone direttamente e attraverso dei depositari. \u00c8 differente dal BookCrossing in quanto manca dell'azione in cui si lascia libero il libro. Mantiene invece le forme collaterali della pratica, dove il libro viene dato \"ad personam\" o viene lasciato in eventi pubblici. Come recita la presentazione ufficiale dell'associazione: \"a differenza del BookCrossing che abbandona i libri, Liberalibri crea occasioni pubbliche in cui i libri vengono liberati. Siamo convinti che questa piccola azione contribuisca a diffondere il piacere di leggere\".\nTutto \u00e8 iniziato a Caserta il 16 ottobre 2002 nello stesso giorno dell'apertura della Biblioteca di Alessandria in Egitto. Il primo libro liberato \u00e8 stato \"Il Dramma \u00e8 Dio\" di David Maria Turoldo. Il fondatore di tale associazione \u00e8 stato Vincenzo De Rosa.\nIl giorno 25 luglio 2009 sono stati portati e donati, liberati, circa 1200 testi, catalogati, nella frazione di Tempera (L'Aquila) per la fondazione di una Biblioteca.\nIl 17 febbraio 2010 sono stati liberati oltre 200 libri a Caserta e chi ha ricevuto un libro \u00e8 diventato \"quel libro\" in quanto la Biblioteca della Citt\u00e0 \u00e8 chiusa dal 2 dicembre 2009 e solo cos\u00ec potr\u00e0 continuare ad esserci, secondo l'associazione, trasmissione del sapere.\nLiberalibri, con altre associazioni, il 23 aprile 2010 (Giornata Mondiale del Libro) ha letto, nel porticato del Palazzo del Comune di Caserta, una delle pagine finali di Fahrenheit 451 (edito in Italia anche con il titolo Gli anni della Fenice), un romanzo di fantascienza scritto da Ray Bradbury. Sono stati liberati, per sollecitare la riapertura della Biblioteca Comunale di Caserta, oltre 450 libri in diverse manifestazioni.\nIl 2 luglio 2010 sono state liberate tre enciclopedie al Comune di San Pietro Infine per la fondazione di una Biblioteca pubblica.\nIl 2 dicembre 2010 gli associati di Liberalibri si sono incontrati davanti alla Biblioteca Comunale di Caserta \"A. Ruggiero\" per \"festeggiare\" un anno di chiusura della Biblioteca con uno scambio di libri, dolci e spumante.\nLiberalibri ha curato la pubblicazione del libro \"Terrorismo e Dignit\u00e0 Umana\" dove si sottolinea la necessit\u00e0 della salvaguardia della democrazia.\nIl 16 novembre 2011 \u00e8 stata organizzata da Liberalibri, con altre associazioni tra cui Fuci Caserta e Forum italiani dei movimenti dell'Acqua, la festa di compleanno della chiusura della Biblioteca Comunale \"A. Ruggiero\" di Caserta; la manifestazione ha visto la partecipazione di oltre un centinaio di persone con una grande partecipazione di insegnanti e studenti. Nello stesso ambito, sono stati liberati circa 70 libri di poesia del \"Premio internazionale di Poesia di Sessa Aurunca\" donati dalla presidenza del premio a tutti gli studenti presenti. Si \u00e8 sottolineato da parte di ognuno che la lettura \u00e8 un diritto di tutti. Liberalibri in questi due anni ha liberato circa mille libri nelle strade, nei locali, nelle scuole: misura per risanare questa totale mancanza di libert\u00e0, democrazia e uguaglianza. Il primo dicembre 2011 \u00e8 stata riaperta la Biblioteca Comunale di Caserta \"A. Ruggiero\" in una nuova sede.\nIl 24 marzo 2012 \u00e8 stato organizzato, con liberazione di circa 50 libri, presso la Biblioteca diocesana di Caserta - \"Dialogos\" Grecia anima greca di Europa - per sottolineare l'enorme importanza della Grecia nella cultura e nella spiritualit\u00e0 europea.\n16 ottobre 2012 dieci anni di Liberalibri per le strade di Caserta e liberazione di libri in piccole biblioteche per festeggiare l'evento con un ricordo alla Grecia madre della cultura europea.\nIl 22 novembre 2012, in occasione del decimo anno della liberazione del primo libro, nella nuova Biblioteca Comunale di Caserta \"A. Ruggiero\" sono stati consegnati dieci atti di benemerenza a dieci personaggi che si sono distinti nell'ambito della divulgazione della cultura e un atto di benemeranza speciale, consegnato dal Sindaco di Caserta e dal coordinatore di Liberalibri al segretario nazionale dell'Associazione Greci in Italia per il Popolo Greco in atto di fratellanza e riconoscimento dell'alto valore della cultura greca.\nAltre iniziative.\nBasandosi in senso lato sull'idea di BookCrossing, ovvero condivisione di materiale culturale, sono sorte alcune iniziative di CDCrossing e di DiscCrossing, finalizzate alla circolazione di musica, di VideoCrossing finalizzate alla circolazione di materiale audiovisivo e di Photocrossing finalizzate alla circolazione di fotografie o di intere macchine fotografiche usa e getta. Precedente a tutte, ed anche allo stesso BookCrossing che ne trasse ispirazione, la bizzarra iniziativa di seguire le banconote, un progetto denominato Where's George?!.\nAll'idea del BookCrossing \u00e8 ispirato anche il Postcrossing, un progetto creato dal portoghese Paulo Magalh\u00e3es per permettere alle persone di ricevere cartoline da tutto il mondo. La principale differenza con il BookCrossing deriva dal fatto che per ricevere una cartolina \u00e8 necessario spedirne un'altra a propria volta."}
{"id": "28038", "revid": "1515", "url": "https://it.wikipedia.org/wiki?curid=28038", "title": "Bookcrossing", "text": ""}
{"id": "28064", "revid": "107455493", "url": "https://it.wikipedia.org/wiki?curid=28064", "title": "Riforme nell'Impero russo", "text": "Gli anni che vanno dal 1855 fino al 1892 coprono il periodo storico che segu\u00ec direttamente il regno di Nicola I, che era stato caratterizzato da un indirizzo prettamente reazionario. In questi anni la Russia attravers\u00f2 un periodo caratterizzato da riforme. Lo zar Alessandro II, che succedette a Nicola I fu inizialmente moderato conservatore consapevole di non avere alternative ad accettare alcuni cambiamenti. Durante il suo regno tutti gli aspetti della vita russa furono sottoposti a riforme. Dopo il 1866 a seguito di vari fatti interni alla Russia e di politica estera ebbe inizio una fase di restringimento delle precedenti aperture.\nL'abolizione della servit\u00f9 della gleba.\nNel 1861 lo zar abol\u00ec la servit\u00f9 della gleba emancipando circa 40 milioni di contadini. Le commissioni locali preposte all'emancipazione, dominate dei signori terrieri, effettuarono l'emancipazione quasi sempre a loro vantaggio limitando la libert\u00e0 concessa agli ex-servi. Coloro che erano stati servi, di norma, rimanevano nei villaggio di origine ma veniva richiesto loro di pagare indennit\u00e0 per ottenere in usufrutto le terre, pagamenti che erano previsti per periodi anche di cinquant'anni. I proprietari terrieri che avevano emancipato servi vennero indennizzati attraverso obbligazioni di stato.\nIl governo russo prevedeva che i 50.000 proprietari terrieri che possedevano tenute con estensione maggiore di 1,1 chilometri quadri avrebbero continuato a gestire le loro tenute anche senza i servi ed avrebbero continuato anche a fornire il personale politico ed amministrativo necessario per la gestione della Russia. Il governo era anche convinto che i contadini avrebbero prodotto raccolti sufficienti sia per il loro consumo che per l'esportazione e che quindi avrebbero contribuito a ridurre il notevole debito estero della Russia. Queste aspettative avrebbero potuto essere realistiche se l'operazione fosse stata condotta in modo corretto ed efficiente ma le lentezze dell'apparato burocratico, comunque in mano alla nobilt\u00e0, ed i troppi interessi da parte dei proprietari terrieri generarono una situazione per cui sia i servi emancipati che i loro vecchi proprietari furono insoddisfatti.\nI contadini rimasero in arretrato con i pagamenti al governo in quanto le terre che avevano ricevuto erano le pi\u00f9 povere e meno produttive ed in generale perch\u00e9 le tecniche agricole erano ancora primitive e non erano stati previsti finanziamenti per l'acquisizione di macchinari. Molti proprietari preferirono mettere in vendita le loro terre in modo da ricavarne un utile immediato in quanto non erano in grado, non avendo alcuna nozione di come gestire un'azienda agricola, di farle rendere senza i loro servi. Per di pi\u00f9 il valore delle obbligazioni emesse dallo stato precipit\u00f2 essendo legato ai pagamenti dei contadini emancipati.\nLe riforme nell'amministrazione.\nLa riforma dei governi locali segu\u00ec da vicino l'emancipazione. Nel 1864 la maggior parte della amministrazione della parte europea della Russia fu strutturata in province e distretti governati dagli Zemstva dove erano, teoricamente, rappresentate tutte le classi e che erano responsabili delle scuole locali, della salute pubblica, delle strade, delle prigioni, degli approvvigionamenti e di simili faccende. Nel 1870 furono introdotti i consigli cittadini elettivi o dumy. Dominati dai proprietari e controllati dai governatori provinciali e dalla polizia gli zemstva e le dume imposero tasse e pretesero manodopera gratuita in supporto alle loro attivit\u00e0.\nNel 1864 venne messa in atto anche la riforma giudiziaria. Nelle principali citt\u00e0 vennero istituite corti di giustizia con giurie di stile occidentale. In generale il sistema giudiziario funzion\u00f2 abbastanza bene ma il governo fece mancare sia i finanziamenti che una certa pressione culturale necessari per estendere il sistema ai villaggi, dove le forme tradizionali di giustizia continuarono ad operare con una minima interferenza del nuovo potere provinciale.\nIn aggiunta a ci\u00f2 il governo istru\u00ec i giudici a valutare ciascun caso in modo indipendente senza tenere conto di decisioni precedenti, cosa questa che avrebbe permesso ai giudici di costituire un corpo di leggi indipendente dall'autorit\u00e0 statale, secondo il modello anglosassone.\nLa scuola e la cultura.\nAltre riforme di notevole importanza riguardarono il sistema educativo e l'ambito culturale. L'adesione dello Zar alle idee di rinnovamento sociale comport\u00f2 la possibilit\u00e0 di una maggior libert\u00e0 di stampa con l'alleggerimento di alcuni tipi di censura. Quando nel 1866 ebbe luogo un fallito attentato alla sua vita il governo reintrodusse la censura sulla stampa ma con minore severit\u00e0 che negli anni precedenti al 1855. Anche le universit\u00e0, che nel 1861 avevano ottenuto una certa autonomia, nel 1866 subirono restrizioni a questa. Nei confronti della scuola di base il governo russo cerc\u00f2 di forzare una impostazione conservatrice facendo approvare dagli zemstvo norme che imponevano l'uso della divisa anche per le scuole elementari. La mancanza di fondi per\u00f2 imped\u00ec la piena attuazione di tale progetto. Sui risultati in campo educativo influ\u00ec anche l'opposizione, all'impostazione ufficiale, di parte degli insegnanti e dei dirigenti scolastici in quanto molti di questi avevano una formazione di tipo progressista.\nRiforme in campo economico.\nNella sfera della finanza la Russia fond\u00f2 nel 1860 la Banca statale dell'Impero Russo, con l'obiettivo di dare maggiore stabilit\u00e0 alle emissioni di denaro. Il Ministero delle Finanze appoggi\u00f2 lo sviluppo delle ferrovie, anche per facilitare le esportazioni, ma us\u00f2 molta cautela nel permettere al capitale straniero di operare in Russia. Nel 1882 il ministero fond\u00f2 anche l'\"Istituto di credito agrario contadino\", che aveva lo scopo di aiutare i contadini ad acquistare nuove terre. Nel 1885 il Ministero degli Affari Interni fond\u00f2, in contrapposizione con l'iniziativa del ministero delle finanze, l'\"Istituto di credito agrario dei nobili\" per prevenire preclusioni nel diritto di manomorta (ossia preclusioni al diritto dei nobili di riscattare ipoteche sulle loro terre senza vincoli di tempo).\nLe riforme nell'esercito.\nAnche in campo militare il governo di Alessandro II cerc\u00f2 di operare quelle riforme che riteneva necessarie. Una delle ragioni principali che avevano portato all'emancipazione dei servi era quello di facilitare la transizione da un esercito di professione, e quindi permanente, che aveva alti costi di mantenimento, ad un esercito di leva, composto di riservisti e strutturato su base territoriale, mobilitato in caso di necessit\u00e0. Per ottenere ci\u00f2 era necessario disporre di una grande base di popolazione che avesse ricevuto i rudimenti dell'istruzione militare mentre prima dell'emancipazione i servi non ricevevano alcuna istruzione di questo tipo. L'inerzia dell'apparato burocratico rallent\u00f2 la riforma dell'esercito almeno fino a quando la Guerra Franco-Prussiana del 1870 \u2013 1871 non dimostr\u00f2 l'importanza di un esercito basato su concetti moderni.\nIl sistema della leva obbligatoria, introdotto nel 1874, ebbe anche l'effetto di permettere a parte dei contadini di imparare a leggere e scrivere e di fornire alle donne che svolgevano il compito di infermiere, alcune nozioni base di educazione sanitaria. Malgrado questi timidi tentativi di ammodernamento l'esercito russo rimase arretrato sotto molti aspetti. Molti ufficiali, tutti provenienti dalle file della nobilt\u00e0, preferivano l'uso della baionetta alle pallottole, ritenendo che ricorrere ad un'arma a distanza fosse sintomo di codardia. Malgrado qualche risultato positivo, l'industria russa non fu in grado di tenere il passo con l'occidente riguardo alla produzione di fucili, cannoni e navi da guerra. Anche il progetto di modernizzazione della marina fall\u00ec nel suo obiettivo di sviluppare l'industria navale dopo il 1860.\nLa Russia dopo il 1881.\nNel 1881 Alessandro II mor\u00ec nell'attentato organizzato da Narodnaja Volja. Suo figlio Alessandro III diede inizio ad una politica reazionaria continuando il movimento di controriforma che, in parte, aveva gi\u00e0 avuto inizio nel 1866. Il nuovo zar rafforz\u00f2 l'apparato poliziesco dando vita all'Ochrana, la famigerata polizia politica, dotata di poteri straordinari e posta direttamente sotto il controllo del Ministero degli Affari Interni. Il potere degli \"zemstva\" venne notevolmente ridotto dall'introduzione di sovrintendenti nominati direttamente dal ministro degli Affari Interni e provenienti tutti dalla classe dei nobili. Alessandro III nomin\u00f2 il reazionario Konstantin Petrovi\u010d Pobedonoscev, che era stato suo tutore, alla carica di procuratore presso il Santo Sinodo della Chiesa ortodossa e Ivan Davidovi\u010d Deljanov ministro dell'istruzione.\nNel loro tentativo di salvare la Russia dal \"modernismo\" questi istituirono nuovamente la censura religiosa, perseguirono i non ortodossi e le popolazioni non russe fomentando l'antisemitismo e sopprimendo del tutto l'autonomia delle universit\u00e0. I loro attacchi ai progressisti ed a tutti coloro che non erano russi alienarono al regime gran parte della popolazione. I nazionalisti non russi ed in particolare Polacchi, Finlandesi, Lettoni, Lituani e Ucraini risposero ai tentativi di russificazione portati avanti dal regime intensificando il loro nazionalismo. Molti ebrei emigrarono o si unirono a movimenti rivoluzionari. Organizzazioni segrete e movimenti politici continuarono a sviluppare la loro opera malgrado le repressioni del regime."}
{"id": "28065", "revid": "120292545", "url": "https://it.wikipedia.org/wiki?curid=28065", "title": "Cortocircuito", "text": "Un cortocircuito \u00e8 un collegamento fra due punti di un circuito elettrico che ha resistenza prossima a zero. Esso impone una tensione nulla (o trascurabile) ai capi del circuito ma non vincoli sulla corrente che passa attraverso di esso, che pu\u00f2 assumere valori molto elevati.\nTerminologia.\nNel linguaggio elettrotecnico \"cortocircuitare\" (a volte anche \"ponticellare\") significa creare volutamente un cortocircuito tra due conduttori in modo da far passare la corrente (o il segnale) tra questi, impedendo cos\u00ec che la corrente (o il segnale) fluisca a un terzo conduttore a valle dei primi due. \nPer fare questo si collegano con un filo elettrico i primi due connettori oppure si crea il cortocircuito e lo si connette fisicamente a terra, in modo che l'eventuale corrente si disperda non danneggiando il sistema o la persona (ad esempio si esegue questa operazione per scaricare un condensatore o un trasformatore).\nNegli altri casi, il provocare un cortocircuito \u00e8 un'operazione non voluta e che pu\u00f2 rivelarsi dannosa per l'impianto/apparecchio e pericolosa per le persone o le cose, dato l'elevato valore che pu\u00f2 essere raggiunto dalla corrente.\nTeoria circuitale.\nBipolo ideale.\nIn elettrotecnica, il corto-circuito (o circuito chiuso) ideale \u00e8 quel bipolo caratterizzato dalla relazione circuitale:\ndove v corrisponde alla tensione elettrica (espressa in volt) e t corrisponde al tempo (espresso in secondi).\nLa potenza elettrica del bipolo \u00e8 nulla, dato che v = 0:\nCircuito equivalente a un cortocircuito ideale.\nIl cortocircuito \u00e8 un componente ideale, in quanto non corrisponde a nessun elemento reale. Esso pu\u00f2 essere pensato come equivalente di vari elementi:\nTransitorio di cortocircuito.\nL'evoluzione di un cortocircuito si pu\u00f2 schematizzare come la chiusura di un circuito RL alimentato da un generatore di tensione alternata\nLa chiusura del circuito provoca il passaggio di una corrente, la cui forma d'onda \u00e8 data dalla somma della \"componente transitoria\" formula_4aperiodica, e della \"componente a regime\" formula_5 alternata sinusoidale. La somma delle componenti pu\u00f2 dar luogo a un picco di corrente superiore a quello della componente a regime:\ndove l'impedenza valeformula_7 e la sua fase formula_8\nIn alta tensione, il picco di corrente iniziale (che va stimato dall'andamento della corrente di guasto e dipende fortemente, tramite l'angolo formula_9, dall'istante di instaurazione del cortocircuito) determina la massima sollecitazione elettrodinamica, mentre la corrente a regime formula_10 determina la dissipazione termica durante il guasto.\nIl valore dell'impedenza del circuito equivalente dipende dai parametri della rete, del guasto e dei generatori a essa connessi. Si distinguono i guasti \"franchi\", dove il collegamento \u00e8 senza impedenza, da quelli con impedenza, dove il collegamento avviene tramite un canale conduttore non ideale (es. un arco elettrico).\nSituazioni possibili.\nImpianti in bassa tensione.\nIn condizioni reali, la corrente circolante in condizioni di cortocircuito \u00e8 limitata esclusivamente dalla resistenza dei fili conduttori e dei collegamenti.\nIn un comune impianto elettrico a 220-240 V o a 380-420 V l'intensit\u00e0 di corrente pu\u00f2 raggiungere valori da migliaia a centinaia di migliaia di ampere e per effetto Joule pu\u00f2 generare calore e far s\u00ec che vengano raggiute temperature tali da provocare la fusione dei conduttori stessi, ci\u00f2 costituisce rischio di innesco d'esplosione e incendio.\nImpianti in alta tensione.\nIl cortocircuito deriva dal contatto a bassa impedenza tra parti a potenziale diverso (ossia, tra conduttori di diverse fasi o tra conduttori e la terra). Le fasi interessate dal contatto a bassa impedenza sono dette \"fasi guaste\", le altre sono dette \"fasi sane\". I possibili cortocircuiti di un sistema trifase sono:\nLe cause pi\u00f9 frequenti sono il distacco di un conduttore di una linea aerea, un guasto interno a un'apparecchiatura, un difetto di isolamento, il contatto accidentale tramite un corpo conduttore fase-fase o fase-terra, un arco provocato da una sovratensione. I cortocircuiti fase-fase comportano sempre la circolazione di una corrente elevata tra le fasi guaste (\"corrente di cortocircuito\"). Poich\u00e9 le reti di trasmissione sono poste in esercizio con neutro a terra, anche i cortocircuiti fase-terra provocano il passaggio di correnti anormalmente elevate sulle fasi guaste e, in minor misura, anche sulle fasi sane, nonch\u00e9 una sopraelevazione di tensione sulle fasi sane.\nDurante la permanenza del guasto \u00e8 necessario che il sistema elettrico mantenga i profili di tensione; in caso contrario si avrebbe un calo di tensione a ogni cortocircuito. Per ottenere ci\u00f2, \u00e8 richiesto ai gruppi generatori di poter erogare la potenza aggiuntiva necessaria durante il tempo richiesto all'estinzione del guasto.\nSi definisce \"potenza di cortocircuito\" della rete il prodotto della tensione nominale di rete con la corrente di cortocircuito ottenuta considerando un guasto franco; in tal caso la corrente \u00e8 limitata solo dall'impedenza equivalente della rete e dei generatori, e rappresenta la massima potenza che il sistema elettrico pu\u00f2 erogare per alimentare il guasto.\nProtezioni.\nLe reti e le apparecchiature elettriche devono essere adeguatamente progettate per far fronte ai cortocircuiti. A tal fine \u00e8 necessario che:\nVerifica in BT.\nI cavi BT sono isolati da una guaina in materiale plastico, che pu\u00f2 rammollirsi e fondere se esposta a fonti di calore eccessivo (esponendo il conduttore vivo al contatto diretto). Pertanto bisogna verificare che il calore dissipato dal cavo per la durata del corto circuito sia inferiore al limite di sicurezza.\nIn bassa tensione, le funzioni di individuazione ed estinzione del guasto sono svolte da un unico componente (interruttore magnetotermico o fusibile).\nLa verifica di adeguatezza del dispositivo di protezione \u00e8 data dalla formula:\ndove:\nSe si rispetta questa condizione allora il cavo \u00e8 protetto.\nVerifica in AT.\nLa verifica dell'adeguatezza al cortocircuito delle reti AT consiste nelle seguenti procedure:\nIl calcolo delle correnti di cortocircuito nei diversi nodi della rete \u00e8 indispensabile per dimensionare correttamente le apparecchiature; a tale scopo \u00e8 necessario modellizzare il circuito equivalente della rete. Data l'elevata simmetria normalmente esistente tra le caratteristiche elettriche delle fasi, il calcolo viene effettuato tramite il \"metodo delle sequenze\", che permette di ridurre la soluzione del circuito della rete trifase alla soluzione di tre circuiti monofasi indipendenti. Esistono delle procedure standardizzate per modellizzare i diversi componenti della rete. La soluzione dei circuiti viene oggi effettuata tramite appositi programmi informatici che permettono di trovare la soluzione numerica anche del transitorio di corto circuito.\nIl calcolo degli effetti consiste nella verifica delle sovratemperature e degli sforzi meccanici raggiunti dalle apparecchiature AT durante il cortocircuito. Le sovratemperature permettono di stimare l'allungamento termico dei conduttori (specialmente quelli flessibili, che per effetto dell'allungamento potrebbero ridurre la distanza verso terra); gli sforzi meccanici permettono di dimensionare le strutture di supporto delle apparecchiature e i morsetti di serraggio dei conduttori. Inoltre, le apparecchiature in cui circola corrente devono avere caratteristiche nominali compatibili con la massima corrente di cortocircuito attesa; la normativa tecnica di prodotto prevede delle prove specifiche per verificare questa capacit\u00e0.\nEffetti.\nCollegamenti elettrici.\nEssendo il cortocircuito un collegamento a impedenza nulla, esso costituisce il percorso di passaggio preferenziale della corrente in presenza di altri collegamenti in parallelo. Pertanto, la chiusura di un cortocircuito in parallelo a un componente circuitale permette di escludere quest'ultimo dalla rete senza interrompere il circuito. Questo tipo di cortocircuito viene usato per escludere componenti che hanno un'utilit\u00e0 solo durante alcune condizioni di funzionamento dell'apparato (per esempio le resistenze di inserzione), e non provoca sovracorrenti pericolose perch\u00e9 non cortocircuita l'intero apparato.\nIl cortocircuito intenzionale va distinto dal \"collegamento equipotenziale\" che \u00e8 un collegamento che serve a garantire che due parti abbiano lo stesso potenziale elettrico; l'impiego pi\u00f9 frequente \u00e8 il collegamento di terra che garantisce che la tensione del componente sia uguale a quella di terra. Questo collegamento non \u00e8 inteso a sopportare il passaggio di una corrente permanente.\nMeccanici.\nIl passaggio della corrente in due conduttori paralleli provoca una forza magnetica tra di essi di attrazione o repulsione a seconda del verso reciproco delle correnti, in base alla legge di Biot-Savart. Questo comporta uno sforzo che si trasmette sulle strutture di serraggio dei conduttori e sui supporti delle apparecchiature. Questi sforzi sono significativi solo in AT, dove le correnti di cortocircuito e le lunghezze dei conduttori tra due supporti (campate) sono elevate.\nTermici.\nLa corrente di cortocircuito provoca lo sviluppo di calore nei conduttori per effetto Joule. Dato che tale corrente pu\u00f2 essere molto superiore alla corrente nominale del conduttore o dell'apparecchiatura, il componente pu\u00f2 surriscaldarsi e ci\u00f2 pu\u00f2 provocare un degrado dei materiali di cui \u00e8 costituito."}
{"id": "28066", "revid": "1444886", "url": "https://it.wikipedia.org/wiki?curid=28066", "title": "Circuito aperto", "text": "Un circuito aperto \u00e8 un componente la cui resistenza tende all'infinito, pertanto \u00e8 attraversato da una corrente nulla indipendentemente dalla tensione applicata ai suoi terminali. \nDefinizione.\nIl circuito aperto ideale \u00e8 definito da un resistore la cui resistenza tende all'infinito, di conseguenza determinata la tensione ai terminali del circuito aperto formula_1 detta anche tensione a vuoto \u00e8 possibile ricavare l'intensit\u00e0 corrente formula_2 dalla legge di Ohm\nformula_3\nDefinita la conduttanza come la grandezza inversa della resistenza allora in un circuito aperto siccome la resistenza tende a infinito si ha che: \nformula_4 \nDalla legge di Ohm \u00e8 allora possibile ricavare la relazione costitutiva del circuito aperto formula_5 con formula_6 e formula_7, essendo nulla la corrente allora \u00e8 nulla anche la potenza elettrica assorbita.\nCircuiti equivalenti.\nIl circuito aperto \u00e8 un componente ideale, in quanto non corrisponde a nessun elemento reale. Esso pu\u00f2 essere pensato come equivalente di vari elementi:\nComponenti reali.\nQuesto bipolo approssima il comportamento di un qualunque circuito aperto, come ad esempio quello costituito dallo strato isolante tra i due bipoli di un interruttore, entro un determinato limite di tensione superato il quale la tenuta dell'isolante viene meno e tra i due bipoli si manifesta la scarica (arco elettrico)."}
{"id": "28079", "revid": "113194483", "url": "https://it.wikipedia.org/wiki?curid=28079", "title": "Secante (geometria)", "text": "Per retta secante di una curva si intende una retta che interseca la curva in due o pi\u00f9 dei suoi punti. \nQuesto termine deriva dal latino \"secare\", per \"tagliare\".\nLe secanti possono essere usate per approssimare le tangenti alla curva.\nPer individuare la tangente ad una curva \"C\" in un suo punto \"P\" si possono considerare le secanti della \"C\" definite da due punti, uno dei quali \"P\" e l'altro \"Q\" variabile. Se si avvicina \"Q\" a \"P\" sulla curva e se questa \u00e8 \"abbastanza regolare\", la relativa secante si avvicina alla tangente in \"P\" (che la regolarit\u00e0 della \"C\" garantisce essere unica).\nDi conseguenza si pu\u00f2 dire che il limite della pendenza (o direzione) della secante in un punto \u00e8 la pendenza (direzione) della tangente in questo punto.\nApprossimazione della secante.\nSi consideri la curva \"C\" definita da \"y\" = \"f\"(\"x\") in un sistema di coordinate cartesiane, un suo punto \"P\"\ndi coordinate (\"c\", \"f\"(\"c\")) e un altro punto \"Q\" con coordinate (\"c\" + \u0394\"x\", \"f\"(\"c\" + \u0394\"x\")).\nAllora la pendenza \"m\" della retta secante di \"C\" in \"P\" e \"Q\", \u00e8 data da:\ne la sua equazione da:\nIl rapporto incrementale che costituisce l'ultimo membro della precedente relazione, quando \u0394\"x\" si avvicina a zero \nsi avvicina alla derivata di \"f\"(\"c\"), ammesso che esista."}
{"id": "28082", "revid": "599013", "url": "https://it.wikipedia.org/wiki?curid=28082", "title": "Cis", "text": ""}
{"id": "28085", "revid": "2191321", "url": "https://it.wikipedia.org/wiki?curid=28085", "title": "Randy Rhoads", "text": "Annoverato tra i pi\u00f9 talentuosi e influenti chitarristi della scena metal degli anni Ottanta, ha militato dapprima nei Quiet Riot e successivamente nella band di Ozzy Osbourne.\nNoto per essere stato un devoto studioso della tecnica chitarristica e per averla combinata con elementi della musica classica e del jazz creando uno stile del tutto personale e innovativo, \u00e8 stato inserito alla quarta posizione nella classifica dei cento migliori chitarristi metal di sempre stilata dalla rivista \"Guitar World\" e alla trentaseiesima posizione nella classifica dei cento migliori chitarristi di tutti i tempi di \"Rolling Stone\". \u00c8 inoltre presente nella classifica dei cinquanta chitarristi pi\u00f9 veloci di sempre di \"Guitar World\".\nTra le sue tracce pi\u00f9 apprezzate si possono citare \"Revelation Mother Earth\", \"Dee\", \"Diary of a Madman\", \"Goodbye to Romance\" e le celeberrime \"Mr. Crowley\" e \"Crazy Train\", che si piazzarono rispettivamente alla ventottesima e alla nona posizione nella classifica dei cento migliori assoli di chitarra secondo \"Guitar About\"; in particolare l'assolo di \"Mr. Crowley\" \u00e8 stato nominato come il pi\u00f9 grande assolo di chitarra metal da Digital Dream Door mentre quello di \"Crazy Train\" \u00e8 alla cinquantunesima posizione nella classifica delle cento migliori canzoni di chitarra di \"Rolling Stone\".\nScomparso prematuramente all'et\u00e0 di venticinque anni in un incidente aereo, \u00e8 sepolto al Mountain View Cemetery di San Bernardino.\nBiografia.\nGiovinezza (1956-1970).\nRandall William Rhoads nacque il 6 dicembre del 1956 all'ospedale St. John di Santa Monica, California, da William Arthur e Delores Rhoads. Il padre era un musicista che lavorava dal 1949 come insegnante alla \"Musonia School of Music\" di North Hollywood, California. Randall aveva anche un fratello di nome Doug (discreto batterista) e una sorella di nome Kathy, entrambi pi\u00f9 grandi.\nNel 1958, quando Randall comp\u00ec i suoi 2 anni di vita, suo padre divorzi\u00f2 e si rispos\u00f2. Dal nuovo matrimonio nacquero Dan e Paul, fratelli di Randy. Superato il dolore della partenza del genitore, Rhoads inizi\u00f2 nel 1963, all'et\u00e0 di sei anni, a suonare la chitarra, esercitandosi con una vecchia Gibson \"Army-Navy\" acustica ereditata da suo nonno materno. Dopo qualche anno Randy fu iscritto ai corsi di musica dell'istituto \"Musonia School of Music\" su consiglio della madre.\nAssieme a sua sorella, inizi\u00f2 ad esercitarsi con la chitarra folk, uno dei metodi all'epoca pi\u00f9 popolari per imparare a suonare lo strumento. Allo stesso tempo per\u00f2, sempre su richiesta della madre, inizi\u00f2 a prendere anche lezioni di pianoforte, attraverso le quali Randall pot\u00e9 apprendere una maggiore tecnica musicale. Tuttavia egli abbandon\u00f2 presto questi corsi e a 12 anni cominci\u00f2 ad interessarsi definitivamente alla chitarra rock.\nSua madre possedeva una vecchia chitarra semi acustica, una \"Harmony Rocket\", con la quale Randy pot\u00e9 iniziare ad esercitarsi. Per un breve periodo, prese anche lezioni da Scott Shelly, un maestro di chitarra che insegnava nella stessa scuola della madre, ma dopo pochi mesi Shelly dovette andare dalla madre di Rhoads per spiegarle che non poteva continuare a dare lezioni al ragazzo, poich\u00e9 egli aveva gi\u00e0 imparato tutto ci\u00f2 che l'insegnante sapeva.\nFu cos\u00ec che Rhoads cominci\u00f2 ad indirizzarsi verso lo stile musicale e compositivo dell'hard rock e dell'heavy metal, stanco anche dello studio classico, che non soddisfaceva la sua vena musicale. Fin dall'inizio per\u00f2 queste influenze sonore e tecniche derivanti dagli intensi studi di musica classica andarono a contaminare e integrare il suo modo di concepire l'hard rock. Questo stile di comporre un rock fortemente classico e tecnico sar\u00e0 integralmente mantenuto dal chitarrista anche durante gli anni della sua maturit\u00e0 musicale, e ne diverr\u00e0 segno distintivo e veicolo per una veloce scalata al successo che porter\u00e0 Rhoads ad affermarsi nella scena metal mondiale.\nI Quiet Riot (1975-1980).\nNel 1970, all'et\u00e0 di 14 anni, Randy decise di unirsi alla sua prima band. Il gruppo, chiamato \"The Whore\", ebbe vita breve e si sciolse dopo pochi mesi di prove ed esercitazioni. Dopo questa breve parentesi, Rhoads entr\u00f2 a far parte di una band chiamata \"Violet Fox\", per la quale suon\u00f2 per tre anni. Lasciato il gruppo nel 1973 Randall fond\u00f2 infatti, all'et\u00e0 di 17 anni, una sua band personale, gli allora \"Little Woman\", assieme al suo miglior amico e bassista Kelly Garni. Al gruppo si aggiunsero ben presto Kevin DuBrow, scelto dopo una breve audizione svoltasi nella cucina della casa di Randy, e il batterista Drew Forsyth, che aveva gi\u00e0 suonato con Rhoads e Garni in passato.\nNel 1975 i Little Woman cambiarono nome in Quiet Riot su spinta di DuBrow che ne aveva suggerito la nuova denominazione prendendo ispirazione da Richard Parfitt, chitarrista del gruppo inglese Status Quo. La band inizi\u00f2 a suonare in piccoli bar e locali di Hollywood, oltre che in feste locali a Burbank. Dopo pochi anni i Quiet Riot si esibirono anche in strutture pi\u00f9 note come il \"Whisky a Go Go\" e il \"The Starwood\", suonando al fianco di note band come gli Angel, i Legs Diamond e i Van Halen.\nNel maggio 1975 il gruppo riusc\u00ec a registrare il suo primo EP avvalendosi della casa discografica del loro manager, la \"Magic Wand Records\", che per\u00f2 li lasci\u00f2 subito dopo la pubblicazione. Sul finire dell'estate la band trov\u00f2 un'etichetta disposta al contratto, la Casablanca Records, che ritir\u00f2 poco dopo l'offerta. Successivamente fu trovato un momentaneo accordo con la Buddah Records che per\u00f2 dichiar\u00f2 bancarotta dopo poche settimane. Finalmente nel 1977 i Quiet Riot furono contattati dalla casa discografica giapponese Sony Records, che gli assicur\u00f2 la pubblicazione di un album gestendo le vendite limitatamente al solo Giappone.\nFu cos\u00ec che nel 1978 il gruppo pubblic\u00f2 il suo primo album, l'omonimo \"Quiet Riot\". Il disco ottenne un buon numero di vendite in Giappone e port\u00f2 alla nascita dei primi fan club della band nell'arcipelago nipponico. Nello stesso anno Kelly Garni lasci\u00f2 la band per seguire una carriera da paramedico e venne sostituito nel gruppo dal bassista Rudy Sarzo. Nel 1979 la band, dopo aver ottenuto il prolungamento contrattuale dalla Sony, pubblic\u00f2 un secondo album, intitolato \"Quiet Riot II\". Nel disco, nonostante il neo entrato Sarzo vi sia accreditato come musicista, Garni diede ancora il suo ultimo contributo durante le registrazioni. \"Quiet Riot II\", anch'esso pubblicato solo in Giappone, si rivel\u00f2 un maggior successo rispetto al precedente e contribu\u00ec notevolmente ad incrementare la fama del gruppo.\nOzzy Osbourne (1979-1982).\nNel 1979, l'ex voce dei Black Sabbath Ozzy Osbourne fond\u00f2 il suo progetto solista. Alla ricerca di un chitarrista per il gruppo, Ozzy accett\u00f2 la proposta di Dana Strum (primo bassista della sua band, ed in futuro bassista dei Vinnie Vincent Invasion e degli Slaughter) che gli raccomand\u00f2 di visionare un certo Randy Rhoads, musicista dei giovani emergenti Quiet Riot. Randy ricevette la chiamata per le audizioni appena prima di un'esibizione con il suo gruppo e si present\u00f2 cos\u00ec al provino in fretta e furia con la sua chitarra \"Polka dot V\" costruita da Carl Sandoval. Osbourne, notando subito l'intesa stilistica tra i due, ingaggi\u00f2 immediatamente il chitarrista, scartando l'altro possibile candidato George Lynch, poi entrato nei Dokken. Cos\u00ec Rhoads, raccomandato Greg Leon (che poco dopo entrer\u00e0 nei Dokken) come suo sostituto nei Quiet Riot, si un\u00ec alla band.\nIn anni recenti \u00e8 stato reso noto dal suo migliore amico e compagno nei Quiet Riot Kelly Garni, che Randy non fu mai un grande fan dei Black Sabbath e che inizialmente non era neanche interessato a lasciare i Quiet Riot per la band di Osbourne poich\u00e9 aveva pi\u00f9 volte affermato di trovarsi bene con i Riot e di voler mantenere il suo ruolo nella band. Inoltre, sempre Garni afferm\u00f2 che, durante la giovinezza, lui e Randy consideravano i Black Sabbath un gruppo ridicolo e da non prendere sul serio per via dei loro atteggiamenti oscuri e satanici. Nonostante ci\u00f2, Rhoads accett\u00f2 comunque l'incarico, anche su consiglio della madre che pensava che fosse l'occasione giusta per permettere al figlio di conquistare il definitivo successo.\nArrivato in Inghilterra nel marzo 1980 per iniziare al lavorare sul nuovo album, Rhoads aiut\u00f2 Osbourne nella ricerca degli altri componenti per il gruppo ingaggiando il bassista Bob Daisley, il batterista ex Uriah Heep Lee Kerslake e il tastierista Don Airey, che aveva gi\u00e0 suonato con Osbourne nei Black Sabbath per l'album \"Never Say Die!\". Nonostante Randy fosse ormai entrato nella band di Ozzy, partecip\u00f2 ad un'ultima serie di date con i Quiet Riot nel maggio del 1980, con i quali si esib\u00ec in tre occasioni al The Starwood con i Dokken. Dopo questi concerti, Rhoads torn\u00f2 a dedicarsi a tempo pieno al progetto di Osbourne.\nDopo un paio di mesi di registrazioni, Osbourne pubblic\u00f2 il suo primo album solista il 20 settembre 1980, intitolato \"Blizzard of Ozz\". Grazie anche allo stile di Rhoads che import\u00f2 forti influenze neo-classiche nel sound, il disco riscosse un enorme successo soprattutto negli Stati Uniti, dove vennero estratti due singoli: \"\"Mr. Crowley\" e \"Crazy Train\". Dopo un tour della durata di quasi un anno che riscosse un grande impatto, la band torn\u00f2 in studio e registr\u00f2 un nuovo disco, intitolato \"Diary of a Madman\", che biss\u00f2 il precedente successo grazie anche ai singoli \"Over the Mountain\" e \"Flying High Again\"\". Due giorni dopo le registrazioni dell'album Ozzy, seguendo il consiglio di Rhoads, sostitu\u00ec Kerslake e Daisley con il batterista Tommy Aldridge e l'ex bassista dei Quiet Riot Rudy Sarzo, con i quali il gruppo part\u00ec per un lungo tour negli Stati Uniti.\nLa morte (19 marzo 1982).\nIl 18 marzo 1982, durante il \"Diary of a Madman tour\", il gruppo fece tappa al Civic Coliseum di Knoxville, nel Tennessee. Terminato il concerto la band si diresse verso Orlando, citt\u00e0 della Florida, per prendere parte al \"Rock Super Bowl XIV\" insieme ad artisti come Foreigner, Bryan Adams e UFO. Lungo la strada il gruppo pass\u00f2 vicino alla casa dell'autista del loro bus, Andrew C. Aycock, che viveva a Leesburg, Florida, presso il \"Flying Baron Estates\", un complesso abitativo composto da tre case con un hangar per aeroplani ed una pista d'atterraggio.\nIl veicolo arriv\u00f2 sul posto attorno alle 8:00 di mattina del 19 marzo 1982, parcheggiando ad un centinaio di metri dalla pista di atterraggio e a circa venti metri dall'abitazione. Sull'autobus viaggiavano Ozzy, la moglie Sharon, Rudy Sarzo, Tommy Aldridge, Don Airey, Wanda Aycock, Andrew Aycock, Rachel Youngblood, Randy Rhoads ed il manager della band. All'arrivo nella propriet\u00e0, Aycock e sua moglie Wanda si recarono a casa di Jerry Calhoun, proprietario della struttura ed ex musicista country e western. Alcuni passeggeri rimasero a dormire all'interno del mezzo, mentre altri uscirono a prendere un po' d'aria dopo il lungo viaggio.\nAll'interno di uno degli hangar della struttura, era parcheggiato un aeroplano, un \"Beechcraft Bonanza F-35\" del 1955 bianco e rosso, di propriet\u00e0 di un certo Mike Partin. L'autista Andrew Aycock, essendo provvisto di un brevetto di pilota, decise di fare un giro sul velivolo senza permesso alcuno ed invit\u00f2 a volar con lui il tastierista Don Airey ed il manager del gruppo. I tre viaggiarono per qualche minuto a bassa quota attorno alla zona. Atterrato sulla pista, attorno alle 9:00 di mattina Aycock imbarc\u00f2 sul mezzo la parrucchiera Rachel Youngblood e Randy Rhoads.\nQuesta volta Aycock decise di esibirsi in un pericoloso \"stunt\", girando attorno al bus della band e sfiorandolo per tre volte, nel tentativo di svegliare coloro che dormivano al suo interno con il rombo del motore. Al quarto passaggio, l'ala sinistra dell'aereo tocc\u00f2 il bus parcheggiato. L'aeroplano oltrepass\u00f2 l'autobus, colpendo un albero di pino prima di schiantarsi sul garage della casa di Calhoun. L'edificio prese fuoco immediatamente, seguito in breve tempo dal garage e dai due veicoli parcheggiati all'interno, una Oldsmobile ed una Ford Granada. Jesse Herndon, che era all'interno della casa durante l'impatto, riusc\u00ec ad uscire illeso dall'incendio.\nRandy Rhoads mor\u00ec nell'impatto insieme agli altri due passeggeri, Aycock e Youngblood, che avevano rispettivamente 36 e 58 anni.\nL'inchiesta rivel\u00f2 che Andrew Aycock aveva fatto uso di cocaina (in Rhoads non venne rilevata alcuna traccia di sostanze stupefacenti) e che la sua licenza di pilotaggio non era pi\u00f9 valida a causa del certificato medico scaduto.\nLa parte pi\u00f9 grande staccatasi dall'aereo fu una sezione dell'ala di una lunghezza di circa 3 metri, proprio il pezzo che colp\u00ec il lato del bus. L'albero di pino urtato durante lo schianto si abbatt\u00e9 fra il mezzo e la casa, mentre il pullman venne spostato a circa 100 metri dall'abitazione. Ozzy Osbourne, Tommy Aldrige, Rudy Sarzo e Sharon Arden, che stavano in quel momento dormendo all'interno del pullman, vennero svegliati dal frastuono e dall'impatto. In un primo momento pensarono di essere stati coinvolti in un incidente d'auto e, solo una volta usciti dal veicolo, appresero quello che era successo. Sia la moglie di Aycock che il tastierista Don Ayrey assistettero invece allo schianto, in quanto avevano deciso di uscire all'aria aperta invece che riposarsi. Stessa sorte tocc\u00f2 a Marylee Morrison che stava cavalcando all'interno della propriet\u00e0 e ad altri due uomini che si trovavano dall'altra parte della pista. Furono loro a raccontare la dinamica alla polizia.\nDopo la morte (1982-oggi).\nIl funerale di Randy Rhoads si svolse alla First Lutheran Church di Burbank, California (dove all'epoca viveva la madre). Il suo corpo fu sepolto al Mountain View Cemetery di San Bernardino, California, nei pressi della tomba dei suoi nonni. Sulla sua lapide furono incise le doppie R, segno distintivo del chitarrista, poste al fianco di una chitarra e di una frase, incisa sotto il suo nome, recitante:\nIn seguito alla morte di Randy, Ozzy Osbourne croll\u00f2 in una profonda depressione. Il concerto al \"Rock Super Bowl XIV\" fu cancellato ma il cantante dovette comunque completare il tour per motivi di sponsor. Come sostituto di Rhoads fu ingaggiato dapprima Bernie Torm\u00e9, chitarrista dei Gillan, che suon\u00f2 per un solo mese, poi Brad Gillis dei Night Ranger, lo stesso che complet\u00f2 le registrazioni dell'album live \"Speak of the Devil\" (\"Talk of the Devil\" nel Regno Unito). In questo disco Ozzy incluse ancora alcune tracce dal vivo e canzoni composte al fianco di Rhoads, e di conseguenza \"Speak of the Devil\" venne inizialmente (ed erroneamente) incluso nella discografia del chitarrista. Qualche anno dopo questa uscita Osbourne decise di pubblicare \"Tribute\", un nuovo album live contenente tutte quelle tracce composte con Randy che dovevano essere originariamente pubblicate sul suo primo album live.\nNel 1983 i Quiet Riot pubblicarono l'album \"Metal Health\" che, totalizzando un altissimo numero di copie vendute, li consacr\u00f2 come una delle band pi\u00f9 influenti nella storia dell'heavy metal. In questo disco \u00e8 presente una traccia dedicata a Randy Rhoads intitolata \"Thunderbird\", un omaggio fortemente dovuto a questo chitarrista che contribu\u00ec notevolmente alla scalata al successo di questo gruppo. Infatti probabilmente fu proprio grazie alla notoriet\u00e0 di Randy che i Quiet Riot riuscirono ad ottenere il loro primo contratto discografico ed un enorme successo e valore finanziario. Inoltre la band pubblic\u00f2 nel 1993 del materiale inedito risalente al periodo con Randy in un disco intitolato \"The Randy Rhoads Years\", mentre venne fatto circolare anche un bootleg non ufficiale chiamato \"Quiet Riot's Third Album\" contenente tracce suonate con Rhoads tra il '77 e il '79.\nNel 1983 il marchio di strumenti musicali Jackson Guitars/Charvel cominci\u00f2 a produrre in serie i modelli progettati da Rhoads, strumenti che vennero gestiti da Wayne Charvel. Questo articolo, che verr\u00e0 pubblicato con nome Jackson Randy Rhoads, sar\u00e0 il modello di punta della casa statunitense, nonch\u00e9 il primo con cui il neonato marchio di chitarre esordir\u00e0 nei primi anni ottanta.\nNel 2000 la Warner Bros. Records pubblica un album tributo dedicato al chitarrista, intitolato \"Randy Rhoads Tribute\" contenente alcune tracce dei primi due album con Ozzy Osbourne, al quale parteciparono diversi volti noti della scena heavy metal tra cui Joe Lynn Turner, George Lynch, Jake E. Lee, Sebastian Bach, Dimebag Darrel, Mark Slaughter, Kane Roberts, Al Pitrelli e molti altri.\nIl 18 marzo 2004 Randy Rhoads fu inserito nella sala dedicata ai pi\u00f9 grandi chitarristi della storia dell'heavy metal, la \"Guitar Center Rock Walk\" situata a Hollywood, California. Alla cerimonia furono ospiti alcuni famigliari dell'artista (Delores e Kelle Rhoads) oltre a Rudy Sarzo, Ozzy Osbourne e sua moglie Sharon, Zakk Wylde e Yngwie Malmsteen.\nMusica.\nStrumentazione.\nRandy Rhoads esord\u00ec come professionista esibendosi con una chitarra Gibson Les Paul Custom del 1974 di colore bianco. Questo strumento verr\u00e0 alternato negli anni seguenti con altri modelli come la personalissima \"Polka Dot V\", un modello simile alla \"Gibson Flying V\" con il ponte mobile, la paletta in linea e la grafica a pallini bianchi su sfondo nero, e la \"Concorde\", un modello a V da lui progettato con le punte acuminate (di cui quella superiore pi\u00f9 lunga di quella inferiore). Quest'ultimo modello venne ribattezzato proprio \"Randy Rhoads\" in seguito alla sua morte, quando venne messo sul mercato dalla Jackson/Charvel.\nAttorno al 1979 Randy Rhoads si rivolse a Karl Sandoval, dipendente della Charvel Guitars, per avere una \"Flying V\" personalizzata con la paletta in linea come una Fender, un ponte mobile come una Stratocaster, due humbucker \"DiMarzio Super Distortion\" e una finitura nera a pallini bianchi da abbinare al suo \"look\" composto da gilet e farfallino. La chitarra venne in breve tempo completata e ribattezzata \"Polka Dot V\". Questa divenne lo strumento principale del chitarrista durante l'ultimo anno con i Quiet Riot e durante il primo tour con Ozzy Osbourne del 1980 (gran parte del materiale di \"Blizzard of Ozz\" fu registrato proprio con questo modello).\nNel 1980 Rhoads decise di farsi costruire un'ulteriore strumento personalizzato. Dopo aver subito un secco rifiuto dalla Dean Guitars per una Flying V con tremolo, Randy contatt\u00f2 Grover Jackson, proprietario della Charvel e Jackson, il quale accett\u00f2 la costruzione del progetto. Seguendo le istruzioni del chitarrista, la paletta venne appuntita ed assemblata con meccaniche in linea, con un manico molto simile a quello della Les Paul Custom gi\u00e0 di possesso del chitarrista (incluso l'attacco al corpo al sedicesimo tasto) e soprattutto con un corpo a forma di V asimmetrica, assai differente da quello della Gibson. Si ipotizz\u00f2 che tale estetica fosse stata suggerita non solo per motivi estetici ma anche per una questione di comodit\u00e0, in quanto effettivamente la V tradizionale era sempre stato uno strumento scomodo e difficile da suonare da seduti.\nPer completare il prototipo vennero richiesti due humbucker, stavolta di Seymour Duncan, con controlli separati di tono e volume, mentre la posizione del selettore dei pickup fu scelta sul lato della cassa. La chitarra venne dotata di un tremolo di ottone Charvel e, dal punto di vista della costruzione, risult\u00f2 caratterizzata dalla forma a manico passante creata in acero (sempre per ottenere un effetto tonale simile a quello della sua Les Paul), ovvero dalla presenza di un'unica asse di legno per la parte centrale della cassa e per il manico. Questa scelta assicurava infatti il massimo sustain possibile. Inoltre al corpo centrale vennero incollate ali di ontano, per alleggerire il peso gi\u00e0 considerevole dello strumento. Prudente nello stampare il marchio Charvel ormai gi\u00e0 avviato, il proprietario della casa produttrice, Grover Jackson, incise il marchio \"Jackson\" in oro su questo modello cos\u00ec estremo e rivoluzionario, nel caso questo non avesse dovuto ottenere successo. Con questa manovra Jackson diede inavvertitamente vita ad un nuovo marchio e a una nuova visione di costruzione degli strumenti, la Jackson Guitars, realmente una divisione della stessa casa Charvel.\nLa sua V, rifinita di bianco e di parti metalliche dorate, fece per la prima volta apparizione sul palco durante il \"Diary of a Madman Tour\" e divenne subito l'icona della tourn\u00e9e e del nuovo heavy metal degli anni ottanta. Il modello venne poi successivamente ribattezzato \"Jackson Randy Rhoads\" ed \u00e8 tutt'oggi portabandiera della casa statunitense.\nRandy \u00e8 noto per l'utilizzo di amplificatori Marshall fatti modificare dalla stessa azienda sia nell'estetica (bianchi anzich\u00e9 neri) che nel sound. Le testate, delle \"Plexi\" da 100 watt, hanno una modifica nella circuitazione che permette di avere i canali in cascata invece che in parallelo quando si utilizza uno dei quattro input in modo da ottenere una maggiore saturazione. Tale testata \u00e8 stata poi messa in commercio da Marshall nel 2008 in edizione limitata con il nome di 1959RR.\nAttrezzatura.\nRandy utilizzava una configurazione relativamente piccola, con poche chitarre e un piccolo set di effetti ed amplificatori.\nChitarre:\nEffetti:\nAmplificatori:\nInfluenze musicali.\nIl particolare stile di Rhoads nacque dai suoi intensi studi giovanili: \u00e8 risaputo infatti che si avvicin\u00f2 al la musica passando attraverso l'imitazione e lo studio di generi come il folk, la musica classica e il primo hard rock/heavy metal, elementi questi riscontrabili nel sound maturo del chitarrista.\nQueste sonorit\u00e0 nacquero da una mistura di varie influenze che il chitarrista sub\u00ec nel corso degli anni: le principali furono raccontate dallo stesso Randy in una celebre intervista ad una rivista statunitense. Rhoads ribad\u00ec subito il suo apprezzamento per la musica classica e per il blues rock e confess\u00f2 che negli anni di carriera non si atteggi\u00f2 mai come un chitarrista esperto o tecnico poich\u00e9 non aveva mai avuto il tempo di lavorare con continuit\u00e0 su questo aspetto.\nParlando degli artisti che lo influenzarono maggiormente cit\u00f2 Eddie Van Halen, Steve Lukather, Allan Holdsworth, Andy Summers (The Police), John McLaughlin, Leslie West, Earl Klugh, Jeff Beck, Ritchie Blackmore, B.B. King, Michael Schenker, Mick Ronson, Glen Buxton nonch\u00e9 Gary Moore.\nTra gli altri nomi citati da Rhoads spiccarono quelli di Ronnie Montrose, di cui il chitarrista apprezzava notevolmente lo stile nei \"bending\", e di Pat Metheny, per Randy il pi\u00f9 abile nelle parti acustiche. Pi\u00f9 in generale il chitarrista disse di aver subito influenze da tutti i musicisti inglesi degli anni settanta che usavano molto la tecnica del vibrato, stile che lo affascin\u00f2 fin dalla giovinezza.\nIl sound cos\u00ec innovativo e inedito proposto da Rhoads fu a lungo teatro di imitazione da parte di altri artisti come Zakk Wylde, Dimebag Darrell, John Petrucci, Jake E. Lee, George Lynch, James Murphy, Troy Stetina, Dweezil Zappa, Paul Gilbert, Marty Friedman, Criss Oliva, Hide, Kirk Hammett, Buckethead, Michael Romeo, Alexi Laiho, Alex Skolnick e Warren DeMartini, i quali, creando il loro sound personale sulle basi offerte da Randy, raggiunsero il successo e contribuirono a rendere il nome di questo chitarrista immortale nel tempo."}
{"id": "28086", "revid": "466539", "url": "https://it.wikipedia.org/wiki?curid=28086", "title": "2 euro commemorativi", "text": "&lt;onlyinclude&gt;Le monete commemorative da 2 euro sono monete speciali coniate e messe in circolazione a partire dal 2004 dai Paesi membri della zona euro e dai microstati che hanno stipulato convenzioni monetarie con i Paesi della Zona Euro; si tratta di monete aventi corso legale e destinate al normale circolo (escludendo piccole quantit\u00e0 inserite in folder ufficiali). Tali monete vengono solitamente emesse per commemorare anniversari di eventi storici o per porre in risalto eventi attuali di particolare importanza.\nFino al 2021, sono state coniate 428 varianti di monete commemorative da 2 euro. Finlandia, Italia, Lussemburgo, San Marino e Citt\u00e0 del Vaticano sono gli unici paesi ad aver emesso almeno una moneta commemorativa ogni anno.\nLe monete da 2 euro commemorative sono diventate oggetto di collezione. Non devono essere confuse con le monete commemorative (con un valore facciale superiore ai 2 euro), che sono ufficialmente proposte come monete da collezione e di solito sono coniate con un metallo prezioso (oro e/o argento) e, ovviamente, non sono spendibili.&lt;/onlyinclude&gt;\nRegolamenti e restrizioni.\nIl conio delle monete commemorative deriva da una decisione del Consiglio europeo, che ha abrogato il divieto di cambiare il dritto nazionale delle monete in euro a partire dal 1\u00ba gennaio 2004. Tuttavia, sono in vigore alcune raccomandazioni e restrizioni.\nDue restrizioni riguardano il disegno: la prima stabilisce che le monete devono continuare ad avere un rovescio comune, in modo tale che possa essere modificato solo il recto nazionale. La seconda restrizione, inoltre, disponeva che il dritto standard nazionale non doveva essere cambiato prima del 2008, a meno che il capo di Stato ritratto su alcune monete non fosse cambiato prima di allora (questa clausola ha avuto effetto per il Principato di Monaco e per la Citt\u00e0 del Vaticano, i cui capi di Stato \u2014 rispettivamente Ranieri III e Papa Giovanni Paolo II \u2014 sono morti entrambi nel 2005 e i cui lati dritti nazionali sono stati modificati nel 2006).\nUn'altra decisione ha aggiunto due ulteriori linee guida riguardanti il disegno delle monete: lo Stato che emette una moneta deve in qualche modo essere chiaramente identificato sul lato dritto, o illustrando il proprio nome per intero o con un'abbreviazione chiaramente identificabile di esso; inoltre nessun nome n\u00e9 denominazione della moneta deve essere ripetuto sul dritto, poich\u00e9 compare gi\u00e0 sul lato rovescio comune.\nQueste restrizioni non sono applicate retroattivamente; solo i nuovi disegni \u2014 i lati dritti nazionali delle emissioni regolari degli Stati che hanno adottato da poco l'euro o di Stati della zona euro che cambiano il loro disegno, e le monete da 2 euro commemorative emesse dal 2006 in avanti \u2014 sono soggetti ad esse. Tuttavia, i cinque paesi i cui disegni hanno violato le regole (Austria, Belgio, Finlandia, Germania e Grecia) dovranno cambiare il loro disegno nel prossimo futuro, cosa che la Finlandia ha gi\u00e0 fatto nel 2007 e il Belgio nel 2008.\nUlteriori disposizioni limitano la frequenza ed il numero di emissioni di monete commemorative. Inizialmente, ogni stato membro poteva emettere solamente una moneta commemorativa ogni anno (escluso il caso di emissione comune), ed essa doveva essere unicamente una moneta da 2 euro. Questa norma \u00e8 stata modificata nel luglio del 2012, dando la possibilit\u00e0 agli Stati membri della zona euro di poter emettere due monete commemorative all'anno (escludendo eventuali emissioni obbligatorie). Contestualmente, \u00e8 stata consentita l'emissione di una moneta commemorativa nel caso in cui vi sia una vacanza nella carica del Capo di Stato, anche se siano gi\u00e0 state emesse le due monete commemorative consentite annualmente, purch\u00e9 si rispettino i limiti di volume previsti. In generale, il numero totale di queste monete messe in circolazione ogni anno non dovrebbe superare il maggiore dei due numeri seguenti:\nEmissioni.\nTutti gli Stati hanno emesso indipendentemente almeno una moneta da 2 euro commemorativa: la Grecia \u00e8 stata la prima nel maggio 2004. Nel 2007, 2009, 2012 e 2015 ci sono state inoltre quattro emissioni comuni per tutti gli Stati membri dell'eurozona.\nAnno 2004.\nNel 2004 sono state emesse 6 monete: la Grecia \u00e8 il primo paese ad emettere una moneta da 2 euro commemorativa, dedicata ai Giochi della XXVIII Olimpiade.\nAnno 2005.\nNel 2005 sono state emesse 8 monete.\nAnno 2006.\nLa Germania inizia l'emissione della serie dedicata ai L\u00e4nder tedeschi.\nAnno 2007.\nPer la prima volta viene emessa una moneta comune per celebrare il 50\u00ba anniversario della firma dei Trattati di Roma. La particolarit\u00e0 di tali monete \u00e8 quella di presentare un disegno unico, e di differire solo per la dicitura dello stato emittente. A questa regola si astiene il Lussemburgo che presenta, sulla propria moneta, un ologramma in rilievo del granduca Enrico in parziale sovrapposizione al tema comune.\nAnno 2008.\n\u00c8 datata 2008 la moneta protagonista del pi\u00f9 famoso errore di conio: alcuni esemplari della moneta tedesca raffigurante la Chiesa di San Michele ad Amburgo riportano, nel dritto, la vecchia faccia comune utilizzata fino al 2006.\nAnno 2009.\nViene emessa la seconda moneta comune per celebrare il 10\u00ba anniversario dell'Unione economica e monetaria. Anche in questa occasione la moneta lussemburghese presenta un ologramma in rilievo del granduca Enrico in parziale sovrapposizione al tema comune.\nAnno 2010.\nLa Spagna inizia l'emissione della serie dedicata ai siti spagnoli Patrimonio dell'umanit\u00e0 UNESCO.\nAnno 2011.\nMalta inizia l'emissione della serie dedicata alla sua storia costituzionale.\nAnno 2012.\nViene emessa la terza moneta comune per celebrare il 10\u00ba anniversario dell'introduzione in circolazione delle banconote e monete in euro. Anche in questa occasione la moneta lussemburghese presenta un ologramma in rilievo del granduca Enrico in parziale sovrapposizione al tema comune. A questa serie comune partecipa anche San Marino, che nelle precedenti emissioni congiunte era rimasto escluso.\nIl 2012 \u00e8 anche l'anno in cui la Commissione europea modifica la legge di regolamentazione dell'emissione di monete commemorative, apportando la possibilit\u00e0 per gli stati membri di emettere una seconda moneta da 2 euro nello stesso anno (esclusa quella per l'edizione congiunta). Il Lussemburgo \u00e8 il primo Paese a sfruttare questa possibilit\u00e0 con un'emissione per commemorare il matrimonio del principe Guglielmo, futuro granduca del Lussemburgo.\nAnno 2013.\nNel 2013 sono state emesse 23 monete. Francia e Germania celebrano, con una moneta comune, il Trattato dell'Eliseo firmato da Charles de Gaulle e Konrad Adenauer nel 1963. Contrariamente a quanto avvenuto nel 2005, non \u00e8 stata emessa un'intera serie di monete della Citt\u00e0 del Vaticano dedicata alla sede vacante, ma soltanto una moneta da 2 euro commemorativa.\nAnno 2014.\nNel 2014 sono state emesse 27 monete commemorative.\nAnno 2015.\nNel 2015 sono state emesse 47 monete (ad oggi, l'anno pi\u00f9 prolifico). Viene emessa la quarta moneta comune per celebrare il 30\u00ba anniversario della Bandiera europea. Anche in questa occasione la moneta lussemburghese presenta un ologramma in rilievo del granduca Enrico in parziale sovrapposizione al tema comune. \u00c8 di quest'anno l'emissione a pi\u00f9 bassa tiratura di una moneta da 2 euro commemorativa: con soli 10.000 pezzi numerati, la moneta raffigurante il Palazzo dei Principi di Monaco risulta, tuttora, la pi\u00f9 rara.\nAnno 2016.\nNel 2016 sono state emesse 32 monete. La Lettonia inizia l'emissione della serie dedicata alle sue regioni mentre Malta, esaurita la serie sulla sua storia costituzionale, inizia le serie \"Dai bambini con Solidariet\u00e0\" e un'altra dedicata ai suoi siti preistorici.\nAnno 2017.\nNel 2017 sono state emesse 32 monete commemorative.\nAnno 2018.\nNel 2018 sono state emesse 36 monete. Estonia, Lettonia e Lituania celebrano il centenario dell'indipendenza degli Stati Baltici con una emissione comune.\nAnno 2019.\nNel 2019 sono state emesse 32 monete. Francia e Germania celebrano la caduta del muro di Berlino con l'emissione di 2 monete aventi lo stesso disegno, mentre la Lituania inizia la serie di monete dedicate alle sue regioni.\nAnno 2020.\nNel 2020 sono state emesse 34 monete.\nAnno 2021.\nNel 2021 sono state emesse 31 monete.\nAnno 2022.\nPer l'anno 2022 \u00e8 prevista l'emissione di almeno 44 monete. Verr\u00e0 emessa la quinta moneta comune per celebrare il 35\u00ba anniversario del Programma Erasmus.\nSerie.\nSerie Germania: Bundesl\u00e4nder.\nNel 2006 la Germania ha iniziato la serie commemorativa \"\" dedicata ai suoi 16 Stati federati la quale continuer\u00e0 fino al 2022. L'anno in cui \u00e8 rappresentato uno specifico stato coincide con il turno di presidenza del Bundesrat.\nSerie Lettonia: regioni.\nNel 2018 la Lettonia ha celebrato il 100\u00ba anniversario dell'indipendenza e perci\u00f2 dal 2016 al 2018 ha emesso 4 monete dedicate alle sue regioni storiche.\nSerie Lituania: regioni.\nNel 2019 la Lituania ha cominciato l'emissione di 5 monete dedicate alle sue regioni etnografiche.\nSerie Malta.\nStoria costituzionale.\nDal 2011 al 2015 Malta ha emesso una serie commemorativa dedicata alla sua storia costituzionale.&lt;ref name=\"http://ec.europa.eu/economy_finance/euro/cash/commemorative/2011_en.htm2\"&gt;&lt;/ref&gt;\nDai Bambini con Solidariet\u00e0.\nDal 2016 al 2020 Malta ha emesso una serie commemorativa denominata \"\" (Dai Bambini con Solidariet\u00e0) dedicata ai seguenti temi:\nSiti preistorici.\nNel 2016 Malta ha iniziato la serie commemorativa dedicata ai suoi siti preistorici. \u00c8 prevista l'emissione di 7 monete rappresentanti i seguenti soggetti:\nSerie Spagna: Patrimoni dell'umanit\u00e0 UNESCO.\nNel 2010 la Spagna ha iniziato la serie commemorativa dedicata ai suoi Patrimoni dell'umanit\u00e0 riconosciuti dall'UNESCO. Con 49 siti ufficialmente riconosciuti, la serie potrebbe durare almeno fino al 2058. L'ordine in cui uno specifico sito \u00e8 rappresentato sulla moneta coincide con l'anno di iscrizione del sito nella lista dei Patrimoni dell'umanit\u00e0 UNESCO."}
{"id": "28092", "revid": "287204", "url": "https://it.wikipedia.org/wiki?curid=28092", "title": "Longhorn", "text": ""}
{"id": "28105", "revid": "1632387", "url": "https://it.wikipedia.org/wiki?curid=28105", "title": "Nastro di M\u00f6bius", "text": "In matematica, e pi\u00f9 precisamente in topologia, il nastro di M\u00f6bius \u00e8 un esempio di superficie non orientabile e di superficie rigata. Trae il suo nome dal matematico tedesco August Ferdinand M\u00f6bius (1790-1868), che fu il primo a considerare la possibilit\u00e0 di costruzione di figure topologiche non orientabili. Differentemente da quanto talvolta ritenuto, il simbolo matematico \u221e di infinito non fa riferimento al nastro; la sua introduzione \u00e8 attribuita al matematico inglese John Wallis (1616-1703).\nDescrizione informale.\nLe superfici ordinarie, ossia le superfici che nella vita quotidiana siamo abituati ad osservare, hanno sempre due facce, per cui \u00e8 sempre possibile percorrerne idealmente una senza mai raggiungere l'altra, se non attraversando una linea di demarcazione costituita da uno spigolo (chiamato \"bordo\") o bucando la superficie: si pensi ad esempio alla sfera, al toro, o al cilindro. Per queste superfici \u00e8 possibile stabilire convenzionalmente un lato \"superiore\" o \"inferiore\", oppure \"interno\" o \"esterno\". Nel caso del nastro di M\u00f6bius, invece, tale principio viene a mancare: esiste un solo lato e un solo bordo. Dopo aver percorso un giro, ci si trova dalla parte opposta. Solo dopo averne percorsi due ci ritroviamo sul lato iniziale. Quindi si potrebbe passare da una superficie a quella \"dietro\" senza attraversare il nastro e senza saltare il bordo ma semplicemente camminando a lungo.\nUn nastro di M\u00f6bius pu\u00f2 essere realizzato partendo da una striscia rettangolare ed unendone i lati corti dopo aver impresso ad uno di essi mezzo giro di torsione (180\u00b0). A questo punto se si percorre il nastro con una matita, partendo da un punto casuale, si noter\u00e0 che la traccia si snoda sull'intera superficie del nastro, che \u00e8 quindi unica. Essendo una superficie rigata, per ogni punto sul nastro passa almeno una retta che giace sulla superficie del nastro. Sono superfici rigate il piano, il cilindro e il cono e altre, mentre non sono superfici rigate la sfera, l'ellissoide e molte altre. Nella costruzione, si ottiene un nastro di M\u00f6bius imprimendo al lato corto formula_1 mezzi giri di torsione, con formula_1 dispari (nel nastro di M\u00f6bius \"classico\", formula_3). Con formula_1 pari si ottiene una figura topologica diversa, questa volta orientabile, chiamata anello, equivalente ad una corona circolare.\nTagliando il nastro a met\u00e0 parallelamente al bordo, si ottiene un altro nastro per\u00f2 con una torsione intera, due bordi e due superfici diverse, quindi orientabile. La cosa interessante \u00e8 che i due bordi separati dalle forbici rimangono un solo bordo, quindi la figura viene completamente tagliata a met\u00e0, ma rimane attaccata; tagliando ancora a met\u00e0 il secondo si ottengono due nastri con torsione intera uno dentro l'altro. Tagliando il nastro a un terzo della sua larghezza si possono fare due giri con le forbici e si ottengono due nastri concatenati, uno grande la met\u00e0 dell'altro, dove quello piccolo \u00e8 ancora un nastro di M\u00f6bius, con mezza torsione, mentre quello grande ha una torsione intera.\nGeometria.\nUna possibile rappresentazione del nastro di M\u00f6bius \u00e8 la superficie in formula_5 avente le seguenti equazioni parametriche (in coordinate cartesiane):\ndove formula_9 e formula_10. In questo modo si ottiene un nastro di M\u00f6bius di larghezza 1, centrato in formula_11 e con il cerchio centrale giacente sul piano formula_12 Variando il parametro formula_13 ci si muove lungo il nastro, mentre variando formula_14 si passa \"da un bordo all'altro\" (anche se in realt\u00e0 \u00e8 sempre lo stesso).\nIn coordinate cilindriche formula_15 una versione infinita del nastro di M\u00f6bius \u00e8 rappresentata dall'equazione: \nIspirazioni.\nIl nastro di M\u00f6bius ha influenzato, nel corso degli anni, opere di vario genere.\nArte.\nL'incisore e litografo olandese Maurits Cornelis Escher, nel 1961, usa il nastro di M\u00f6bius per una sua incisione su legno, \"Striscia di M\u00f6bius I\". Di due anni pi\u00f9 tardi \u00e8 il suo \"Striscia di M\u00f6bius II\" (1963). Nell'opera, una teoria di formiche cammina indefinitamente sul nastro percorrendone tutta la superficie. Nello stesso periodo in cui M\u00f6bius \"inventava\" la sua striscia , rappresentante nella sua intenzione la perfezione.\nLo scultore Max Bill utilizz\u00f2 questa forma cos\u00ec elementare ed armoniosa del nastro di M\u00f6bius in moltissime sue opere, gi\u00e0 dal 1935. Lui non era a conoscenza di quest'oggetto, infatti lo definiva \"nastro senza fine\" (Endless Ribbon). Lo realizz\u00f2 inconsapevolmente in origine cercando un'idea per una scultura da poter porre sopra un caminetto elettrico per sostituire le fiamme naturali. \nDiceva dei nastri senza fine: \"Sono convinto che la loro efficacia stia in parte nel loro valore simbolico; essi sono modelli per la riflessione e la contemplazione\".\nLetteratura.\nNel 1950 un insegnante di Harvard, Armin J. Deutsch, consigliato dall'allora suo collega Isaac Asimov, pubblica il racconto breve \"Una Metropolitana chiamata Moebius\" (\"A Subway named M\u00f6bius\") sul numero di dicembre dello stesso anno della rivista \"Astounding Science-Fiction\". Nel racconto un treno metropolitano di Boston, seguendo un intricato percorso, finisce paradossalmente in una striscia di M\u00f6bius, formata da binari intricati, senza pi\u00f9 poterne uscire. Questo \u00e8 l'unico racconto scritto da Deutsch.\n\"Nastro di Moebius\" \u00e8 anche un racconto di Julio Cort\u00e1zar, presente nella raccolta \"Tanto amore per Glenda\". \"Il nastro di moebius\" s'intitola anche una raccolta poetica di Luciano Erba del 1980. Inoltre il \"Nastro di M\u00f6bius\" \u00e8 citato in una poesia intitolata \"Topologia\" (in tedesco \"Topologik\") del poeta austriaco Erich Fried, contenuta nella raccolta poetica \"\u00c8 quel che \u00e8\" del 1983.\nCinema.\nNel 1996 il regista argentino Gustavo Mosquera R. fa una trasposizione cinematografica del racconto di Deutsch: \"Moebius\". Il racconto viene adattato per il cinema da vari autori, fra cui il regista stesso, ed ambientato a Buenos Aires, in Argentina, dove il protagonista, un giovane topologo, viene incaricato di rintracciare un convoglio misteriosamente scomparso, che in virt\u00f9 del progressivo aumento della complessit\u00e0 del tracciato, tale da renderne indescrivibile il percorso, ha infranto i limiti spazio-temporali della nostra dimensione. Il film \u00e8 uscito nel 1998 in Italia.\nIn \"2010 - L'anno del contatto\" di Peter Hyams del 1984 (sequel di \"\" di Stanley Kubrick) il nastro di M\u00f6bius viene citato per descrivere l'avaria occorsa al supercomputer HAL 9000. Nel 2013 Eric Rochant ha scritto e diretto il thriller \"M\u00f6bius\", con protagonista l'attore Premio Oscar Jean Dujardin e C\u00e9cile de France, in cui viene fatto riferimento al Nastro come paradigma della spia. Sempre nel 2013 esce il film Moebius del regista coreano Kim Ki-duk, in cui i personaggi del nucleo familiare protagonista sono collegati in un tutt'uno come nel nastro.\nViene citato come esempio di curvatura della linea temporale nel terzultimo episodio della quinta stagione di \"Fringe\" (autore della citazione Donald) e nell'episodio \"Tempo al quadrato\" della seconda stagione di \"\" (Worf). Il nastro di M\u00f6bius \u00e8 stato anche accostato da alcuni critici, come Enrico Ghezzi, alla struttura di alcuni film del regista statunitense David Lynch. I protagonisti di \"Mulholland Drive\" e \"Lost Highways\", in particolare, si trovano ad un certo momento del film a rivivere scene gi\u00e0 vissute, ma con i ruoli interscambiati, proprio come se si muovessero sull'unica faccia del nastro.\nNel film del 2019 ', il nastro di M\u00f6bius \u00e8 utilizzato da Tony Stark per ricercare un modo con cui viaggiare nel tempo, in modo da recuperare tutte le gemme dell'Infinito e annullare la decimazione fatta da Thanos in '.\nAnimazione.\nNell'episodio \"Realt\u00e0 in 2D\" della serie TV di animazione \"Futurama\", la navetta Planet Express viene trasformata dal Professor Farnsworth in una super auto da corsa e viene fatta sfrecciare, in un duello contro una nave spaziale pi\u00f9 moderna e tecnologica, sulla \"Pista di M\u00f6bius\", con conseguenze disastrose.\nNell'episodio 66 dell'anime giapponese \"Bleach\", Ury\u016b Ishida cita il Nastro di M\u00f6bius quando lui e il suo gruppo rimangono intrappolati all'interno di un labirinto composto da infinite ripetizioni della stessa stanza.\nApplicazioni pratiche.\nMeccanica.\nLe cinghie di trasmissione possono utilizzare il nastro di M\u00f6bius per distribuire l'usura sulle due facce (e quindi durare di pi\u00f9). Un esempio di questa applicazione \u00e8 rappresentato nelle vecchie trebbiatrici, che ricevevano il moto da un trattore posto ad alcuni metri tramite una cinghia con le facce incrociate.\nNei banchi di taglio utilizzati nella lavorazione degli schiumati poliuretanici le lame sono a forma di nastro di M\u00f6bius. Questo accorgimento consente di raddoppiare la lunghezza del filo di taglio della lama e, di conseguenza, i tempi di intervallo fra una affilatura e l'altra, risultandone dimezzata, a parit\u00e0 di impiego, l'usura del filo stesso."}
