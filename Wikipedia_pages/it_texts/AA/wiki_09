{"id": "2540", "revid": "123735179", "url": "https://it.wikipedia.org/wiki?curid=2540", "title": "Licenza di software libero", "text": "Una licenza di software libero \u00e8 una licenza libera, un testo legale caratterizzato da un aspetto contrattuale o para-contrattuale, che si applica ad un software per garantirne la libert\u00e0 d'utilizzo, di studio, di modifica e di condivisione, ovvero per renderlo software libero.\nLa nascita del concetto di licenza applicata ad un software per renderlo libero combacia in parte con la nascita di GNU, il primo sistema operativo completamente libero ideato da Richard Stallman nel 1983.\nTutt'oggi il progetto GNU e la Free Software Foundation patrocinano attivamente il software distribuito sotto licenze libere e, in generale, la libert\u00e0 digitale degli utenti.\nLa GNU General Public License, la licenza Apache e la licenza MIT sono alcune fra le licenze libere pi\u00f9 adottate.\nStoria.\nL\u2019idea di licenza libera si sviluppa con la nascita del software libero la cui storia inizia a partire dal 1980.\nTra gli avvenimenti principali che portano allo sviluppo di queste tematiche troviamo:\nNella storia del software \u00e8 importante focalizzarsi su alcuni diritti, soprattutto parlando dei software degli anni \u201880. Nel 1980 erano importanti 3 facolt\u00e0:\n\u25cf Diritto di riprodurre (Art. 64-bis lett. a ed art. 13 LdA), cio\u00e8 il diritto di moltiplicare in copie il programma\n\u25cf Diritto di modificare (Art. 64-bis lett. b ed art. 18 LdA), cio\u00e8 autorizzare le modifiche del programma\n\u25cf Diritto di distribuire (Art. 64-bis lett. C ed art 17 LdA), che negli anni \u201880 era la circolazione di copie fisiche\nIn quegli anni si discuteva su come proteggere il software, se con i diritti d\u2019autore o con i brevetti. La scelta cadde sul diritto d\u2019autore soprattutto perch\u00e9 la lobby delle aziende trovava conveniente adottare il diritto d\u2019autore in quanto meno costoso, mentre il brevetto deve essere concesso (c\u2019\u00e8 bisogno di una domanda di brevetto che deve essere valutata da professionisti esperti) e ci\u00f2 necessita di cifre molto importanti. Il valore economico era inizialmente nell\u2019hardware piuttosto che nel software, solo in seguito si inizia a percepire che c\u2019\u00e8 del valore anche nel software (con l\u2019avvento di linguaggi di programmazione come C).\nA partire dal 1980 si diffondono quindi sostanziali cambiamenti, primo tra i quali la diffusione del software privato con forti limitazioni riguardanti la riproduzione, la distribuzione e la modificale libera del codice sorgente. Nel 1981 a seguito della sentenza \"Diamond v.\" \"Diehr\", 450 US 175 (1981) venne riconosciuta per la prima volta la natura brevettuale dei programmi per elaboratore. In seguito a questi avvenimenti cominci\u00f2 ad essere sempre pi\u00f9 utilizzato e diffuso il concetto di propriet\u00e0 intellettuale, concetto che in principio gener\u00f2 non poche difficolt\u00e0 in quanto era sempre stato associato all\u2019aspetto materiale di un prodotto. Infatti fino agli anni 90 questa espressione non era molto usata, ma diventa una moda quando viene rinominata l\u2019organizzazione mondiale che si occupa di queste materie, chiamata WIPO. Il primo difetto di questa espressione \u00e8 che mette insieme diritti molto diversi tra di loro, il che risulta molto confusionario. Il secondo difetto \u00e8 che si usa l\u2019espressione \u201cpropriet\u00e0\u201d che nel sentir comune ricorda un diritto che applichiamo agli oggetti materiali, un diritto esclusivo ed escludente. I beni materiali come le opere dell\u2019ingegno non funzionano cos\u00ec, perch\u00e9 la ragione dell\u2019uso esclusivo funziona in modo diverso.\nEd \u00e8 proprio in questo contesto che nascono le prime linee di pensiero in contrapposizione alle limitazioni che si stavano sviluppando. Tra i primi ad opporsi alle nuove disposizioni ci fu Richard Stallman, ideatore della definizione di software libero nonch\u00e9 fondatore del GNU Project (Gnu\u2019s Not Unix). Stallman inizia il progetto con lo scopo di rifare un sistema operativo che avesse qualit\u00e0 simili a quelle del sistema operativo Unix, ma che fosse comunque diverso.\nL\u2019idea che sta alla base della licenza libera del software \u00e8 motivata da istanze etiche riguardanti la libera diffusione e la cooperazione.\nNella prima met\u00e0 degli anni \u201890, alcuni sviluppatori si convinsero che l\u2019enfasi sugli aspetti etici fosse d\u2019intralcio alla diffusione del software libero in ambito industriale e iniziarono a dubitare anche dell\u2019espressione \u201cfree software\u201d che risulta essere un po\u2019 ambigua (in quanto si pu\u00f2 anche tradurre \"free\" come \"gratis\"). Quindi questo gruppo di sviluppatori pens\u00f2 di fare re-branding dell\u2019idea di software libero, creando la Open source Initiative ed evolvendo il concetto in quello di Open Source Definition, una definizione simile all\u2019espressione di software libero nella sostanza, ma molto diversa nella forma. Questa definizione \u00e8 articolata in 10 punti. Negli anni sono state create molte licenze di software libero diverse.\nCaratteristiche.\nIl codice contenuto nel software, a livello giuridico, viene trattato dalle leggi sul diritto di autore. Nell'ambito del software si \u00e8 introdotto, un contratto, la licenza, il cui scopo \u00e8 spesso quello di limitare ulteriormente i diritti di chi ne fruisce. Il software ha solitamente un proprietario che \u00e8 colui che detiene i diritti di autore sul software stesso, cio\u00e8 colui che possiede il copyright. L'uso del software pu\u00f2 essere concesso gratuitamente o a pagamento, per le operazioni sancite dal contratto di licenza, o in sua mancanza per quanto stabilito dalla legge.\nQuando si parla di licenza libera (o aperta) del software, cos\u00ec come intesa nell\u2019Art. 69 del CAD, si fa riferimento ad una licenza che garantisca all\u2019utente di un \"software\" 4 libert\u00e0: \nLe libert\u00e0 1 e 3 richiedono l\u2019accesso al codice sorgente.\nLicenze forti e licenze deboli.\nIn generale \u00e8 possibile individuare due macro-gruppi di licenze libere:\nSorge per cui il problema dell\"'incompatibilit\u00e0\" fra licenze: opere sotto licenze \"pi\u00f9 deboli\" possono generalmente \"avanzare\" a licenze \"pi\u00f9 forti\", ma spesso il contrario non pu\u00f2 avvenire.\nAd esempio un software sotto licenza Apache pu\u00f2 avanzare alla licenza GNU GPL poich\u00e9 quest'ultima \u00e8 \"pi\u00f9 forte\", mentre il contrario non \u00e8 possibile poich\u00e9 significherebbe ignorare diversi punti della GNU GPL.\nFra le altre cose, la Free Software Foundation cataloga le maggiori licenze libere descrivendone le rispettive compatibilit\u00e0.\nOltre ai due macro-gruppi individuati \u00e8 possibile descrivere una sottocategoria chiamata \"licenze non copyleft\": il codice sviluppato pu\u00f2' essere preso, modificato, rilicenziato, senza che il codice cos\u00ec risultante possa soggiacere alla stessa licenza. Le licenze che seguono questo paradigma vedono anche dette \"ultraliberali\".\nLicenza libera e pubbliche amministrazioni.\nIn Italia abbiamo due articoli che disciplinano l\u2019uso del software libero nella pubblica amministrazione(PA):\nArt 68 del CAD: prevede l\u2019obbligo della valutazione comparativa; il comma 1bis spiega quali siano i criteri da considerare nella valutazione comparativa; il comma 1ter spiega che la valutazione comparativa va fatta seguendo una metodologia scritta nelle linee guida dell\u2019AGID. Inoltre prevede l\u2019obbligo di preferenza del software libero nelle pubbliche amministrazioni quando possibile.\nArt 69 del CAD: parla del concetto di riuso del software sviluppato per una PA a favore delle altre PA. Il secondo comma definisce cosa debba fare una PA per poter distribuire il software con licenza libera, in particolare tratta il motivo per cui le PA debbano essere titolari del diritto di distribuzione con licenza libera per poter utilizzare questo tipo di licenza.\nValutazione Comparativa.\nViene svolta seguendo dei criteri quali: \nLe modalit\u00e0 di tale valutazione sono definite dalle Linee Guida dell'AgID.\nLicenza libera di dati.\nEsistono delle limitazioni legate al diritto d\u2019autore di default che si applica anche alle banche di dati, per questo motivo anche in quest\u2019ambito \u00e8 necessario utilizzare delle licenze ad hoc per favorire il riuso e la condivisione delle banche di dati.\nDa qui parliamo di licenze Open Data, ovvero licenze che regolano il riutilizzo e la distribuzione dei dati tenendo conto del riconoscimento della paternit\u00e0 di chi ha licenziato la base di dati. \u00c8 importante per\u00f2 tenere sempre conto del fatto che se i dati contenuti riguardano persone sono soggetti alla privacy e di conseguenza non possono circolare in modo del tutto libero.\nPrincipali licenze per software libero.\nLa licenza MIT, chiamata anche \"license X\" o \"license X11\", \u00e8 una licenza di software libero creata dal Massachusetts Institute of Technology (MIT). \u00c8 una licenza permissiva, la quale permette il riutilizzo nel software proprietario con la condizione che la licenza sia distribuita con tale software. Non pone vincoli all'utilizzo del software modificato, infatti a differenza della licenza GPL, con il software licenziato con essa si pu\u00f2 creare software proprietario. MIT \u00e8 anche GPL-compatibile, cio\u00e8 \u00e8 possibile combinare e ridistribuire software GPL con codice che usa la licenza MIT. La licenza \u00e8 simile alla licenza BSD, tranne per il fatto che quest'ultima contiene una nota che proibisce l'utilizzo del nome del detentore del copyright per fini pubblicitari. \nViene usata prevalentemente nell'ambito della Pubblica Amministrazione dei paesi membri dell'Unione Europea.\nLeggi regionali sul software libero.\nIn molte regioni italiane la preferenza per il software libero \u00e8 prevista anche da prima del 2012 attraverso varie leggi regionali:\n\u25cf art. 4, comma 1, lett. i), L1/2004 Regione Toscana\n\u25cf art. 3 e 4, L11/2006 Regione Umbria\n\u25cf art. 1, comma 1, lett. c), L19/2008 Regione Veneto\n\u25cf art. 6, comma 2, L.9/2009 Regione Piemonte\n\u25cf art. 10, L.20/2012 Regione Puglia\nAll\u2019estero solo dopo il 2012 (ad esempio in Ecuador e Francia) viene introdotta una norma che impone la preferenza nelle pubbliche amministrazioni per il software libero."}
{"id": "2542", "revid": "466539", "url": "https://it.wikipedia.org/wiki?curid=2542", "title": "Guida galattica per gli autostoppisti (serie)", "text": "La Guida galattica per gli autostoppisti (tradotto nel 1980 in italiano dall'originale inglese \"The Hitchhiker's Guide to the Galaxy\") nacque come serie radiofonica di fantascienza creata dallo scrittore britannico Douglas Adams e venne successivamente adattata in forma di romanzo, serie televisiva, videogioco e, quindi, film per il cinema.\nDescrizione.\nLa \"Guida\" citata nel titolo \u00e8, in realt\u00e0, un \"libro nel libro\": nel racconto i protagonisti fanno spesso riferimento ad una specie di enciclopedia, la \"Guida Galattica\", appunto, che fornisce loro suggerimenti - spesso bizzarri, secondo il registro surreale del romanzo - su \"la vita, l'universo e tutto quanto\".\nPer anni si era parlato di una possibile riduzione cinematografica dell'opera, ma il progetto - fortemente voluto dall'autore stesso - non ha potuto vedere la luce che nel 2005, anno di uscita del film omonimo \"Guida galattica per autostoppisti\", postumo di oltre 4 anni la morte del suo ideatore: un lungometraggio basato proprio sulla sceneggiatura scritta anni prima da Adams stesso, che non riusc\u00ec a realizzare in prima persona il suo sogno.\nDella Guida sono state realizzate diverse versioni telematiche, con numerose citazioni tratte dal romanzo; la BBC stessa cura un sito che \u00e8 stato definito \"almost but not quite completely unlike Wikipedia\", ovvero \"quasi ma non del tutto diverso da Wikipedia\". Nelle parole di Adams, i libri costituivano una \"trilogia in cinque parti\", ed hanno tuttora un vasto seguito di cultori e appassionati.\nLa forza della Guida risiede nell'ironia che pervade il racconto, nell'umorismo sottile - che non risparmia le critiche di costume - e nei personaggi assolutamente bizzarri che abitano il romanzo. Nella versione originale si pu\u00f2 anche apprezzare il particolare lessico dell'autore, con le sue invenzioni linguistiche diventate memorabili, un vero e proprio gergo che contribuisce all'atmosfera umoristica dei libri. Una per tutte \u00e8 il significato del numero 42.\nCos\u00ec geniali e in anticipo coi tempi, alcune delle trovate di Adams sono state effettivamente abbracciate dalla tecnologia moderna, prendendo a prestito i nomi coniati dall'autore. Ad esempio il \"pesce di Babele\", una specie di simbionte traduttore universale, a cui si \u00e8 ispirato il traduttore di AltaVista, \"Babelfish\", il computer scacchistico \"Deep Thought\" della IBM (primo computer capace di battere un Grande maestro internazionale in un match, il cui nome deriva da Pensiero Profondo, un supercomputer presente nel racconto), il programma di messaggistica istantanea Trillian, chiamato come la protagonista femminile della serie.\nLa storia della Guida.\nNella primissima incarnazione, la Guida \u00e8 uno sceneggiato radiofonico, trasmesso dalla BBC a puntate a partire dal 1978. La serie originale comprendeva sette episodi; altri cinque vennero trasmessi nel 1980, dopo di che le trasmissioni cessarono e il romanzo, adattamento dei primi episodi, acquist\u00f2 vita indipendente.\nLa popolarit\u00e0 della serie radio e dei romanzi port\u00f2 alla nascita di una miniserie televisiva, trasmessa nel 1981 - ulteriore adattamento delle versioni precedenti. Fu originariamente trasmessa nel Regno Unito dalla BBC, e fu riproposta di l\u00ec a poco in tutto il mondo in onde corte dalla BBC World Service, nel 1978. Nel marzo 1981, la National Public Radio la trasmise negli Stati Uniti (fu una delle sue prime trasmissioni in stereofonia) e la replic\u00f2 a settembre. L'anno successivo la serie della BBC fu trasmessa dalla CBC Radio (Canadian Broadcasting Corporation).\nUn episodio pilota fu commissionato nel marzo 1977, e registrato verso la fine del successivo giugno. Una seconda serie fu commissionata nel 1979 e trasmessa nel 1980. Gli episodi della prima serie furono ri-registrati per l'uscita in LP e audiocassette. Dopo la trasmissione della seconda serie in radio, la prima fu adattata per la televisione. Quest'ultima contiene materiale scritto originariamente da Adams per l'adattamento scenico e per il gi\u00e0 menzionato adattamento in LP. Fin dagli esordi in radio, venne utilizzato quale tema musicale il brano strumentale degli Eagles \"Journey to the Sorcerer\", per scelta diretta di Adams che lo ritenne particolarmente adatto allo lo scopo.\nAdams pens\u00f2 di scrivere una terza serie per la radio, basata sul libro \"La vita, l'universo e tutto quanto\" nel 1993, ma il progetto non prese il via che dieci anni dopo, postumo. Dirk Maggs, con cui Adams aveva discusso le nuove serie nel 1993, 1997 e 2000, diresse e co-produsse la serie radiofonica adattata da quel libro e dai due successivi, \"Addio, e grazie per tutto il pesce\" e \"Praticamente innocuo\", che divennero rispettivamente la quarta e la quinta serie radiofonica. La terza serie fu registrata nel 2003 e trasmessa tra settembre e ottobre dell'anno successivo, mentre invece la quarta e la quinta furono registrate a cavallo tra il 2004 e il 2005 e trasmesse tra il maggio e il giugno 2005. Le registrazioni di tutte e cinque le serie sono state distribuite su audiocassetta e compact disc; la terza \u00e8 stata pubblicata in DVD nel 2006, dopo pi\u00f9 di un rinvio.\nNel 1984 venne pubblicata una riduzione in videogioco, un'avventura testuale ispirata alle vicende di Arthur Dent, curata da Adams stesso e da Steve Meretzky della Infocom. In tempi recenti, i fan della serie hanno creato una comunit\u00e0 online - non dissimile da Wikipedia - nota come \"H2G2\", dal titolo originale del romanzo.\nNel 1992 la \"trilogia\" si arricch\u00ec di un quinto romanzo, scritto da Adams in un momento di profondo disagio e posto come finale temporaneo del racconto. Nel 2000 Adams complet\u00f2 la prima stesura della trasposizione cinematografica della Guida contenente nuovi personaggi ed elementi della trama. Il film, le cui riprese sono iniziate il 19 aprile 2004, negli Stati Uniti \u00e8 uscito il 6 maggio 2005; in Italia, invece, pur essendo stato pubblicizzato nei mesi precedenti l'uscita con dei trailer nei cinema, \u00e8 uscito il successivo 12 agosto in sole 20 sale cinematografiche senza essere stato pubblicizzato, ed \u00e8 rimasto in cartellone per un solo fine settimana.\nNel 2001 Adams stava curando un sesto libro, intitolato \"Il salmone del dubbio\", inizialmente pensato come terza puntata delle avventure di Dirk Gently, ma mor\u00ec prima di completare l'opera. Con questo titolo, venne pubblicato nel 2002 un libro contenente articoli e interviste dell'autore, pi\u00f9 una bozza del racconto, incompleto.\nNel 2004 \u00e8 stata proposta la terza fase della Guida, con una nuova serie di sei episodi, trasmessi dalla fine di settembre da BBC Radio4, che riprende quanto scritto nel terzo libro della saga.\nNel 2005 sono programmate anche le fasi quarta e quinta, sempre su BBC Radio4, che vedranno la luce a partire dal 3 maggio, disponibili via radio e tramite il portale web di BBC.\nIl 17 settembre 2008 \u00e8 stato annunciato che Eoin Colfer, autore della popolare serie \"Artemis Fowl\", \u00e8 stato incaricato di scrivere il sesto libro della serie, con il consenso della vedova di Douglas. Il romanzo, che si chiama \"And an Other Thing...\" (\"E un'altra cosa...\"), \u00e8 stato pubblicato nel Regno Unito e negli Stati Uniti nell'ottobre 2009 e tradotto in italiano nel 2010 per Mondadori."}
{"id": "2543", "revid": "648655", "url": "https://it.wikipedia.org/wiki?curid=2543", "title": "Lapsang Souchong", "text": "Il Lapsang Souchong \u00e8 una variet\u00e0 di t\u00e8 nero cinese.\nConosciuto in Cina con il nome Zheng Shan Xiao Zhong, viene prodotto esclusivamente nell'area dei monti Wuyi, al nord della regione del Fujian, in particolare nella contea di Tong Mu. Questo t\u00e8 nero, dopo essere stato fatto ossidare, viene essiccato e affumicato con legno di pino o cedro.\nSi presenta con foglie intere, di color nero e leggermente arricciate. L'infuso \u00e8 di colore ambrato-arancione. Il contenuto in teina \u00e8 relativamente basso. Costituisce la variet\u00e0 di t\u00e8 caratterizzante della miscela Russian Caravan.\nNote di degustazione e abbinamento.\nIl Lapsang Souchong si distingue da tutti gli altri t\u00e8 neri per il fatto di essere affumicato. \nLe variet\u00e0 pi\u00f9 pregiate consumate in Cina si presentano con foglie piccole e con un'affumicatura molto delicata. La versione tradizionalmente prodotta per l'esportazione ha foglie pi\u00f9 grossolane e subisce un'affumicatura pi\u00f9 forte. L'affumicatura conferisce aromi inconfondibili di soja, empireumatici di tostato e frutta secca, legno, sottobosco e fiori, talvolta sentori animali (pancetta).\nTali caratteristiche sensoriali, unite al corpo pieno, rendono l'infuso che se ne trae particolarmente adatto all'abbinamento con pesci robusti (tonno, merluzzi nordici) alla brace, alla piastra, al vapore; ricorder\u00e0 insieme ad un riso bianco il sentire dell'olio di noce. Potr\u00e0, caldo o freddo, accompagnare magnificamente (in sostituzione dell'acqua) uno Scotch Single Malt."}
{"id": "2544", "revid": "2144091", "url": "https://it.wikipedia.org/wiki?curid=2544", "title": "Comparazione di licenze di software libero", "text": "Elenco comparativo di alcune licenze di software libero.\nSia la Open Source Initiative (OSI) che la Free Software Foundation (FSF) hanno valutato con propri criteri le licenze utilizzate per la distribuzione di software libero.\nElenco delle licenze approvate dalla OSI o giudicate dalla FSF.\nCome si pu\u00f2 vedere nella tabella seguente, non tutte le licenze approvate esplicitamente dalla OSI sono considerate \"libere\" (\"free\") dalla FSF, la quale considera \"libere\" e persino compatibili con la GPL alcune licenze non approvate dalla OSI.\nQuest'ultima differenza \u00e8 dovuta verosimilmente al fatto che le licenze vengono approvate dalla OSI dietro richiesta di chi le ha scritte, mentre il giudizio sulle licenze non scritte dalla FSF \u00e8 stato dato da questa su propria iniziativa, per fare chiarimento rispetto alla compatibilit\u00e0 con la propria licenza GPL e anche per ribadire il proprio concetto di \"libero\".\nNella colonna \"Approvata OSI\" viene indicato con \"OS\" se tale licenza pu\u00f2 essere considerata \"open source\". Nella colonna \"Giudizio della FSF\" vengono indicate con \"GPL\" le licenze ritenute dalla FSF compatibili con la licenza GNU General Public License scritta dalla FSF stessa. Con \"free\" vengono indicate le licenze giudicate libere dalla FSF. Un esplicito giudizio di \"not free\" \u00e8 stato contrassegnato con un \"no\"."}
{"id": "2546", "revid": "118664470", "url": "https://it.wikipedia.org/wiki?curid=2546", "title": "La ricchezza delle nazioni", "text": "La ricchezza delle nazioni o per esteso Indagine sulla natura e le cause della ricchezza delle nazioni (\"An Inquiry into the Nature and Causes of the Wealth of Nations\"), \u00e8 la principale opera (saggio economico) di Adam Smith, ritenuto il fondatore dell'economia politica.\nScritta tra il 1767 e il 1773 a Kirkcaldy, dopo un viaggio in Europa come precettore di un giovane aristocratico durante il quale l'autore ebbe occasione di conoscere gli intellettuali del tempo (Voltaire, D'Alembert, Fran\u00e7ois Quesnay e altri) e contestualizzata storicamente nel periodo che precede la guerra d'indipendenza americana (1779), fu completata a Londra, dove fu pubblicata il 9 marzo 1776, l'anno della Dichiarazione d'indipendenza. Nella quarta edizione del libro del 1786, Smith dedica questo ad Henry Hope, banchiere di Amsterdam.\nDescrizione.\nIl monopolio dell'industria manifatturiera (inglese) fu una delle cause scatenanti il conflitto con l'Inghilterra che non voleva la nascita di un'industria sul suolo americano. L'autore assume in merito una posizione contraria all'intervento statale: infatti l'affermazione del laissez faire nel caso americano avrebbe comunque significato il mantenimento delle importazioni dalla madrepatria inglese. A tale politica economica la teoria smithiana forniva inoltre anche un fondamento teorico e in quest'opera comparve infatti per la prima volta la metafora della mano invisibile.\nL'opera formalmente \u00e8 composta da cinque Libri:\nIl lavoro come fonte della ricchezza delle nazioni.\nSmith individua nel lavoro svolto \"il fondo da cui ogni nazione trae in ultima analisi tutte le cose necessarie e comode della vita\". Tali beni sono o il prodotto immediato di tale lavoro, oppure il risultato di uno scambio di questi ultimi con quelli cercati.\nTuttavia, nota Smith, la quantit\u00e0 della produzione sar\u00e0 il risultato di due cause distinte:\nIn Smith la ricchezza di una nazione non deriva quindi dalla quantit\u00e0 di risorse naturali o metalli preziosi di cui essa pu\u00f2 disporre, come ritenevano i mercantilisti, n\u00e9 \u00e8 generata solo dalla terra, l'unica risorsa capace di produrre un sovrappi\u00f9 per i fisiocratici, ma dal lavoro produttivo in essa svolto, e dalla capacit\u00e0 produttiva di tale lavoro.\nLa divisione del lavoro.\nNel Capitolo I Smith passa all'individuazione dei fattori che influiscono su tale produttivit\u00e0. A tale proposito afferma:\nA tale affermazione segue la celebre descrizione dei vantaggi della divisione del lavoro nella manifattura degli spilli:\nSmith osserva poi che i vantaggi della divisione del lavoro sono massimi nella manifattura, mentre nelle attivit\u00e0 agricole, dato il carattere di tali attivit\u00e0, sebbene vantaggi possano essere ottenuti, questi saranno necessariamente limitati.\nL'accentuato incremento della produttivit\u00e0 collegato alla divisione del lavoro \u00e8 per Smith il risultato di tre cause distinte:\nRiguardo all'ultimo fattore Smith rileva che la divisione del lavoro, non solo migliora l'applicabilit\u00e0 al processo di macchine gi\u00e0 esistenti, ma agevola l'invenzione di nuove macchine.\nLa divisione del lavoro opera sia all'interno della singola manifattura, sia a livello pi\u00f9 generale come \"divisione sociale del lavoro\":\nPer Smith la divisione del lavoro non \u00e8 tuttavia il risultato di una \"consapevole intenzione degli uomini\", ma piuttosto la \"conseguenza necessaria\" dell'inclinazione naturale di questi al commercio.\nIl baratto o lo scambio del prodotto del proprio lavoro con quello degli altri si realizza nel mercato.\nPoich\u00e9 dunque per Smith la possibilit\u00e0 di scambiare \u00e8 il \"primum movens\" della divisione del lavoro, quest'ultima risulta \"limitata dall'ampiezza del mercato\".\nPoich\u00e9 la possibilit\u00e0 di servirsi di mercati internazionali \u00e8 stata comunque sempre impedita dall'esistenza di barriere di natura sia legale che istituzionale, un posto di rilievo nello sviluppo delle nazioni hanno rivestito i mercati interni. Per Smith la prosperit\u00e0 degli antichi Egizi, come dei Cinesi, nonostante queste civilt\u00e0 abbiano incoraggiato il commercio estero, \u00e8 dovuta in larga parte all'ampiezza dei mercati interni.\nSe da un lato l'ampiezza del mercato stimola la divisione del lavoro; dall'altro una crescente divisione del lavoro aumenta la dimensione dei mercati generando circoli virtuosi.\nValori e prezzi.\nDopo una breve interessante analisi dell'origine e delle funzioni della moneta, Smith distingue le due accezioni con cui il termine valore pu\u00f2 essere utilizzato in riferimento ad un bene:\nA tale proposito egli osserva:\nA questa affermazione fa seguito il celebre esempio del \"paradosso dell'acqua e del diamante\", che costitu\u00ec anche il punto di partenza per lo sviluppo della teoria soggettiva del valore sviluppata dai marginalisti e centrata sul concetto dell'utilit\u00e0 marginale dei beni. Osserva Smith:\nIl lavoro comandato come misura del valore \"reale\".\nNelle societ\u00e0 moderne, in cui la divisione del lavoro si \u00e8 pienamente affermata, la maggior parte delle cose di cui un uomo ha bisogno le trae dal lavoro di altri.\nLa quantit\u00e0 di lavoro che la merce riesce a comprare, o comandare (il cosiddetto \"lavoro-comandato\"), \u00e8 dunque per Smith la misura del valore della merce. Poich\u00e9 il lavoro \u00e8 l'origine della ricchezza delle nazioni, questo diventa anche la misura ultima del valore. Tuttavia, nota Smith, nonostante il lavoro sia la misura reale del valore di scambio delle merci, non \u00e8\nTra le merci, con la progressiva evoluzione dei commerci, alcune, come l'oro e l'argento, sono state scelte come mezzo di scambio privilegiato e sono diventate moneta. Ciononostante, anche l'oro e l'argento, come qualsiasi altra merce cambiano nello spazio e nel tempo il loro valore. Al contrario, per Smith, il valore del lavoro per il lavoratore \u00e8 tendenzialmente lo stesso in ogni tempo e luogo, perch\u00e9 uguale valore per il lavoratore hanno i beni che egli deve sacrificare per compierlo:\nSubito dopo per\u00f2 Smith nota che, nonostante il valore del lavoro per colui che lo presta sia tendenzialmente sempre uguale, per colui che lo utilizza il suo valore pu\u00f2 cambiare, ma ci\u00f2 dipende dalla produttivit\u00e0 media del lavoro stesso, che fa pi\u00f9 o meno care le merci che esso produce. Cos\u00ec, il valore del lavoro, quando come numerario sono scelte le merci che esso produce, varia perch\u00e9 a variare \u00e8 il valore del numerario prescelto. Questo \u00e8 il motivo per cui il 'prezzo' del lavoro in oro o argento (il salario) cambia continuamente.\nInoltre, poich\u00e9 la possibilit\u00e0 di disporre di lavoro \u00e8 legata alla possibilit\u00e0 di garantire la sussistenza del lavoratore, quelle merci, come il grano, nell'acquisto delle quali i lavoratori spendono la maggior parte del loro reddito (le cosiddette \"merci-salario\"), tenderanno a mantenere relativamente costante nel tempo e nello spazio il loro valore reale, cio\u00e8 la quantit\u00e0 di lavoro che riescono a comandare. Anche se, nota Smith subito dopo,\nTuttavia, la suddetta stabilit\u00e0 del valore reale del grano, se \u00e8 vera per confronti molto lontani nel tempo (\"da un secolo all'altro\"), non risulta pi\u00f9 vera nel breve periodo:\nQuesto accade perch\u00e9 l'esatta misura del valore di scambio nominale di tutte le merci \u00e8 la moneta ed il prezzo reale e quello nominale di tutte le merci sono tra di loro, \"nello stesso tempo e luogo\", in un rapporto ben determinato.\nIl Capitolo VI del Libro I: Delle parti componenti il prezzo delle merci.\nIl Capitolo VI del Libro I della Ricchezza delle Nazioni si apre con la celebre esposizione della \"teoria del lavoro-incorporato\":\nTuttavia per Smith:\nPer Smith dunque il profitto, proporzionale al capitale anticipato per mezzi di produzione, materie prime e salari, in seguito all'accumulazione dei fondi entra necessariamente a far parte del prezzo delle merci. Egli osserva che questo \u00e8 riconosciuto per il rischio sopportato da chi impiega i fondi, e non va confuso con il compenso spettante per il lavoro di direzione o ispezione, in quanto \u00e8 dovuto anche se tale attivit\u00e0 \u00e8 di fatto affidata a terzi.\nDopo l'accumulazione dei fondi si crea cos\u00ec una scissione tra il lavoro contenuto (\"la quantit\u00e0 di lavoro comunemente impiegata per procurarsi o produrre una merce\") e il lavoro comandato (\"la quantit\u00e0 di lavoro che essa pu\u00f2 comunemente comprare, o comandare, o ricevere in cambio\").\nInoltre, dopo che tutta la terra di un paese \u00e8 stata appropriata (\"non appena la terra di un paese diventa tutta propriet\u00e0 privata\"), per Smith nel prezzo della merce deve di necessit\u00e0 entrare anche un'altra componente che remuneri il proprietario della terra utilizzata nel processo produttivo: la rendita.\nDunque il prezzo di una merce (finale e intermedia) risulta dalla somma delle tre componenti di reddito: salari, profitti e rendite.\nCiononostante il lavoro rimane la misura del valore reale di tutte e tre le componenti:\nSmith giunge a questo attraverso una serie di passaggi logici, a volte soltanto impliciti. Da un lato quello con cui risolve il prezzo di ogni merce nella somma delle tre componenti di reddito e in un insieme di merci utilizzate nella sua produzione; queste ultime a loro volta ridotte nella somma di salari, profitti e rendite e in un insieme di quantit\u00e0 fisiche di mezzi di produzione. L'operazione \u00e8 ripetuta diminuendo a ciascun passaggio il residuo di mezzi di produzione prodotti, fino a quando rimangono solo salari, profitti e rendite. Dall'altro quello in cui ogni merce prodotta \u00e8 collegata alla quantit\u00e0 di lavoro direttamente necessaria a produrla e ad un insieme di mezzi di produzione; questi a loro volta ridotti a quantit\u00e0 di lavoro e ad altri mezzi di produzione. L'operazione \u00e8 ripetuta arrivando a vedere il sistema economico come un insieme di settori che collegano i beni di consumo finali a quello che per Smith \u00e8 l'unico fattore produttivo originario: il lavoro.\nSmith nota infine:\nPrezzo naturale e prezzo di mercato.\nPer Smith in ogni societ\u00e0 o ambiente esistono saggi ordinari o \"naturali\" di salari, profitti e rendita.\nTali saggi dipendono da:\nIl prezzo naturale pu\u00f2 essere diverso dal prezzo effettivo di vendita della merce, cio\u00e8 il prezzo di mercato. Quest'ultimo \u00e8 regolato dal rapporto tra la quantit\u00e0 effettivamente offerta e la domanda di coloro che sono disposti ed in grado di pagare il prezzo naturale della \"domanda effettuale\" o \"domanda effettiva\" (\"effectual demand\"), diversa dalla domanda assoluta. Nota Smith:\nSe la domanda effettuale eccede l'offerta contingente del bene il prezzo di mercato tender\u00e0 a superare quello naturale. Il contrario accadr\u00e0 se \u00e8 l'offerta ad eccedere la domanda effettuale. Maggiore \u00e8 la deperibilit\u00e0 dei beni maggiori saranno le oscillazioni dei prezzi di mercato. Ciononostante il prezzo naturale tender\u00e0 a ristabilirsi nel lungo periodo se non esistono impedimenti (naturali o istituzionali) e non vi sono ulteriori \"accidenti\", questo perch\u00e9:\nTra gli impedimenti naturali Smith considera l'assenza di terra o di risorse naturali con particolari caratteristiche richieste per la produzione di una data merce. Cos\u00ec, ad esempio, il saggio di rendita della terra messa a coltura per la produzione di vino in Francia pu\u00f2 essere molto al di sopra del saggio naturale della rendita, questo perch\u00e9, dopo che tutta la terra utilizzabile a tale scopo in Francia viene utilizzata nella produzione di vino, ancora residua una domanda insoddisfatta.\nTra gli impedimenti di natura \"lato sensu\" istituzionale, Smith considera l'esistenza di monopoli, derivanti sia da \"segreti\" circa i metodi di produzione sia da regolamenti e statuti governativi (statuti di apprendistato, corporazioni).\nSmith passa poi ad analizzare le singole componenti del reddito e le condizioni che ne regolano i saggi naturali.\nIl salario.\nSia il profitto che la rendita sono \"deduzioni del prodotto del lavoro\". In seguito all'accumulazione dei fondi e alla propriet\u00e0 privata sulla terra, che sostituisce la \"situazione originaria...in cui tutto il prodotto del lavoro appartiene al lavoratore\",\nLa ripartizione della quota spettante al lavoratore e di quella spettante al proprietario dei fondi \u00e8 dunque tendenzialmente conflittuale. Entrambi tendono a coalizzarsi per aumentare la loro quota, ma Smith lucidamente a tale proposito osserva:\nIl limite minimo del salario \u00e8 determinato da quel livello strettamente necessario alla sussistenza del lavoratore e della sua famiglia.\nVi \u00e8 poi l'affermazione di quella che costituir\u00e0 la base della cosiddetta teoria del fondo-salari:\nA proposito del saggio di variazione del salario Smith osserva:\nCos\u00ec, ad esempio, la Cina, che \u00e8 stata a lungo uno dei paesi pi\u00f9 ricchi del mondo, essendo rimasta stazionaria per tanto tempo, non mostrava all'epoca di Smith un salario reale medio elevato. Invece l'America, che al contrario era in forte espansione, mostrava incrementi salariali costanti, e tali da agevolare l'immigrazione di europei.\nQuesto accade perch\u00e9 un incremento della produzione aumenta quanto destinato al mantenimento dei lavoratori e quindi stimola la domanda di lavoro, generando tendenze all'aumento del salario. Tuttavia, l'aumentato salario, superando i livelli di stretta sussistenza, porter\u00e0 ad un incremento della popolazione e quindi ad un aumento dell'offerta di lavoro. Se il tasso di crescita della produzione non \u00e8 costante e tale da far aumentare ulteriormente la domanda di lavoro, l'aumentata offerta riporter\u00e0 il salario ai livelli di sussistenza.\nQuesta sembra per molti versi l'anticipazione della cosiddetta \"legge bronzea dei salari\", cardine della teoria distributiva degli economisti classici ed esposta in dettaglio da Thomas Robert Malthus nel \"Saggio sul principio della popolazione\" (1798). Tuttavia vi sono alcune significative differenze tra Malthus e Smith che meritano di essere sottolineate, perch\u00e9 mettono in risalto la profondit\u00e0 del pensiero di Smith:\nSmith nota che, supponendo costante l'offerta di lavoro, il livello dei salari monetari \u00e8 correlato positivamente con:\nQuesti due fattori, controbilanciandosi, tendono a stabilizzare i salari monetari, che subiscono oscillazioni minori del prezzo dei viveri. Infatti, in periodi di abbondanza, mentre il prezzo dei viveri scende comportando pressioni al ribasso dei salari, l'accresciuta domanda di lavoro esercita pressioni al rialzo. Il contrario accade in tempi di carestia.\nSmith osserva poi:"}
{"id": "2547", "revid": "287204", "url": "https://it.wikipedia.org/wiki?curid=2547", "title": "Lula (disambigua)", "text": ""}
{"id": "2548", "revid": "125411902", "url": "https://it.wikipedia.org/wiki?curid=2548", "title": "Luiz In\u00e1cio Lula da Silva", "text": "\u00c8 stato il trentacinquesimo Presidente della Repubblica Federale del Brasile.\nDal 7 aprile 2018 all'8 novembre 2019 \u00e8 stato detenuto a Curitiba, scontando la pena a 12 anni e un mese per corruzione e riciclaggio. Versando in stato di detenzione per una condanna penale, sia pure non ancora definitiva, gli \u00e8 stato impedito di partecipare alla vita pubblica per tutta la durata della pena.\nL'8 novembre 2019 \u00e8 stato rilasciato dopo 580 giorni di prigionia: la decisione della Corte suprema, che lo riguarda, ha determinato che gli imputati di cui ancora non \u00e8 stata accertata la colpevolezza possono rimanere in libert\u00e0 fino alla decisione definitiva. Il 7 marzo 2021 viene prosciolto da ogni accusa dal Tribunale Supremo Federale del Brasile, tornando quindi eleggibile e riacquisendo i suoi diritti politici.\nIl nome.\nI giornali brasiliani lo chiamano in maniera formale col suo nome per esteso (Luiz In\u00e1cio Lula da Silva), oppure in maniera meno formale con il solo soprannome (Lula).\nI primi anni.\nLula nacque da una famiglia povera e analfabeta a Caet\u00e9s (una frazione del comune di Garanhuns fino al 1964) nello Stato brasiliano di Pernambuco. Allo stato civile, la sua data di nascita risulta essere il 6 ottobre 1945, anche se Lula preferisce utilizzare la data che ricordava sua madre, il 27 ottobre. Nelle aree rurali del Brasile, questa discrepanza nella data di nascita risultante nell'atto di stato civile \u00e8 comune.\nSubito dopo la nascita di Lula, suo padre si trasfer\u00ec nella citt\u00e0 costiera di Santos (nello Stato di San Paolo). La madre di Lula e i suoi otto figli lo raggiunsero nel 1952, dopo un difficoltoso viaggio di 13 giorni. Anche se il loro tenore di vita miglior\u00f2 rispetto a Pernambuco, la loro vita era ancora molto difficile.\nLula ricevette poca educazione formale; infatti lasci\u00f2 la scuola dopo la quarta elementare. La sua vita lavorativa cominci\u00f2 a 12 anni, come lustrascarpe e venditore di strada. A 14 anni trov\u00f2 il suo primo lavoro regolare in una fabbrica di lavorazione del rame. Quindi prosegu\u00ec gli studi, e ricevette un diploma equivalente al conseguimento della scuola superiore.\nNel 1956 la sua famiglia si trasfer\u00ec nella citt\u00e0 di San Paolo, che offriva maggiori opportunit\u00e0. Lula, sua madre e i suoi sette fratelli vissero in una piccola stanza nel retrobottega di un bar.\nA 19 anni perse il mignolo della mano sinistra in un incidente, mentre lavorava come operatore di una pressa in una fabbrica di componenti automobilistici. \u00c8 intorno a quel periodo che cominci\u00f2 a interessarsi delle attivit\u00e0 del sindacato, all'interno del quale ricopr\u00ec diversi importanti ruoli. La dittatura brasiliana si oppose fortemente alle attivit\u00e0 del sindacato e, per reazione, la visione politica di Lula si indirizz\u00f2 a sinistra.\nNel 1969 spos\u00f2 Maria de Lourdes, che mor\u00ec di parto, col loro bambino nel 1971. Nel 1974 si rispos\u00f2, questa volta con Marisa Let\u00edcia Rocco Casa (italo-brasiliana), da cui ebbe tre bambini. Ebbe una figlia nata fuori dal matrimonio lo stesso anno, con Miriam Cordeiro.\nCarriera nel sindacato.\nNel 1978 fu eletto presidente del sindacato dei lavoratori dell'acciaio (Sindicato dos Metalurgicos do ABC) di S\u00e3o Bernardo do Campo e Diadema, le citt\u00e0 dove si trova la stragrande maggioranza delle industrie automobilistiche e componentistiche (tra cui Ford, Volkswagen, Mercedes-Benz e altre) e tra le aree pi\u00f9 industrializzate del Paese. Prima di ci\u00f2, tuttavia, Lula aveva gi\u00e0 ricoperto diversi ruoli nello stesso sindacato, ed \u00e8 grazie a ci\u00f2 che, nei primi anni settanta, viaggi\u00f2 negli Stati Uniti, proprio durante la dittatura militare del Brasile, per seguire un corso sui sindacati, sponsorizzato dall'AFL-CIO e da ICFTU-ORIT, l'organizzazione regionale per le Americhe dei sindacati anticomunisti della Confederazione Internazionale per il libero scambio. L'aver avuto stretti contatti con i sindacati nordamericani cre\u00f2 qualche imbarazzo a Lula quando intraprese vie pi\u00f9 estremiste anni dopo. Verso la fine degli anni settanta, Lula collabor\u00f2 in diverse attivit\u00e0 dei principali sindacati, tra cui alcuni enormi scioperi. Fu incarcerato per un mese, ma fu rilasciato in seguito a proteste. Gli scioperi terminarono lasciando scontenti sia le forze sindacali sia le fazioni filo-governative.\nCarriera politica.\nIl 10 febbraio 1980, nel pieno della dittatura militare, un gruppo di professori universitari, dirigenti sindacali e intellettuali, tra cui Lula e Chico Mendes, fondarono il \"Partido dos Trabalhadores\" (PT), ovvero Partito dei Lavoratori, un partito di sinistra e con idee progressiste.\nNel 1982 aggiunse il soprannome Lula al suo nome legale. Nel 1983 partecip\u00f2 alla creazione dell'associazione sindacale Central \u00danica dos Trabalhadores (CUT). Nel 1984 il PT e Lula parteciparono alla campagna politica \"Diretas J\u00e1\", che chiedeva un voto popolare diretto per le successive elezioni presidenziali. Secondo la Costituzione brasiliana del 1967, i presidenti erano eletti dai due rami del Congresso in seduta comune, pi\u00f9 dei rappresentanti di tutte le Legislazioni Statali, ma questo era largamente considerata una buffonata in quanto, dal colpo di Stato militare, solo ufficiali militari di alto livello (tutti generali in pensione), scelti dopo una consultazione militare interna, venivano \"eletti\". Come risultato della campagna politica e dopo anni di lotte civili, le elezioni del 1989 furono le prime a eleggere direttamente un presidente dopo 29 anni.\nElezioni.\nLula si candid\u00f2 a una carica pubblica per la prima volta nel 1982, come governatore dello Stato di San Paolo. Perse, ma aiut\u00f2 il suo partito a ottenere un numero sufficiente di voti, tali da sopravvivere.\nNelle elezioni del 1986, Lula conquist\u00f2 un seggio al Congresso brasiliano. Il Partido dos Trabalhadores partecip\u00f2 alla redazione della Costituzione post-dittatoriale; riuscirono a ottenere forti garanzie costituzionali ai diritti dei lavoratori, ma non ottennero una redistribuzione delle aree agrarie. Nonostante avessero partecipato al suo sviluppo, Lula e il suo partito si rifiutarono di firmare la nuova Costituzione.\nNel 1989, quando era ancora deputato, Lula si candid\u00f2 alla presidenza, come rappresentante del PT. Nonostante fosse molto apprezzato da una grossa fetta della societ\u00e0 brasiliana, non piaceva agli imprenditori e ai banchieri. Di conseguenza, fu preso di mira dai media (famosissimo il dibattito presidenziale contro Collor, pesantemente censurato da Rede Globo), e penalizzato da alcuni brogli durante le elezioni: per esempio, mancarono improvvisamente sezioni di voto in quartieri prevalentemente poveri, dove Lula era ampiamente favorito. Tutto ci\u00f2 contribu\u00ec notevolmente alla sua sconfitta. I ricchi brasiliani non si fidarono del PT soprattutto perch\u00e9 questo si dipingeva come il primo partito movimento della classe operaia organizzato dalla base: il PT era infatti formato da una blanda coalizione di gruppi di sindacalisti, attivisti della base, cattolici di sinistra, socialdemocratici di centro-sinistra e piccoli gruppi trotskisti.\nAl contrario, il Partito Laburista Brasiliano di Vargas era fondamentalmente una massiccia organizzazione costruita attorno ai vertici della burocrazia dei sindacati governativi.\nLula decise di non candidarsi nuovamente al seggio di deputato nel 1990, preferendo lavorare al miglioramento dell'organizzazione del PT nel Paese. Nel 1992 Lula partecip\u00f2 alla campagna per deporre il presidente Fernando Collor de Mello, che lo aveva sconfitto nel 1989, dopo una serie di scandali legati a finanziamenti pubblici.\nFu nuovamente candidato alla presidenza nel 1994 e nel 1998. Nelle elezioni del 1994, Lula fronteggi\u00f2 Fernando Henrique Cardoso, ex Ministro delle Finanze e responsabile per il \"piano real\", che port\u00f2 l'inflazione brasiliana sotto controllo, dopo decenni di crescita a due cifre. Forte di questo risultato, Cardoso vinse le elezioni al primo turno. Nel 1998, Cardoso si ripresent\u00f2, grazie al passaggio di un emendamento costituzionale che permetteva al presidente di ricandidarsi, e vinse nuovamente al primo turno.\nPresidenza.\nNella campagna elettorale del 2002, Lula abbandon\u00f2 sia il suo abbigliamento informale sia il suo progetto di condizionare il pagamento dell'ingente debito estero a una verifica. Quest'ultimo punto aveva preoccupato molti economisti, imprenditori e banchieri, che temevano che anche solo un \"default\" parziale, congiunto al contemporaneo fallimento argentino, avrebbe avuto un effetto devastante sull'economia mondiale.\nLula divenne presidente dopo aver vinto il ballottaggio, nelle elezioni del 2002, contro il candidato di centro Jos\u00e9 Serra del Partito della Social Democrazia Brasiliana (PSDB). Lula fu eletto alle elezioni presidenziali il 27 ottobre 2002, al ballottaggio, con il 61% dei voti; ottenne 52,4 milioni di voti, ovvero il pi\u00f9 alto numero di voti della recente storia democratica del Brasile.\nAssunse la carica il 1\u00ba gennaio 2003.\nIl suo vicepresidente, con cui fu eletto, era Jos\u00e9 Alencar, proveniente dal partito liberale brasiliano, e attualmente appartenente al Partito Repubblicano Brasiliano.\nIl 29 ottobre 2006 Lula \u00e8 riconfermato presidente, con oltre il 60% dei voti al ballottaggio, sconfiggendo il candidato del PSDB Geraldo Alckmin. Al primo turno si era fermato poco sopra il 48%, non riuscendo quindi a centrare subito la vittoria.\nDall'inizio della sua carriera politica fino a oggi, Lula ha cambiato alcune delle sue idee originali e ha moderato le sue posizioni. Invece dei drastici cambiamenti sociali che ha proposto in passato, il suo governo ha scelto una linea riformista, approvando la nuova legislazione sulla pensione, la tassa, il lavoro e la giustizia, e discutendo sulla riforma universitaria. Pochissime delle riforme proposte sono state effettivamente attuate durante il mandato di Lula. Alcune ali del Partito dei Lavoratori in disaccordo con la crescente moderazione messa in atto dalla fine degli anni ottanta hanno lasciato il partito per formare ali dissidenti come il Partito Socialismo e Libert\u00e0.\nPolitiche sociali: \"Fome Zero\" e \"Bolsa Fam\u00edlia\".\nLula ha posto i programmi sociali in cima alla sua agenda politica. Sin dall'inizio il suo programma principale era quello di sradicare la fame, seguendo la guida di progetti gi\u00e0 messi in pratica dall'amministrazione Fernando Henrique Cardoso, ma ampliati dal nuovo programma \"Fome Zero\" (\"Fame Zero\"). Questo programma riunisce una serie di programmi con l'obiettivo di porre fine alla fame in Brasile, compresa la costruzione di cisterne per l'acqua nella regione semi-arida del Brasile di Sert\u00e3o, oltre ad azioni per contrastare la gravidanza adolescenziale, rafforzare l'agricoltura familiare, distribuire una quantit\u00e0 minima di denaro per i poveri e molte altre misure.\n\"Fome Zero\" ha un budget governativo e accetta donazioni dal settore privato e da organizzazioni internazionali.\nIl pi\u00f9 grande programma sociale, tuttavia, \u00e8 stato \"Bolsa Fam\u00edlia\", basato sul precedente programma \"Bolsa Escola\", subordinato alla frequenza scolastica, introdotta per la prima volta nella citt\u00e0 di Campinas dall'allora sindaco Jos\u00e9 Roberto Magalh\u00e3es Teixeira. Non molto tempo dopo, altri comuni e stati hanno adottato programmi simili. Il presidente Fernando Henrique Cardoso ha successivamente federalizzato il programma nel 2001. Nel 2003, Lula ha costituito la Bolsa Fam\u00edlia combinando la Bolsa Escola con quote aggiuntive per il cibo e il gas da cucina. Ci\u00f2 \u00e8 stato preceduto dalla creazione di un nuovo ministero: il Ministero per lo Sviluppo Sociale e la Lotta alla Fame. Questa fusione ha ridotto i costi amministrativi e la complessit\u00e0 burocratica sia per le famiglie coinvolte sia per l'amministrazione del programma.\nIl programma \"Bolsa Fam\u00edlia\" \u00e8 stato elogiato a livello internazionale per i suoi risultati, nonostante le critiche interne che lo accusano di essersi trasformato in un'arma elettorale.\nDurante la sua presidenza, grazie a nuove politiche di welfare, milioni di brasiliani hanno sensibilmente migliorato la propria condizione di vita. Il ceto medio brasiliano \u00e8 cos\u00ec arrivato a raggiungere il 54% della popolazione nel 2013 (presidenza Rousseff). Il \"Programa Bolsa Fam\u00edlia\", l'allargamento del Sistema unico di salute (Sus) e il programma \"Brasil Sem Miseria\" (Brasile senza povert\u00e0), che eroga sussidi a milioni di famiglie, garantendo sostentamento e scolarit\u00e0 gratuita, hanno contribuito a sottrarre milioni di persone dalla fame e dall'indigenza. L'indice di sviluppo umano \u00e8 cos\u00ec aumentato del 36% nel 2013 rispetto al 1980. Insieme con progetti come \"Fome Zero\" e \"Bolsa Fam\u00edlia\", il programma di punta dell'amministrazione di Lula \u00e8 stato il \"Programa de Acelera\u00e7\u00e3o do Crescimento\" (PAC, Programma di accelerazione della crescita).\nIl programma \"ProUni\" fornisce sostegno agli studenti provenienti da famiglie a basso reddito e la durata media della scolarizzazione \u00e8 aumentata da 6,1 anni (nel 1995) a 8,3 anni nel 2010.\nPolitiche economiche.\nMentre Lula si rafforz\u00f2 nella corsa alle elezioni del 2002, il timore di misure drastiche e il paragone con Hugo Ch\u00e1vez del Venezuela aumentarono le speculazioni sul mercato interno. Ci\u00f2 ha portato a qualche isteria di mercato, contribuendo a una diminuzione del valore del real e a un abbassamento della valutazione creditizia del Brasile.\nAll'inizio del suo primo mandato, il ministro delle finanze scelto da Lula era Antonio Palocci, un medico ed ex attivista trotskista che aveva ritrattato le sue opinioni d'estrema sinistra mentre serviva come sindaco di Ribeir\u00e3o Preto, centro dell'industria di lavorazione della canna da zucchero, nello stato di S\u00e3o Paulo. Lula ha anche scelto Henrique Meirelles del Partito della Social Democrazia Brasiliana, un eminente economista orientato al mercato, a capo della Banca centrale brasiliana. Come ex amministratore delegato del BankBoston era noto al mercato. Meirelles fu eletto alla Camera dei Deputati nel 2002 come membro del PSDB avversario, ma si dimise da deputato per diventare Governatore della Banca Centrale.\nSilva e il suo gabinetto seguirono in parte la guida del precedente governo, rinnovando tutti gli accordi con il Fondo monetario internazionale, che furono firmati dal momento in cui l'Argentina and\u00f2 in default nel 2001. Il suo governo raggiunse un soddisfacente saldo di bilancio primario nei primi due anni, come previsto dall'accordo con il FMI, superando l'obiettivo per il terzo anno. Verso la fine del 2005, il governo ha ripagato il suo debito con l'FMI per intero, due anni prima del previsto. Tre anni dopo le elezioni, Lula aveva lentamente ma con fermezza guadagnato la fiducia del mercato, e gli indici di rischio sovrani sono scesi a circa 250 punti.\nL'economia brasiliana non \u00e8 stata generalmente influenzata dallo Scandalo del mensal\u00e3o, che si riferiva all'acquisto di voti nel Congresso brasiliano. All'inizio del 2006, tuttavia, Palocci ha dovuto rassegnare le dimissioni da Ministro a causa del suo coinvolgimento in uno scandalo di abuso di potere. Lula quindi nomin\u00f2 Guido Mantega, un membro del PT e un economista di professione, come Ministro delle Finanze. Mantega, un ex marxista che aveva scritto una tesi di dottorato (in sociologia) sulla storia delle idee economiche in Brasile da un punto di vista di sinistra, era noto per le sue critiche agli alti tassi di interesse, qualcosa che rivendicava interessi bancari soddisfatti. Mantega sosteneva anche un pi\u00f9 alto livello di occupazione da parte dello stato.\nPoco dopo l'inizio del suo secondo mandato, il governo di Lula ha annunciato il gi\u00e0 nominato \"Programa de Acelera\u00e7\u00e3o do Crescimento\" (PAC, Programma di accelerazione della crescita), un programma di investimenti per risolvere molti dei problemi che hanno impedito all'economia brasiliana di espandersi pi\u00f9 rapidamente. Le misure comprendevano investimenti nella creazione e nella riparazione di strade e ferrovie, la semplificazione e la riduzione della tassazione e la modernizzazione della produzione energetica del paese per evitare ulteriori carenze. L'obiettivo era rafforzare le infrastrutture del Brasile e, di conseguenza, stimolare il settore privato e creare pi\u00f9 posti di lavoro. Il denaro impegnato per essere speso per questo programma \u00e8 stato considerato pari a circa 500 miliardi di real (oltre 250 miliardi di dollari) per quattro anni. Prima di entrare in carica, Lula era stato un critico della privatizzazione. Nel suo governo, tuttavia, la sua amministrazione ha creato concessioni di collaborazione pubblico-privato per sette strade federali.\nIl PAC aveva un budget totale di 646 miliardi di real (353 miliardi di dollari) entro il 2010 ed era il principale programma di investimento dell'amministrazione Lula. Il settore delle infrastrutture sociali e urbane avrebbe ricevuto 84,2 miliardi di real (46 miliardi di dollari).\nDopo decenni con il maggiore debito estero tra le economie emergenti, il Brasile \u00e8 diventato un creditore netto per la prima volta nel gennaio 2008. A met\u00e0 del 2008, sia Fitch Ratings sia Standard &amp; Poor's avevano elevato la classificazione del debito brasiliano da speculativo a \"investment grade\". Le banche hanno realizzato profitti record sotto il governo di Lula.\nIl secondo mandato di Lula fu molto pi\u00f9 sicuro essendo non solo il padrone indiscusso dell'affetto popolare, come il primo presidente a portare un modesto benessere a molte persone, ma anche a controllare completamente la propria amministrazione. I suoi due ministri principali erano spariti. Palocci non era pi\u00f9 necessario per calmare i nervi degli investitori stranieri e Lula non aveva mai voluto o in qualche modo temuto Jos\u00e9 Dirceu, un esperto del freddo calcolo politico e intrigo coinvolto anche nello Scandalo del mensal\u00e3o. La loro eliminazione congiunta ha stabilito Lula come unica guida a Brasilia. Quando, a met\u00e0 del suo secondo mandato, arriv\u00f2 un momento di grave crisi dovuta alla crisi di Wall Street nel 2008, lo gest\u00ec con disinvoltura. Il Brasile ha goduto di buona salute economica per combattere la crisi finanziaria globale con un grande stimolo economico durato fino alla crisi del 2014.\nLe politiche economiche dell'amministrazione Lula hanno anche contribuito a migliorare significativamente il tenore di vita, con la percentuale di brasiliani appartenenti alla classe media consumistica saliti dal 37% al 50% della popolazione.\nSta attuando il programma \"Fome Zero\" (\"Fame Zero\"), che fornisce alle famiglie povere l'accesso ai prodotti alimentari di base attraverso l'assistenza sociale. Durante il primo mandato di Lula, la malnutrizione infantile \u00e8 diminuita del 46 per cento. Nel maggio 2010, il Programma Alimentare Mondiale (PAM) delle Nazioni Unite ha conferito a Lula da Silva il titolo di \"campione del mondo nella lotta contro la fame\".\nPolitiche ambientali.\nTra il 2004 e il 2012, grazie alle politiche della presidenza Lula, la deforestazione amazzonica \u00e8 diminuita da all'anno a all'anno.\nPolitiche energetiche: \"Luz Para Todos\".\nLe questioni relative al settore delle miniere e dell'energia nella piattaforma programmatica del candidato Lula furono discusse in riunioni coordinate dal fisico e ingegnere nucleare Luiz Pinguelli Rosa. Dilma Rousseff fu invitata da Pinguelli a partecipare al gruppo nel giugno del 2001; qui si distinse per la sua buona conoscenza del settore. Per tutti, nel gruppo, era scontato che Pinguelli sarebbe stato il Ministro delle Miniere e dell'Energia in caso di vittoria di Lula alle elezioni del 2002.\nFu grande la sorpresa quando Lula, una volta eletto, scelse Rousseff per quel ruolo. Lula dichiar\u00f2: \"\"Nel 2002 arriva una compagna con un piccolo computer portatile in mano. Cominciamo a discutere e subito mi resi conto che lei aveva una marcia in pi\u00f9 rispetto agli altri che erano l\u00ec con lei, perch\u00e9 lei portava con s\u00e9 la pratica dell'esperienza come Segretaria per le Miniere e per l'Energia di Rio Grande do Sul. Per questo pensai subito: credo di aver gi\u00e0 trovato qui un mio ministro.\"\nIl suo lavoro al ministero fu caratterizzato dal rispetto degli impegni presi da chi l'aveva preceduta, dall'introduzione di un modello elettrico meno concentrato nelle mani dello Stato, al contrario di quello che avrebbero voluto Luiz Pinguelli Rosa e Ildo Sauer. Per quanto riguarda il libero mercato dell'energia, Dilma lo mantenne e lo ampli\u00f2. Convinta della necessit\u00e0 di investimenti urgenti nel campo dell'energia elettrica per evitare il rischio di un black out gi\u00e0 nel 2009, Dilma trov\u00f2 una strenua avversaria nel ministro dell'ambiente, Marina Silva, preoccupata per l'impatto ambientale di molte opere proposte dalla Rousseff.\nJos\u00e8 Dirceu, all'epoca ministro capo della Casa Civile, una sorta di ministro dell'interno con poteri di sottosegretario alla Presidenza del Consiglio, dovette dar vita a un'equipe di collaboratori che mediassero tra le posizioni dei due ministri per tentare di risolvere le molte dispute. Amico di Lula, Pinguelli fu nominato presidente della Eletrobr\u00e1s, (azienda fornitrice di energia elettrica che coordina l'attivit\u00e0 di tutte le imprese private brasiliane del settore) ed ebbe, durante il suo mandato, significative divergenze con la ministra Dilma, arrivando a mettere il suo incarico a disposizione di Lula e poi a lasciare il governo.\nMauricio Tolmasquim, che aveva una visione del settore pi\u00f9 vicina a quella di Dilma, fu proposto da quest'ultima come sottosegretario esecutivo del ministero. Tolmasquim dichiar\u00f2 che, man mano che la Rousseff e il suo sottosegretario cominciavano a conoscersi meglio, Dilma fu protagonista di feroci scenate contro lo stesso Tolmasquim: \"\u00c8 il suo modo di fare. Non \u00e8 niente di personale. E nel giro di cinque minuti torna tutto tranquillo\"\u201d. Anche Ildo Sauer ebbe vari dissensi con il ministro, che avrebbe respinto le idee di Sauer in materia di statalizzazione, tanto che fu necessario l'intervento diretto dello stesso Lula. Secondo Luciano Zica, ex deputato federale, che si trov\u00f2 spesso a dissentire con Dilma riguardo a questioni inerenti al problema dell'energia elettrica, \"\"Dilma \u00e8 la persona pi\u00f9 democratica del mondo, a patto che si concordi al 100% con lei\"\".\nDilma propose di accelerare l'obiettivo dell'universalizzazione dell'accesso all'energia elettrica, la cui scadenza era prevista per l'anno 2015, impegnandosi affinch\u00e9 1,4 milioni di case rurali fossero raggiunte dall'energia elettrica nel 2006. Nel governo precedente era stato lanciato il programma \"Luce nel campo\" (in portoghese \"Luz no Campo\"), con l'obiettivo di incentivare l'agrobusiness. Meta prevista da quel programma era raggiungere un milione di famiglie, ma fino all'inizio del 2003 solo poco pi\u00f9 della met\u00e0 risultavano effettivamente raggiunte. Secondo Dilma, tale programma aveva ottenuto risultati solo negli stati nei quali i governi locali avevano sostenuto la popolazione e propose un programma alternativo, finanziato dal governo. Il finanziamento, inoltre, doveva essere destinato al consumatore finale, non alle imprese.\nIl programma fu lanciato nel novembre 2003 con il nome \"Luz Para Todos\" (\"Luce per tutti\") e mise al centro le regioni a basso indice di sviluppo umano e le famiglie a basso reddito. Obiettivo del programma era raggiungere entro il 2008 due milioni di famiglie. Nell'aprile 2008 il governo aggiorn\u00f2 il programma, prevedendo, entro il 2010, di beneficiare ancora 1,17 milioni di famiglie. Nell'ottobre del 2008, Dilma dovette riconoscere che il governo non sarebbe riuscito a raggiungere la meta in tempo, visto che restavano ancora famiglie per l'anno 2009.\nPolitica estera.\nConducendo uno stato agricolo ampio e competitivo, Lula si \u00e8 generalmente opposto e ha criticato i sussidi agricoli, e questa posizione \u00e8 stata vista come una delle ragioni per l'abbandono dei paesi in via di sviluppo e il successivo crollo dei colloqui dell'Organizzazione mondiale del commercio a Canc\u00fan nel 2003 rispetto ai sussidi agricoli del G8. Il Brasile ha svolto un ruolo importante nei negoziati riguardanti i conflitti interni in Venezuela e Colombia e ha concentrato molti sforzi per rafforzare il Mercosur. Durante l'amministrazione Lula, il commercio estero brasiliano \u00e8 aumentato drasticamente, passando da deficit a diverse eccedenze dopo il 2003. Nel 2004 l'eccedenza \u00e8 stata di 29 miliardi di dollari, a causa di un sostanziale aumento della domanda globale di materie prime. Il Brasile forn\u00ec inoltre truppe alle Nazioni Unite e condusse una missione di \"peace-keeping\" a Haiti.\nSecondo \"The Economist\" del 2 marzo 2006, Lula aveva una politica estera pragmatica, vedendosi come un negoziatore, non un ideologo, un leader abile nel riconciliare gli opposti. Di conseguenza, fece amicizia con il presidente venezuelano Hugo Ch\u00e1vez e con il presidente degli Stati Uniti George W. Bush. Lula ha anche guadagnato una statura crescente nell'emisfero australe attraverso la crescita economica in Brasile. Nel 2008, si dice che sia diventato un \"uomo di punta per la guarigione delle crisi regionali\", come nell'escalation delle tensioni di quell'anno tra Colombia, Venezuela ed Ecuador.\nHa viaggiato in oltre 80 paesi durante la sua presidenza. Uno degli obiettivi della politica estera di Lula era che il paese ottenesse un seggio come membro permanente del Consiglio di sicurezza delle Nazioni Unite. In questo non ha avuto successo.\nIl 9 maggio 2007 il Presidente Lula ha ricevuto Papa Benedetto XVI in visita ufficiale in Brasile, arrivato per proclamare santo il francescano Frei Galv\u00e3o.\nIl caso internazionale suscitato dalla condanna di Sakineh Mohammadi Ashtiani per il reato di adulterio, con una sentenza di esecuzione per lapidazione, ha portato a chiedere l'intervento di Lula a suo nome. Sulla questione, Lula ha commentato: \"Ho bisogno di rispettare le leggi di un paese [straniero]. Se la mia amicizia con il presidente dell'Iran e il rispetto che ho per lui valgono qualcosa, se questa donna \u00e8 diventata una seccatura, la ricever\u00e0 il Brasile\". Il governo iraniano, tuttavia, declin\u00f2 l'offerta. Le azioni e i commenti di Lula hanno suscitato polemiche. Mina Ahadi, politica comunista iraniana, ha accolto l'offerta di asilo di Lula per Ashtiani, ma ha anche ribadito un appello per la fine della lapidazione e chiedendo la cessazione del riconoscimento e del sostegno al governo iraniano a tale pratica. Jackson Diehl, direttore editoriale del \"Washington Post\", ha definito Lula \"il miglior amico dei tiranni nel mondo democratico\" e ha criticato le sue azioni. Shirin Ebadi, attivista iraniana per i diritti umani e vincitore del Premio Nobel per la Pace, ha osservato l'intervento di Lula in una luce pi\u00f9 positiva, definendolo un \"potente messaggio alla Repubblica Islamica\".\nPassaggio di testimone.\nNel giugno del 2010, quattro mesi prima della fine del suo secondo mandato, non potendosi candidare per un terzo mandato consecutivo, ha indicato la politica ed economista Dilma Rousseff, ministro della Casa Civil nel suo governo, per il ruolo di candidata del PT alla presidenza della repubblica.\nDurante la campagna per le elezioni presidenziali dell'ottobre 2010, si \u00e8 speso in prima persona per sostenere la Rousseff e l'ha accompagnata in molte manifestazioni ufficiali del partito. Prima di passare il testimone alla nuova Presidente si oppone all'estradizione dell'ex terrorista italiano Cesare Battisti, condannato all'ergastolo, con sentenza passata in giudicato, per quattro omicidi.\nA fine ottobre del 2011 viene rivelato che Lula soffre di un tumore alla laringe e che si sarebbe perci\u00f2 sottoposto a trattamenti chemioterapici.\nVicende giudiziarie.\nNel 2016 Lula viene coinvolto nella Opera\u00e7\u00e3o Lava Jato (Operazione Autolavaggio), con l'accusa di aver ricevuto denaro dalla Petrobras, oltre a favori da parte di imprese, come la costruzione di un ranch e di un appartamento fronte mare. La presidente Dilma Rousseff ha tentato di nominare Lula ministro, secondo alcuni per sottrarlo all'inchiesta, ma la nomina \u00e8 stata bloccata dalla giustizia.\nIl 4 marzo 2016 \u00e8 stato fermato e interrogato per tre ore nell'ambito di un'inchiesta sui rapporti di Petrobras: Lula ha respinto le accuse di corruzione. A giudizio dopo un anno, Lula \u00e8 stato ritenuto colpevole di aver accettato tangenti del valore di 3,7 milioni di reais (1,2 milioni di dollari), venendo condannato il 12 luglio 2017 dal giudice S\u00e9rgio Moro, in primo grado, a nove anni e mezzo di prigione, ma rimanendo libero in attesa dell'appello. Quando questo \u00e8 stato deciso, in secondo grado la pena \u00e8 stata aumentata a 12 anni e la Corte suprema ha respinto il suo appello contro la provvisoria esecutivit\u00e0 della sentenza.\nIl 7 aprile 2018, dopo aver tenuto un discorso di fronte al Sindacato dei Lavoratori Metallurgici dell\u2019ABC a S\u00e3o Bernardo do Campo, Lula si consegna spontaneamente alla Polizia Federale per rispettare il suo mandato d'arresto e viene condotto a Curitiba a scontare la pena inflittagli. In ragione della condanna, i suoi diritti politici risultano sospesi in conformit\u00e0 con la \"Legge Fedina Pulita\": \"la sua candidatura \u00e8 virtualmente nulla, perch\u00e9 la legislazione brasiliana impedisce che i condannati in seconda istanza, come il suo caso, possano presentarsi a cariche elettive\"; la Corte Suprema ha poi negato anche la sua scarcerazione temporanea.\nSecondo i sondaggi Lula avrebbe potuto vincere largamente le elezioni presidenziali, poi vinte dal candidato di destra Jair Bolsonaro su Fernando Haddad. I sostenitori del PT hanno accusato gli avversari di aver ordito un golpe giudiziario contro Lula e Rousseff. In quanto non condannato in via definitiva, il Comitato per i Diritti Umani delle Nazioni Unite ha dichiarato che Lula avrebbe dovuto poter candidarsi alle elezioni.\nNel novembre 2018 ha ricevuto una nuova incriminazione, ma il 7 novembre 2019 il Tribunale supremo federale ha deciso, per 6 voti a 5, che i detenuti condannati in secondo grado devono essere scarcerati in attesa di sentenza definitiva, decisione che \u00e8 stata applicata anche a Lula.\nVicende familiari.\nIl 29 gennaio 2019 \u00e8 morto il fratello Genival In\u00e1cio da Silva, \"Vav\u00e1\", ex metallurgico, a causa di un cancro al polmone, e i giudici negano a Lula il permesso di partecipare alle esequie. Il fratello era stato oggetto di intercettazioni e perquisizioni domiciliari da parte della Polizia Federale nell'ambito di un'inchiesta sulle irregolarit\u00e0 delle macchine da gioco truccate, riguardo alla quale il Pubblico Ministero escluse il rinvio a giudizio per insufficienza di prove.\nA causa di una meningite fulminante, il nipote Arthur, figlio di Sandro Lu\u00eds, viene improvvisamente a mancare il 1\u00ba marzo 2019 all'et\u00e0 di sette anni. La notizia \u00e8 stata comunicata su Twitter dalla Presidente del Partito dei Lavoratori, Gleisi Hoffmann, mentre Lula si trova in carcere e i suoi avvocati hanno presentato istanza di permesso speciale per partecipare al rito funebre.\nPassione calcistica.\nNoto tifoso del Corinthians, nel novembre 2004 nomin\u00f2 Kak\u00e1 ambasciatore contro la fame del PAM, il programma alimentare mondiale dell'ONU. Nell'autunno 2008, durante una visita in Italia, il presidente rossonero Berlusconi lo accolse facendogli incontrare i calciatori brasiliani che - all'epoca - facevano parte della squadra."}
{"id": "2549", "revid": "767487", "url": "https://it.wikipedia.org/wiki?curid=2549", "title": "L'innocente Casimiro", "text": "L'innocente Casimiro \u00e8 un film del 1945 diretto da Carlo Campogalliani.\nTrama.\nMarcella Corra, rampolla di una famiglia dell'alta borghesia, ha un debole per l'ingenuo Casimiro Pelagatti, insegnante di storia nel collegio cui \u00e8 stata affidata. Per attirare la sua attenzione, non trova soluzione migliore che rivelare al preside dell'istituto di essere alle prese con una gravidanza di cui il professore sarebbe responsabile. Il Pelagatti, espulso con ignominia dall'istituto, deve anche promettere di recarsi dalla famiglia di Marcella, con una lettera del preside, in cui si illustra l'accaduto, e di proporre un eventuale matrimonio riparatore.\nStrada facendo, l'intraprendente giovane ha gi\u00e0 provveduto, a insaputa dell'insegnante a modificare il contenuto della missiva cosicch\u00e9, all'arrivo dei due nella lussuosa villa Corra, Casimiro, in compagnia del cagnetto Vercingetorige, viene calorosamente accolto come il tutore che dovr\u00e0 seguire Marcella negli studi, durante un'interruzione dell'attivit\u00e0 scolastica dovuta a un'epidemia di \"morbillo cerebrale\". Egli si trova cos\u00ec a dover familiarizzare con la strana fauna di cui \u00e8 composta la famiglia Corra: il capofamiglia distratto e burlone, la zia, dedita alle frequentazioni spiritiche di Shakespeare ed altri spiriti eccelsi, Guido, fratello di Marcella, vacuo e perditempo ed un enigmatico maggiordomo. Con l'alleanza del medico di famiglia, Marcella riesce, inoltre, a far credere a Casimiro di essere sonnambulo e di aver compiuto il misfatto inconsapevolmente, spinto dalle pulsioni del suo inconscio.\nPoi la casa si affolla. Casimiro \u00e8 raggiunto da Paola, sua cugina e fidanzata che diviene subito preda delle attenzioni di Guido mentre dal collegio arrivano le compagne di Marcella. Infatti la storia dell'epidemia si \u00e8 propagata, costringendo il collegio a chiudere davvero; preludio questo alla minacciosa entrata in scena del direttore. Nel convulso finale, insieme alla rivelazione della dabbenaggine del preside e di un matrimonio, restato segreto a tutti, tra la zia e il maggiordomo, dovuto ai buoni uffici dello spirito di Shakespeare, fiori d'arancio per Guido e Paola e, naturalmente, per Marcella e Casimiro.\nProduzione.\nTratto dalla commedia musicale di Mario Amendola, \"Scandalo al collegio\", di cui inizialmente doveva conservare il titolo, il film fa da battistrada alla successiva massiccia produzione di film derivati dalla rivista e dall'avanspettacolo. Nel teatro leggero si \u00e8 formata Lea Padovani e dal teatro, dove avevano trovato rifugio dalle incertezze e difficolt\u00e0 produttive del periodo bellico, ritornano al cinema Erminio Macario e Alberto Sordi.\nCon \"Roma citt\u00e0 aperta\" e \"La resa di Tit\u00ec\", altra commedia, diretta da Giorgio Bianchi \u2013 \u00e8 uno dei pochi film in lavorazione nei convulsi mesi che precedono la Liberazione.\nLa convenzionalit\u00e0 del soggetto, una \"commedia di collegio\" alla Mattoli, \u00e8 parzialmente riscattata dalla comicit\u00e0 \"stravagante e clownesca\" di Macario, mentre un elemento di novit\u00e0, rispetto al repertorio del periodo fascista, \u00e8 stato individuato nei riferimenti alla psicologia.\nDistribuzione.\nEsce nell'ottobre 1945, distribuito dalla Lux Film.\nIncassi.\nIncasso accertato a tutto il 31 dicembre 1952 \u00a3 34.500.000"}
{"id": "2552", "revid": "31092", "url": "https://it.wikipedia.org/wiki?curid=2552", "title": "Liv Tyler", "text": "Biografia.\nDa bambina si chiamava \"Liv Rundgren\", dal cognome del compagno di sua madre, Todd Rundgren. Nel 1986 conobbe Steven Tyler (cantante degli Aerosmith , Tyler \u00e8 il nome d'arte e all'anagrafe \u00e8 Steven Tallarico) durante un concerto di Todd e le due famiglie iniziarono a frequentarsi. Liv scopr\u00ec la verit\u00e0 sulle sue origini notando che Mia Tyler, la figlia di Steven, le assomigliava molto. Fu cos\u00ec che venne fuori la verit\u00e0: Bebe Buell, madre di Liv, e Steven avevano avuto una relazione dieci anni prima e Bebe era rimasta incinta. Tyler la riconobbe quindi come figlia e lei, nel 1991, decise di aggiungere il cognome del padre naturale (Tallarico) e lo utilizz\u00f2 poi come nome d'arte (Tyler). Oltre a Mia, Liv ha altri due fratelli minori dal lato paterno\u02d0 Chelsea Anna (1989) e Taj Monroe Tallarico (1992). La Tyler ha origini italiane e tedesche da parte di suo padre.\nQuando aveva quattordici anni intraprese la carriera di modella, incoraggiata dalla top model Pavl\u00edna Po\u0159\u00edzkov\u00e1, amica di sua madre Bebe Buell, anch'essa modella. Il volto di Liv apparve rapidamente sulle note riviste \"Seventeen\", \"Interview\" e \"Mirabella\", ma la popolarit\u00e0 arriv\u00f2 nel 1994 quando comparve nel noto videoclip degli Aerosmith \"Crazy\". Nello stesso anno uscirono i suoi primi film, \"Rosso d'autunno\" e \"Dolly's Restaurant\". Liv decise allora di abbandonare la carriera di modella e di darsi completamente al cinema.\nA diciassette anni recit\u00f2 nel suo terzo film, \"Empire Records\", ma la vera fama arriv\u00f2 nel 1996 quando il regista Bernardo Bertolucci la scelse per il suo \"Io ballo da sola\", in cui la Tyler ottenne riconoscimenti internazionali per la sua interpretazione del ruolo di un'adolescente americana che vive la sua iniziazione sentimentale in Toscana. Tra gli altri suoi film \"Music Graffiti\" con Tom Hanks, \"Armageddon - Giudizio finale\" con Bruce Willis e Ben Affleck, \"Innocenza infranta\" di Pat O'Connor, \"La fortuna di Cookie\" e \"Il dottor T e le donne\", entrambi di Robert Altman.\nIl suo personaggio pi\u00f9 conosciuto \u00e8 Arwen Undomiel, principessa degli Elfi di Gran Burrone, nella trilogia cinematografica de \"Il Signore degli Anelli\", tratta dall'opera di J. R. R. Tolkien. Nel 2004 gira \"Jersey Girl\", un film di Kevin Smith, dove recita di nuovo al fianco di Ben Affleck dopo \"Armageddon - Giudizio finale\". Nel 2006 recita nel film indipendente di Steve Buscemi \"Lonesome Jim\", al fianco di Casey Affleck. Nel 2007 esce \"Reign Over Me\", film di Mike Binder, mentre l'anno seguente recita con Scott Speedman nel thriller \"The Strangers\" e con Diane Keaton in \"Mamma ho perso il lavoro\".\nVita privata.\nDal 1995 al 1998 \u00e8 stata fidanzata con l\u2019attore Joaquin Phoenix.\nDal 2003 al 2008 \u00e8 stata sposata con Royston Langdon, cantante e bassista del gruppo rock Spacehog, dal quale ha avuto un figlio: Milo William Langdon, nato il 14 dicembre 2004.\nDal 2014 ha una relazione con l'agente sportivo David Gardner. La coppia ha due figli: Sailor Gene, nato l'11 febbraio 2015 e Lula Rose, nata l'8 luglio 2016.\nRiconoscimenti.\nMTV Movie &amp; TV Awards\nScreen Actors Guild Award\nDoppiatrici italiane.\nNelle versioni in italiano, Liv Tyler \u00e8 stata doppiata da:"}
{"id": "2553", "revid": "1543377", "url": "https://it.wikipedia.org/wiki?curid=2553", "title": "Lugano", "text": "Lugano (in dialetto ticinese e comasco \"L\u00fcg\u00e0n\" ; in tedesco \"Lauis \"o\" Lowertz\" [desueto]; in romancio \"Ligiaun\") \u00e8 un comune svizzero di 67\u00a0082 abitanti del Cantone Ticino.\nNona citt\u00e0 svizzera per popolazione, principale centro urbano cantonale e della Svizzera italiana con abitanti nel suo \"hinterland\", si estende dalle pendici del San Salvatore al Monte Br\u00e8 fino alla cima del Gazzirola; su circa di superficie ad un'altezza che varia dai sulla riva del lago di Lugano, ai dell'alta Val Colla. Localit\u00e0 turistica molto frequentata, Lugano si \u00e8 inoltre affermata mondialmente come piazza bancaria internazionale di primo piano, al terzo rango in Svizzera dopo Zurigo e Ginevra.\n\u00c8 la pi\u00f9 grande citt\u00e0 di lingua italiana al di fuori del territorio della Repubblica Italiana, se si eccettua Fiume, in cui la lingua italiana \u00e8 \"de facto\" coufficiale insieme col croato ed \u00e8 conosciuta da una percentuale consistente della popolazione, seppur parlata come madrelingua soltanto dall\u20191,9% (del resto, la comunit\u00e0 fiumana degli Italiani vanta circa 7.400 iscritti, numero superiore a coloro che si dichiarano di madrelingua italiana).\nGeografia fisica.\nClima.\nLugano \u00e8 caratterizzata da un clima continentale influenzato dalle correnti alpine, con un tempo molto variabile a seconda della stagione. Gli inverni sono rigidi ma mitigati dal lago nei quartieri della pianura, mentre le estati presentano periodi di caldo secco ed altri di afa.\nL'autunno a Lugano pu\u00f2 essere molto variabile, normalmente nei primi giorni di settembre correnti pi\u00f9 fredde e umide irrompono nella vallata, portando ad un abbassamento marcato delle temperature e all'arrivo di periodi di pioggia prolungati. Le temperature cominceranno man mano a scendere, non mancano comunque giornate tiepide in settembre e talvolta in ottobre. Le prime gelate si registrano mediamente in novembre, o occasionalmente in ottobre, i primi fiocchi di neve cadono in pianura verso fine novembre, o anche dopo.\nLa temperatura maggiore mai registrata a Lugano \u00e8 , mentre la minore corrisponde a , registrati nel febbraio 1994 in zona Viganello. La temperatura \u00e8 molto diversa nelle varie zone: nel centro e nei quartieri in pianura le temperature minime sono pi\u00f9 miti, mentre nelle zone dell'alta Val Colla le temperature possono attestarsi anche a parecchi gradi sotto zero.\nLe nevicate sono possibili da novembre ad aprile e si conta quasi sempre almeno una nevicata l'anno. La primavera \u00e8 tiepida e ventosa, nel mese di maggio \u00e8 molto sentita la presenza del favonio che soffia con raffiche che possono superare in certi casi i . Durante l'arco dell'anno si contano mediamente 28 giorni di gelo. I giorni di ghiaccio sono possibili durante l'inverno ma non cos\u00ec frequenti. Secondo la classificazione dei climi di K\u00f6ppen Lugano corrisponde a \"Cfb\", quindi a climi temperati, miti e umidi.\nNegli ultimi anni la citt\u00e0 ha subito pesantemente gli effetti del riscaldamento globale facendo scendere drasticamente i giorni di gelo e di ghiaccio, nonostante ci\u00f2 nella citt\u00e0 e nella periferia durante periodi freddi le temperature possono precipitare di parecchi gradi sotto lo zero. Gli ultimi episodi di freddo intenso si contano nel febbraio 1994 dove la temperatura nella piana cittadina precipit\u00f2 fino a , il 2001 port\u00f2 una bufera di neve che invest\u00ec in pieno la zona con forti nevicate e temperature attestate decisamente sotto lo zero, nel febbraio 2012 durante un periodo di freddo intenso la temperatura precipit\u00f2 oltre dieci gradi sotto zero alle rive del lago e intorno ai nelle zone collinari e della periferia, nel gennaio 2017 una forte incursione fredda port\u00f2 il fiume Cassarate a gelare quasi completamente e il fiume Vedeggio completamente, portando lastre di ghiaccio nello stesso Lago di Lugano, lo stesso accadde nel febbraio e marzo 2018, dove la foce del fiume ghiacci\u00f2 completamente dopo che le temperature precipitarono oltre .\nOrigini del nome.\nSull'origine del toponimo \"Lugano\" vi sono diverse teorie:\nStoria.\nPrimi insediamenti ed i romani.\nLe sponde del Lago di Lugano sono state abitate sin dall'et\u00e0 della pietra. Entro i confini della citt\u00e0 moderna (Breganzona, Castagnola, Davesco e Gandria) sono state rinvenute numerose macine. Nella zona di Lugano sono stati rinvenuti reperti dell'et\u00e0 del rame e dell'et\u00e0 del ferro. Ci sono monumenti etruschi a Davesco-Soragno (dal V al II secolo a.C.), Pregassona e Viganello (dal III al II secolo a.C.). Tombe con gioielli e oggetti per la casa sono state trovate ad Aldesago, Davesco, Pazzallo e Pregassona insieme a denaro celtico a Viganello.\nLa regione intorno al Lago di Lugano fu colonizzata dai Romani nel I secolo a.C.. C'era un'importante citt\u00e0 romana a nord di Lugano, a Bioggio. Ci sono meno tracce dei romani a Lugano, ma diverse iscrizioni, tombe e monete indicano che alcuni romani vivevano in quella che sarebbe diventata Lugano. In epoca romana Lugano, il cui nome romano era \"Luganum\", era il terminale della \"via Varesina\", che metteva in comunicazione Milano con Lugano passando da Varese, da cui il nome della strada.\nLe origini ed il Medioevo.\nGi\u00e0 nel 724 il borgo di Lugano veniva nominato nella donazione che re Liutprando fece alla Basilica di San Carpoforo di Como. I primi documenti indicanti l'esistenza della citt\u00e0 moderna sono datati all'875, altri documenti, risalenti all'804 e all'844, si riferiscono al Lago di Lugano come \"Laco Luanasco\", e un atto del 984 indica Lugano come citt\u00e0 di mercato.\nNel medioevo, per secoli, Lugano come le altre terre dell'attuale Cantone Ticino seguirono le vicende delle lotte, tra guelfi e ghibellini, dei vicini Comuni lombardi di Como e Milano, i cui conflitti ebbero spesso come campo di battaglia proprio la regione che costituisce ora la Svizzera italiana, cadendo dal XIII al XIV secolo sotto la dominazione comasca della famiglia Rusca. Del secolo XIV sono i primi Statuti, a noi solo in parte noti, redatti sulla falsariga di quelli di Como del 1335, ci sono invece pervenuti integralmente gli statutari luganesi del 1441, redatti sotto la dominazione milanese, basati su quelli anteriori. Nel 1449, quando il borgo ricadde per breve tempo sotto la signoria di Como, quest'ultima si affrett\u00f2 tuttavia ad imporre nuovamente la propria legislazione.\nTali contese si chiusero con l'avvento del definitivo predominio di Milano, sotto la signoria dei Visconti, nel 1335, dopo il lungo dominio della famiglia Rusca. Allo stesso tempo si rafforza il legame tra il paese e la valle, nel 1405-1406 i documenti attestano l'esistenza di una \"vallis comunitas Lugani et\", un organo di governo indipendente. La nuova comunit\u00e0 comprendeva le parrocchie di Lugano, Agno, Riva San Vitale e Capriasca. Nel 1416 il duca di Milano, Filippo Maria Visconti, conquist\u00f2 definitivamente la regione di Lugano e la valle della Rusca e ne fece un feudo. La citt\u00e0 \u00e8 stata in grado di assicurarsi la completa indipendenza solo dopo la redazione degli statuti del 1441, pur appartenendo al ducato milanese.\nIl rinascimento, la conquista francese e la dominazione confederata.\nTra il 1433 e il 1438 il duca di Milano, Aloisio Sanseverino, sedeva come feudatario su Lugano, risarcendo la famiglia Rusca con la propriet\u00e0 di Locarno. Sotto il regno dei suoi eredi nei decenni successivi scoppiarono ribellioni e rivolte, che durarono fino all'invasione francese del 1499, guidata da Mondragon.\nLa citt\u00e0 fu occupata dalla Confederazione elvetica nel 1512, che la strapparono ai francesi. Dunque, dopo pi\u00f9 di cento anni di dominio da parte delle potenti citt\u00e0 lombarde, in concomitanza con la perdita dell'indipendenza del Ducato di Milano e con le invasioni straniere in Italia, s'instaur\u00f2 il quasi trisecolare governo dei Confederati.\nLa citt\u00e0 era fortificata e dove oggi sorgono il Palacongressi e Villa Ciani si poteva scorgere un castello costruito dai comaschi nel 1286, ricostruito da Ludovico il Moro nel 1498 e consegnato dai francesi ai confederati il 26 gennaio 1513 dopo un assedio durato sei mesi. La costruzione fu definitivamente abbattuta dagli svizzeri (prevalentemente per motivi di costi di manutenzione) dopo la conquista del territorio luganese.\nA tale lungo periodo, durante il quale la citt\u00e0 di Lugano era un baliaggio dei 13 Cantoni dell'allora Confederazione elvetica pose fine l'invasione napoleonica, in particolare fu significativa per il Ticino l'entrata di Napoleone Bonaparte in Lombardia nel maggio del 1796 e la creazione della Repubblica Cisalpina.\nLa mattina del 15 febbraio 1798, infatti, i Cisalpini sbarcarono a Lugano, essi incontrarono per\u00f2 la resistenza dei Volontari del Borgo, una guardia costituita fra la popolazione locale su iniziativa dei rappresentanti dei cantoni sovrani. Segu\u00ec una convulsa giornata di scontri, al termine della quale i Cisalpini, malgrado un iniziale successo, furono respinti. Gli elementi pi\u00f9 aperti della borghesia luganese approfittarono tuttavia degli eventi per realizzare la sospirata indipendenza della citt\u00e0 al motto di \"liberi e svizzeri\".\nA determinare la svolta verso l'adesione alla Repubblica Elvetica piuttosto che alla Repubblica Cisalpina contribuirono sia l'affrancamento dei baliaggi decretata dal Canton Basilea, rapidamente imitato da altri Cantoni, sia la nuova costituzione della Repubblica Elvetica. Quest'ultima, costituendo i due Cantoni di Lugano e Bellinzona, tronc\u00f2 le resistenze degli altri Cantoni confederati, per niente disposti a concedere la libert\u00e0 ai territori d'oltralpe.\nIl periodo della Repubblica Elvetica fu per Lugano, come per il resto del paese, un'epoca di continui rivolgimenti e sommosse popolari, causati principalmente dal malcontento delle popolazioni rurali per la politica del nuovo Stato unitario. Lo stesso Napoleone dovette prenderne atto e con l'Atto di Mediazione del 1803 sanc\u00ec la nascita del Cantone Ticino, unendo il Cantone di Lugano con quello di Bellinzona per fondare una Repubblica formalmente sovrana e indipendente all'interno della riformata Confederazione Svizzera.\nCon la caduta di Napoleone nel 1815, il Congresso di Vienna conferm\u00f2 l'indipendenza dei nuovi Cantoni e nacque cos\u00ec la Svizzera dei 22 Cantoni. Per il Cantone Ticino la nuova Costituzione - di tendenza restauratrice - risolse in modo salomonico la questione della capitale cantonale con l'alternanza ogni sei anni delle citt\u00e0 di Bellinzona, Locarno e Lugano; quest'ultima, quindi, nel XIX secolo funse anche da capitale del Canton Ticino.\nRisorgimento italiano e Lugano.\nNel XIX secolo Lugano svolse un ruolo rilevante nelle vicende del Risorgimento italiano, in quanto sulle rive del Ceresio hanno trovato rifugio molti e importanti esuli italiani.\nVi ha vissuto Carlo Cattaneo, precisamente nel quartiere di Castagnola, dove si era ritirato dopo il fallimento della rivolta delle Cinque Giornate di Milano e qui mor\u00ec il 16 febbraio 1869. A Villa Tanzina ha soggiornato Giuseppe Mazzini per diversi anni, ospite di Sara Nathan, amica carissima anche del Cattaneo. Qui si era trasferito anche il patriota Abbondio Chialiva dopo aver fatto fortuna nelle Americhe, e qui aveva acquistato la villa, dove ospitava patrioti italiani e intratteneva rapporti con diversi intellettuali. A Lugano aveva riparato anche Maurizio Quadrio che aveva organizzato l'insurrezione della Val d'Intelvi insieme al Mazzini nel 1848. Fu Lodovico Frapolli, patriota italiano rifugiato a Lugano dal 1849 al 1853, che si interess\u00f2 alla creazione del Liceo cantonale.\nLa crescita della \"Nuova Lugano\".\nIl 15 dicembre 2002 fu approvato in votazione dalla popolazione il progetto \"Nuova Lugano\", ossia dell'aggregazione alla citt\u00e0 di Lugano di diversi comuni limitrofi.\nIl 4 aprile 2004 vennero aggregati i comuni di Breganzona, Cureggia, Davesco-Soragno, Gandria, Pambio Noranco, Pazzallo, Pregassona e Viganello.\nIl 20 aprile 2008 vennero aggregati i comuni di Barbengo, Carabbia e Villa Luganese.\nIl 20 novembre 2011 i comuni di Bogno, Cadro, Certara, Cimadera, Sonvico e Valcolla votarono per l'aggregazione alla citt\u00e0, e l'11 marzo 2012 fece lo stesso il comune di Carona.. Le aggregazioni sono operative dal 14 aprile 2013.\nStemma.\nSul significato della sigla \"LVGA\" e della grafica dello stemma esistono molteplici ipotesi, ma non esistono interpretazioni ufficiali.\nLa testimonianza pi\u00f9 antica a colori dello stemma della citt\u00e0 (sfondo rosso e la croce argentata con la sigla \"LVGA\") risale al 1588 e la si trova su un attestato di benservito rilasciato dalla citt\u00e0 al balivo (capitano reggente o landfogto) Sebastian von Beroldingen, originario del Canton Uri, documento visibile al museo di Altdorf.\nL'uso della V in luogo della U, secondo l'uso delle iscrizioni romane, fa credere che l'origine sia romana, quasi ad indicare effettivamente una legione.\nUn'altra interpretazione faceta indicherebbe che la sigla LVGA sia l'acronimo di \"La Vera Giustizia Antica\".\nLa versione corrente dell'Amministrazione comunale, comprovata da alcune copie di documenti datati 1208 e 1209 (gli originali sono andati persi) depositati nell'Archivio della Diocesi di Lugano, \u00e8 che LVGA non sia nient'altro che l'abbreviazione del nome della citt\u00e0 stessa. Questa interpretazione \u00e8 stata avanzata fin dal 1861 dal Consigliere di Stato ticinese Pietro Peri in un suo scritto in materia araldica sui comuni ticinesi.\nAmministrazione.\nGiudici di pace 2009.\nCircolo di Lugano Ovest\nIvan Vitalini (nato il 28 dicembre 1963, Lugano\u00a0\u2013 Davesco-Soragno)\nIl patriziato.\nLe famiglie patrizie attuali di Br\u00e8-Aldesago.\nLe famiglie patrizie estinte di Br\u00e8\nI quartieri.\nLa citt\u00e0 di Lugano \u00e8 suddivisa in 21 quartieri.\nLa citt\u00e0 del futuro.\nLa citt\u00e0 \u00e8 impegnata in numerosi grandi progetti che ne stanno cambiando radicalmente il volto. Tra questi figurano:\nMonumenti e luoghi d'interesse.\nLa citt\u00e0 e la sua architettura hanno un carattere prettamente ticinese, ospita il palazzo della Curia vescovile della diocesi di Lugano. Negli ultimi cinquant'anni, dal 1950 al 2000 circa, la speculazione edilizia ha trasformato il volto cittadino con la perdita di numerose residenze, case, ville e palazzi risalenti ai secoli XVI-XIX.\nArchitettura religiosa.\nQuartiere di Loreto.\nLa chiesa di santa Maria di Loreto sorge su un poggio oltre la valletta del riale Tassino.\nVilla La Tanzina - oggi demolita - era situata in territorio di Loreto. Abbondio Chialiva, esule italiano che aveva realizzato una cospicua fortuna in Sud America, divenne proprietario della villa, che prendeva il nome dal primo proprietario, il nobiluomo milanese Franco Tanzi. \nIl Chialiva fece realizzare il busto di George Washington nel 1859: al momento della demolizione della villa, il busto fu spostato ove si trova attualmente, sul Lungolago. Successivamente, la villa pass\u00f2 a Sara Nathan Levi, che vi ospit\u00f2 Giuseppe Mazzini e altri patrioti italiani.\nArchitettura civile.\nMontarina.\nIl quartiere fu realizzato in gran parte dall'architetto Americo Marazzi nel 1910 circa\nA Caprino.\nLa localit\u00e0, situata sulla riva sud-ovest del Lago di Lugano sotto il Monte Caprino in faccia al centro storico della citt\u00e0, \u00e8 nota soprattutto per le sue \"cantine\" ricavate nella roccia fin dal secolo XVII da famiglie patrizie luganesi e ora in gran parte ristrutturate.\nArchitettura contemporanea.\nDegni di nota sono:\nParchi.\nParco Ciani.\nIl Parco Ciani \u00e8 il polmone verde della citt\u00e0; \u00e8 un vasto parco con una variata flora primaverile ed estiva e numerosi alberi ad alto fusto, tra cui alcuni molto rari; al lago la darsena \u00e8 ispirata ai cottage inglesi con elementi dell'architettura ottomana. La sua superficie nel tempo \u00e8 stata dimezzata per far luogo alla costruzione del Palazzo degli studi, della relativa mensa-palestra, della biblioteca cantonale e del Palazzo delle scienze. Esso circonda l'omonima Villa Ciani (ora Museo di Belle Arti), una delle pi\u00f9 belle residenze ticinesi ottocentesche, eretta per Giacomo Ciani e Filippo Ciani dall'architetto Luigi Clerichetti nel 1840. Qui i fratelli Ciani, durante le lotte per il Risorgimento italiano, diedero ospitalit\u00e0 a parecchi fuoriusciti tra cui Giuseppe Mazzini e Carlo Cattaneo. Questi si accas\u00f2 definitivamente a Castagnola nel villino di caccia di Pietro Peri.\nParco Tassino.\nIl Parco Tassino \u00e8 posto in prossimit\u00e0 della stazione ferroviaria in posizione panoramica, infatti si pu\u00f2 godere della vista sul lago di Lugano. Nel punto pi\u00f9 alto vi \u00e8 la \"Torre Enderlin\", dipinta di rosa. Grazie alla posizione, vi crescono piante come magnolie e rose a cespuglioe vi \u00e8 anche una colonia di daini e mufloni. Infatti il parco era in passato una piccola riserva di caccia della famiglia Enderlin. Passato poi ad alberghi come il M\u00e9tropole e il Majestic, divent\u00f2 propriet\u00e0 delle Ferrovie Federali Svizzere, che poi lo vendettero alla Citt\u00e0 di Lugano nel 1970.\nParco San Michele.\nSituato nel quartiere di Castagnola, si adagia sui pendii del Monte Br\u00e8 come una terrazza panoramica in posizione privilegiata e pu\u00f2 essere raggiunto partendo da Cassarate. I suoi romantici sentieri, coperti di fronde di palme e fiancheggiati da cipressi, da fontane e da sculture di pietra grigia, conducono nel cuore di una flora tipicamente meridionale, ricca di glicini, di ibischi e oleandri che costituiscono il parco vero e proprio, ampio , nel quale sorge la Cappella dedicata a San Michele, edificata sulle fondamenta di un antico castello. Dietro la cappella si estende la terrazza principale panoramica del parco dalla quale si gode una vista notevole; vi si trovano anche quattro colonne che rappresentano, sotto forma di figure sedute, modellate in sabbia rossa, quattro dei nostri sensi: l'udito, la vista, il tatto e il gusto. E proprio come in questa rappresentazione delle statue, il visitatore, attraverso la variet\u00e0 e la bellezza della natura, ha la percezione concreta dei propri sensi. La citt\u00e0 sottostante e il suo traffico paiono cosa insignificante a confronto degli orizzonti e dei frastagliati crinali che lo sguardo pu\u00f2 abbracciare.\nDa qui il golfo di Lugano, con i suoi porticciuoli, il Lido e l'arcuato lungolago si offrono alla vista nella loro interezza: lo scenario \u00e8 chiuso dal Monte San Salvatore che da questa angolazione rivela tutta la sua imponenza. In lontananza emergono le cime delle catene alpine in una fantasmagor\u00eca di forme e di colori che al tramonto si fanno incandescenti.\nSulla sinistra l'occhio pu\u00f2 spaziare fino alla pianura padana dopo aver accarezzato le localit\u00e0 di Melide, Campione d'Italia, Bissone, gli approdi sulla riva opposta ed i fianchi del Monte San Giorgio e della Sighignola. La sensazione che se ne trae \u00e8 suggestiva: si \u00e8 di fronte ad un angolo di terra privilegiata ammirabile da una delle pi\u00f9 fortunate terrazze panoramiche che \u00e8 preludio alle montagne pi\u00f9 soleggiate d'Europa.\nNel 1963 il parco fu acquistato dall'ex Comune di Castagnola che non era ancora unito a quello della Citt\u00e0 di Lugano; l'aggregazione risale al 1972.\nEconomia.\nLugano, oltre che sul turismo, basa le sue risorse sulle numerose banche e sul settore finanziario in generale che non cessa di accrescersi. La capitale finanziaria luganese ospita anche altre industrie quali, ad esempio, le fabbriche di macchinari, i resti di quella che era una florida industria di lavorazione del tabacco, la fabbricazione di cioccolata. Merita di essere segnalata anche la produzione di carta. Lugano \u00e8 inoltre azionista di maggioranza del casin\u00f2 cittadino, sala da grandi giochi con ristorante.\nSociet\u00e0.\nIl problema dei molinari.\nSi tratta dell'autogestione giovanile iniziata come esperienze aggregative sull'onda del 68 all'occupazione degli ex Molini Bernasconi nel 1996 a Viganello (il nome Molinari deriva da quest'occupazione). L'occupazione si \u00e8 poi sviluppata negli spazi all'interno dell'ex macello comunale di Lugano (lungo il fiume Cassarate). Questo tipo di movimenti sono presenti anche a Zurigo sotto il nome di \"besetzer\"\".\" La gestione di questi spazi ha occupato il dibattito politico cittadino creando non poche tensioni per circa venti anni. La questione ha ripreso corpo durante il 2021 quando \u00e8 stata emessa dal comune un'istanza di sgombero a seguito del fallimento delle trattative con i rappresentanti dei molinari. La questione raggiunge l'apice durante il mese di maggio 2021 quando, durante una manifestazione cittadina, i molinari hanno effettuato l'occupazione dimostrativa dell'ex istituto Vanoni. In risposta a queste azioni il Municipio di Lugano procede allo sgombero, come preannunciato negli scorsi mesi e in quella che RSI definisce 'La notte di Lugano' decide di abbattere lo stabile precedentemente sede dell'occupazione.\nIstruzione e cultura.\nIstruzione.\nA Lugano ha sede l'Universit\u00e0 della Svizzera italiana con le facolt\u00e0 di Scienze della comunicazione, Scienze economiche, Scienze informatiche e, dal 2021, Teologia. Queste facolt\u00e0 si trovano nello stesso campus. Lugano (zona Trevano) \u00e8 anche la sede principale della SUPSI (Scuola Universitaria Professionale della Svizzera Italiana) che propone il modello formativo delle University of Applied Sciences e rappresenta l'unica universit\u00e0 di questo tipo in lingua italiana al mondo. Nel quartiere di Lugano-Viganello c'\u00e8 inoltre, attivo dal febbraio 2021, un nuovo campus universitario \"Campus Est\", destinato ad accogliere il Dipartimento tecnologie innovative (DTI) della SUPSI, la Facolt\u00e0 di informatica dell'USI, l\u2019Istituto Dalle Molle di studi sull\u2019intelligenza artificiale (IDSIA) affiliato ad entrambe le istituzioni, e la nuova Facolt\u00e0 di scienze biomediche dell\u2019USI, oltre ad altre strutture complementari e comuni.\nI nuovi edifici sono costruiti in prossimit\u00e0 dell'attuale Campus universitario USI, in una vasta area centrale della Citt\u00e0, posta sulla sponda sinistra del fiume Cassarate.\nNel quartiere di Cornaredo ha pure sede (dal 2012, in precedenza la struttura era ubicata a Manno) il CSCS, Centro Svizzero di Calcolo Scientifico, un'organizzazione nazionale con il compito di mettere a disposizione della comunit\u00e0 accademica\u00a0\u2013 come pure della ricerca e del settore industriale\u00a0\u2013 soluzioni tecnologiche avanzate nell'ambito del calcolo ad alte prestazioni. Il Centro \u00e8 amministrativamente affiliato al Politecnico federale di Zurigo ed \u00e8 dotato, sin dalla sua fondazione, avvenuta nel 1992, di computer fra i pi\u00f9 potenti d'Europa.\nCultura e spettacolo.\nNonostante la folta presenza a Lugano di diversi artisti e magnati, la citt\u00e0 non sempre ha seguito una politica culturale brillante. Infatti ha perso diversi pezzi artistici importanti come la Collezione Thyssen-Bornemisza che \u00e8 stata trasferita a Madrid al Museo Reina Sofia, di fronte al Museo del Prado, costruito appositamente, e destino simile hanno rischiato in passato altre collezioni.\nNegli ultimi periodi si sta cercando di recuperare il patrimonio artistico come la stessa Villa Favorita, che in passato conteneva la collezione Thyssen ().\nIn occasione dell'anniversario borrominiano l'architetto Mario Botta ha fatto erigere davanti alla Rivetta Tell lo spaccato del modellino della chiesetta di San Carlino alle Quattro Fontane a Roma.\nPer alcuni anni, nel quartiere di Viganello, presso la sede in disuso dei Molini Bernasconi, aveva trovato sede un centro sociale (detto \"Il Molino\"), che ha proposto attivit\u00e0 sociali e culturali nel quartiere. La presenza del centro \u00e8 stata osteggiata da una parte della popolazione per questioni legate all'ordine pubblico. Contro la presenza del centro \u00e8 stata fondata l'associazione ARDOS. Nel giugno del 1997 un incendio doloso brucia la struttura e sulle sue ceneri nel 2006 verr\u00e0 edificato il nuovo centro commerciale Coop. Il centro sociale trova oggi spazio dentro le strutture dell'ex macello comunale.\nNell'attuale scena, composita dal profilo sia organizzativo che stilistico (teatro di prosa, teatro di marionette, teatro-danza, teatro-multimediale) si possono ricordare: I Teatranti di Pietro Ajani, il Teatro Pan, il Teatro Sunil, Luganoteatro, la Markus Zohner Theater Compagnie, il Teatro delle Radici, il Teatrodanza Margit Huber, ecc.\nPer il cinquantesimo dell'ASSI (Associazione degli scrittori della Svizzera italiana) nel 1995 fu indetto il concorso letterario denominato Premio Internazionale Due Laghi.\nIn occasione del centenario della pubblicazione di \"Piccolo mondo antico\" nel 1995 venne indetto il \"Concorso Antonio Fogazzaro\" in collaborazione col comune di Valsolda.\nOgni autunno Lugano propone la tradizionale festa d'autunno\u00a0\u2013 festa della vendemmia (prima settimana di ottobre).\nUna visita artistico/culturale di sicuro interesse \u00e8 quella del quartiere di Br\u00e8-Aldesago Il nucleo del paese, sparso di opere d'arte offre angoli suggestivi creati dalle sue caratteristiche costruzioni in sasso. Per l'amante dell'arte, le vie del paese, in acciottolato, offrono un percorso artistico di sicuro interesse sia per la presenza di \"nomi\" di rilevanza nazionale che internazionale, sia per l'accostamento arte/ambiente. Soffermarsi in questi luoghi dona senz'altro un'energia magica e benefica per il corpo e la mente.\nMusica.\nLugano \u00e8 sede della Fonoteca nazionale svizzera, l'archivio sonoro nazionale e parte della Biblioteca nazionale svizzera, e del Conservatorio della Svizzera italiana.\nVi sono diverse manifestazioni musicali. Uno dei maggiori eventi estivi \u00e8 il LongLake Festival, della durata di un mese, che si compone di 7 diversi festival, tra cui il noto \"Estival Jazz\" (prime settimane di luglio). Vi sono poi anche il \"Blues To Bop\" (tra agosto e settembre), il \"Progetto Martha Argerich\", la \"Primavera Concertistica\" o \"Palco ai giovani\". L'Auditorio Stelio Molo (della RSI) offre durante l'anno una lunga serie di concerti (soprattutto jazz, musica classica e musica da camera ma non solo). Numerosi sono i gruppi ticinesi che spaziano in diversi generi musicali. Si pu\u00f2 dire che la scena musicale non manca certo di componenti anche se molti musicisti, ormai da anni, rivendicano maggiori spazi in cui potersi esibire.\nFamosa anche la cultura Hip hop tra i giovani. Luoghi ed eventi ad esempio il Club Metr\u00f2 di Molino Nuovo e il Palco Ai Giovani in centro hanno interessato molte persone nella citt\u00e0. Cantanti conosciuti di Lugano sono: Maxi B; Karma Krew; Free Word; Havana Clab; Lowa Man; Ciemme.\nInoltre, sempre restando nell'ambito musicale, vi sono anche i Dreamshade, gruppo Melodic Death Metal formato sempre a Lugano nel 2006.\nA Lugano ebbe luogo, nel 1956, la prima edizione dell'Eurovision Song Contest.\nArte e teatro.\nLAC Lugano Arte e Cultura \u00e8 il nuovo centro culturale della Citt\u00e0 di Lugano inaugurato nel 2015 e dedicato alle arti visive, alla musica e alle arti sceniche. Il centro offre un ricco programma che spazia dalle mostre agli eventi, dalle stagioni musicali alle rassegne di teatro e danza e alle attivit\u00e0 per famiglie e bambini.\nNel LAC ha sede il Museo d\u2019Arte della Svizzera italiana nato dall\u2019unione tra il Museo Cantonale d\u2019Arte e il Museo d\u2019Arte della citt\u00e0 di Lugano. Inoltre, al primo piano \u00e8 presente una sala concertistica e teatrale da 1000 posti, costruita interamente in legno e dotata di una speciale conchiglia acustica modulare e rimovibile, aperta al pubblico durante le stagioni di LuganoInScena e di LuganoMusica. Questa \u00e8 anche la sede della Compagnia Finzi Pasca e dell\u2019Orchestra della Svizzera italiana (OSI).\nLingue.\nLa lingua pi\u00f9 diffusa nella citt\u00e0 di Lugano \u00e8 l'italiano, lingua ufficiale del Cantone Ticino. Come nel resto del cantone, la seconda lingua \u00e8 il lombardo, parlato in diglossia con l'italiano; il dialetto locale \u00e8 di tipo occidentale ed appartiene - cos\u00ec come gli altri dialetti parlati nel Sottoceneri - alla variet\u00e0 comasca.\nSecondo i dati del 2015 dell'Ufficio federale di statistica, le principali lingue parlate dalla popolazione residente a Lugano sono l'italiano (87%), il tedesco o svizzero tedesco (8,8%), l'inglese (5,4%) e il francese (5,3%) (possibilit\u00e0 di esprimere pi\u00f9 lingue come principali).\nSport.\nLugano \u00e8 storicamente una citt\u00e0 sportiva le cui formazioni hanno sempre primeggiato a livello nazionale, diversi anni come il 2014 la citt\u00e0 pu\u00f2 vantare ben 4 titoli nazionali (Pallavolo, Pallacanestro, Pallanuoto, Hockey femminile):\nSquadre cittadine.\nHockey.\nL'Hockey Club Lugano (HCL), si \u00e8 laureato campione svizzero sette volte: nel 1986, 1987, 1988, 1990, 1999, 2003 e 2006. A livello europeo, l'HCL \u00e8 giunto due volte terzo nella Continental Cup, una volta quarto nella European Hockey League ed ha partecipato due volte alla fase finale della Coppa dei Campioni.\nLa squadra femminile ha vinto 6 titoli svizzeri, nel 2006, nel 2007, nel 2009, nel 2010, nel 2014 e nel 2015.\nCalcio.\nIl Football Club Lugano \u00e8 la principale societ\u00e0 calcistica della citt\u00e0 di Lugano e la pi\u00f9 titolata del Canton Ticino.\nNel corso della sua storia il FC Lugano ha conquistato tre Campionati svizzeri (1938, 1941, 1949) e tre Coppe svizzere (1931, 1968, 1993), ha inoltre partecipato a pi\u00f9 riprese alle competizioni europee. Attualmente milita in Super League, massima serie del campionato svizzero, vi \u00e8 ritornato il 25 maggio 2015 dopo un'assenza di 13 anni.\nLo Stadio di Cornaredo, sede degl'incontri casalinghi del FC Lugano, \u00e8 stato inaugurato nel 1951. Il 20 giugno 1954 ha ospitato una partita dei Mondiali di calcio (Italia-Belgio 4-1).\nPallanuoto.\nVi ha sede la squadra della Lugano Pallanuoto, 17 volte campione svizzero, l'ultimo titolo nel 2018. La squadra di pallanuoto \u00e8 la squadra cittadina che annovera pi\u00f9 titoli nazionali in bacheca e la seconda societ\u00e0 svizzera per titoli nazionali vinti in questo sport. La squadra milita, al momento, in NWL, la massima lega svizzera e gioca le partite casalinghe nella suggestiva cornice del Lido. Annovera tra le sue fila numerosi giovani ticinesi ed anche alcuni giocatori con un prestigioso passato nelle competizioni internazionali.\nRugby.\nDal 2007 esiste la squadra Rugby Lugano. La squadra partecipa al campionato della LNB.\nFutsal.\nLugano \u00e8 rappresentata nel Futsal (anche chiamato Calcio a 5) da maggio 2010 dal Lugano Pro Futsal, che milita nel campionato di Lega Nazionale A Svizzera e disputa le proprie partite casalinghe presso il Palamondo di Cadempino.\nPallacanestro.\nA Lugano ha sede la squadra del Lugano Tigers, campione svizzero per 8 volte. Nel 2010-11 ha partecipato alla fase a gruppi di Eurochallenge.\nPallavolo.\nVi hanno sede la squadra della Pallavolo Lugano che milita nella prima lega maschile (terza divisione nazionale), vincitrice di due titoli nazionali (2013, 2014), e la squadra del Volley Lugano che milita in LNA, la massima serie femminile, dal 2015.\nFootball australiano.\nA Lugano ha sede l'Aussie Rules Lugano prima squadra di football australiano fondata in Svizzera. Partecipa ai campionati organizzati dall'All Italia.\nHockey su prato.\nLa squadra di hockey su prato \u00e8 stata due volte campione svizzero di lega nazionale B e campione in coppa svizzera nel 1981.\nUnihockey.\nLa squadra dell'Unihockey Club Lugano \u00e8 la prima squadra nata in Ticino e milita nel campionato di terza lega. Ha conquistato 1 campionato ticinese, 6 secondi posti e 1 terzo posto, 1 coppa Ticino, 1 titolo regionale di prima lega, 1 di seconda lega, 1 titolo regionale juniori C, 2 titoli regionale juniori D, 1 stagione in Lega Nazionale B, 1 semifinale di coppa svizzera.\nArti marziali.\nLa palestra \"Fight Gym\" di Canobbio offre varie discipline quali Pugilato, Savate, Kick Boxing, Grappling, ju jitsu, MMA.\nI suoi membri possono vantare numerosi titoli in campo nazionale ed internazionale.\nEventi sportivi.\nTennis.\nA Lugano si \u00e8 disputato dal 1999 al 2010 un importante torneo ATP Challenger Series a livello mondiale. Ha vinto il premio come miglior Challenger ed \u00e8 stato premiato da Marat Safin.\nEventi sportivi occasionali.\nTiro a segno.\nDall'11 al 14 settembre 1997 si \u00e8 disputata la Finale di Coppa del Mondo di Tiro a segno. Tutte le discipline olimpiche erano rappresentate (pistola e carabina) alle distanze di 10, 25 e 50\u00a0m. Alla manifestazione erano qualificati diversi campioni olimpici.\nOlimpiadi.\nIl 30 gennaio 2006 la fiaccola olimpica, sulla strada dei Giochi olimpici invernali di Torino \u00e8 transitata da Lugano con una manifestazione seguita da un grande pubblico. Tedofori famosi hanno portato la fiaccola: una tra i tanti Michela Figini, vincitrice della medaglia d'oro nella discesa libera alle Olimpiadi invernali di Sarajevo del 1984.\nCiclismo.\nNel 1953 con la vittoria di Fausto Coppi e nell'ottobre del 1996 con la vittoria di Johan Museeuw (e col secondo posto di Mauro Gianetti) a Lugano si sono svolti i Campionati del mondo di ciclismo su strada.\nIl 6 giugno 1998 la 21\u00aa tappa del Giro d'Italia 1998, una cronometro individuale, si \u00e8 conclusa a Lugano con la vittoria dell'ucraino Serhij Hon\u010dar.\nNel 2003 Lugano ha ospitato il Campionato del mondo di mountain bike, sulla pendici del Monte Tamaro. Dopo il Gran Premio Insubria vinto dal toscano Francesco Ginanni il 28 febbraio, il 1\u00ba marzo 2009 si \u00e8 tenuto il Gran Premio di Lugano per professionisti \u2013 vinto da Remy Pauriol \u2013 quale prologo al Campionato mondiale di ciclismo su strada 2009 che si \u00e8 tenuto sul circuito di Mendrisio.\nSalute.\nMedicina.\nL'Ospedale regionale di Lugano si suddivide in due sedi, ubicate in zone diverse della citt\u00e0: l'Ospedale Civico e l'Ospedale italiano. Il nosocomio ha il compito di assicurare al distretto di Lugano l'assistenza ospedaliera di base e una serie di servizi specialistici di dimensione regionale e cantonale.\nA Lugano ha inoltre sede il Cardiocentro Ticino, uno dei pi\u00f9 importanti centri specializzati a livello svizzero e internazionale. Gestito da una fondazione privata, ma integrato nel servizio sanitario cantonale, il Cardiocentro Ticino \u00e8 una struttura all'avanguardia nelle specializzazioni di Cardiologia, Cardiochirurgia e Cardioanestesia. \u00c8 un ospedale acuto, cio\u00e8 garantisce cure di primissimo intervento, ma dispone anche di un servizio di Day Hospital. La Fondazione non ha scopo di lucro ed \u00e8 stata espressamente concepita per fini di pubblica utilit\u00e0, in particolare a favore dei pazienti ticinesi. L'interno ospita numerose opere scultoree e pittoriche dell'artista Ivo Soldini di Mendrisio.\nTrasporti pubblici.\nI trasporti pubblici cittadini sono garantiti dalla TPL SA che offre linee di bus in citt\u00e0. L'ARL SA gestisce la rete di bus per alcuni quartieri e comuni della periferia cittadina e i collegamenti con il resto del cantone sono assicurati dal sistema della rete celere del Canton Ticino. Le relazioni internazionali con l'Italia e oltre-Gottardo sono garantite dalle Ferrovie Federali Svizzere.\nIn passato vi erano quattro ferrovie nella regione: la Ferrovia Lugano-Ponte Tresa, che \u00e8 l'unica ancora in servizio, la Ferrovia Lugano-Cadro-Dino (LCD), la Ferrovia Lugano-Tesserete (LT) e la rete tranviaria urbana.\nTra il 1954 e il 1959 il tram, che verr\u00e0 messo di nuovo in circolazione forse entro il 2025, \u00e8 stato gradualmente sostituito da filobus, il quale a sua volta, dopo essere stato trascurato e dopo che alcuni veicoli avevano addirittura perso il diritto a circolare, \u00e8 stato tolto dal servizio il 30 giugno 2001 e sostituito da bus diesel.\nNel 2014 \u00e8 stato approvato il progetto di reintroduzione del tram a Lugano, che circoler\u00e0 dal centro alla periferia.\nA nord della citt\u00e0 c'\u00e8 la Galleria Vedeggio-Cassarate che porta allo svincolo autostradale A2 di Lugano Nord\nLe cime del Monte San Salvatore e del Monte Br\u00e8 sono raggiungibili grazie alle due funicolari, la prima con partenza a Paradiso, la seconda a Cassarate.\nDal 1\u00ba dicembre 2016 \u00e8 stata rimessa in funzione la storica Funicolare Lugano-Stazione FFS.\nAeroporti.\nLa citt\u00e0 \u00e8 servita dall'Aeroporto di Lugano, situato a ovest della citt\u00e0 nel territorio del comune di Agno. \nL'aeroporto \u00e8 un noto scalo di voli commerciali e privati.\nFerrovie.\nLa stazione di Lugano \u00e8 situata a nord della citt\u00e0. Vi operano le FFS e i TILO. \nSempre dalla stazione \u00e8 possibile raggiungere la citt\u00e0 di Ponte Tresa per mezzo della S60, della FLP, oppure il centro di Lugano per mezzo di una funivia di TPL che garantisce ogni quattro minuti di raggiungere il centro citt\u00e0.\nDal dicembre 2020, con l'apertura della Galleria di base del Monte Ceneri, \u00e8 garantito il collegamento diretto fino all'Aeroporto di Zurigo."}
{"id": "2554", "revid": "1745361", "url": "https://it.wikipedia.org/wiki?curid=2554", "title": "Lingua", "text": ""}
{"id": "2555", "revid": "661526", "url": "https://it.wikipedia.org/wiki?curid=2555", "title": "Linus Torvalds", "text": "Biografia.\nNato a Helsinki da una famiglia appartenente alla minoranza finlandese di lingua svedese, ha studiato all'Universit\u00e0 di Helsinki tra il 1988 e il 1996, conseguendo la laurea in informatica con una tesi intitolata \"Linux: A Portable Operating System\". \u00c8 sposato con Tove Torvalds.\nSviluppo del kernel Linux.\nLinus Benedict Torvalds \u00e8 stato l'iniziatore dello sviluppo del kernel Linux, di cui \u00e8 pure ispiratore del nome. Il sistema operativo completo GNU/Linux, ottenuto unendo Linux con il sistema operativo GNU, creato da Richard Matthew Stallman, \u00e8 entrato nella storia dell'informatica come valida alternativa ai sistemi operativi non liberi (come ad esempio Microsoft Windows, MacOS, Unix); a differenza di questi ultimi sistemi, infatti, il kernel Linux \u00e8 software libero coperto dalla licenza GNU GPLv2.\nLa popolarit\u00e0 di Linus Torvalds ebbe inizio a seguito di una disputa di carattere tecnico in un newsgroup Usenet con il professor Andrew Tanenbaum, della Vrije Universiteit di Amsterdam. Il professor Andrew Tanenbaum aveva infatti realizzato per scopi didattici MINIX, un sistema operativo simile a Unix, che poteva essere eseguito su di un comune personal computer. Tale sistema operativo veniva distribuito con il codice sorgente, ma la sua licenza di distribuzione vietava di apportare modifiche al codice senza l'autorizzazione dell'autore.\nAltre divergenze tra Andrew Tanenbaum e Linus Benedict Torvalds portarono quest'ultimo a riflettere sulla possibilit\u00e0 di creare una sorta di Unix per PC, ispirato a Minix, ma con una licenza d'uso che consentisse a chiunque la libera modifica del codice. Fu questa scelta a dare il via al progetto che, data la licenza di software libero adottata, nel giro di pochi anni ha coalizzato centinaia di programmatori che, per lavoro o per hobby, sono impegnati ad aggiornare il codice del kernel linux.\nCi\u00f2 \u00e8 parte del messaggio contenuto nella e-mail che Linus Benedict Torvalds invi\u00f2 ai suoi colleghi del progetto MINIX il 25 agosto 1991: \"Salve a voi tutti, qui fuori [...] Sto realizzando un sistema operativo (libero), appena un passatempo, n\u00e9 grosso n\u00e9 professionale [...]\".\nAttualmente Linus Benedict Torvalds vive in California, a Santa Clara, con la moglie Tove. Ha lavorato fino alla primavera 2003 per la Transmeta occupandosi poi, a tempo pieno, del coordinamento del gruppo di programmatori che sviluppa il kernel Linux per conto dell'OSDL (Open Source Development Lab), un progetto di ricerca finanziato da industrie che hanno fondato parte del proprio business su GNU/Linux, come Computer Associates, Fujitsu, Hitachi, Hewlett-Packard, IBM, Intel, NEC.\nNel 2006 \u00e8 stato incluso nella selezione \"60 years of heroes\" dall'edizione europea della rivista \"TIME\".\nSebbene Linus Benedict Torvalds cerchi di mantenere un basso profilo, si trova spesso coinvolto nelle dispute fra le differenti correnti di pensiero e le diverse \"ideologie\" in competizione riguardo agli scenari futuri del software. Nonostante la sua popolarit\u00e0 provenga in buona parte dal mondo dell'open-source, egli ha assunto posizioni aperte sia nei confronti di licenze di altro genere, sia di tecnologie osteggiate dai sostenitori del software libero. Per esempio, nell'ordine, durante la scelta dello strumento di gestione dei codici sorgenti di Linux, Torvalds sostenne inizialmente l'utilizzo di BitKeeper, mentre in altre occasioni ha espresso l'opinione che il kernel possa includere tecnologie a supporto delle tecnologie di gestione dei diritti digitali (DRM), adducendo motivazioni di carattere soprattutto pratico.\nDurante un intervento a TED Conference, ha dichiarato: \u201cNon ho lanciato Linux come un progetto collaborativo. L'ho fatto solo per me stesso (\u2026) L'ho reso pubblico, ma non avevo alcuna intenzione di usare la metodologia open source. Volevo solo avere commenti sul mio lavoro\u201d.\nLa neutralit\u00e0 con cui si pone nelle dispute tra programmatori gli \u00e8 valso il soprannome di: \"dittatore dello stato libero di Bananas\". Torvalds ritiene infatti che solo il tempo e gli utilizzatori del software possano dichiarare un codice migliore di un altro.\nIl 16 settembre 2018 Torvalds ha dichiarato in un messaggio inviato alla mailing list degli sviluppatori del kernel linux di sentire il bisogno di prendersi una pausa, per via della poca empatia mostrata pi\u00f9 volte nei confronti della community. Si \u00e8 scusato e ha affermato di voler tornare allo sviluppo dopo aver migliorato il proprio comportamento. Dopo una pausa lunga poco pi\u00f9 di un mese, a fine ottobre 2018 Linus Torvalds \u00e8 tornato alla guida del kernel Linux.\nAltri progetti.\nA partire dal 2005, Torvalds \u00e8 anche autore di Git, software di controllo versione distribuito del codice. Anche questo progetto \u00e8 stato iniziato per ragioni pratiche, essendo insoddisfatto di altri progetti analoghi (ad esempio, CVS) e pi\u00f9 soddisfatto di altri (come il citato BitKeeper) che per\u00f2 non erano software libero. Inoltre \u00e8 tra gli autori di Subsurface."}
{"id": "2556", "revid": "1564", "url": "https://it.wikipedia.org/wiki?curid=2556", "title": "Linguaggio C", "text": ""}
{"id": "2557", "revid": "767487", "url": "https://it.wikipedia.org/wiki?curid=2557", "title": "L'uomo senza passato (film 2002)", "text": "L'uomo senza passato (\"Mies vailla menneisyytt\u00e4\") \u00e8 un film del 2002 diretto da Aki Kaurism\u00e4ki, vincitore del Grand Prix Speciale della Giuria e del premio per la migliore interpretazione femminile (a Kati Outinen) al 55\u00ba Festival di Cannes.\nTrama.\nUn operaio giunge di notte in treno a Helsinki. Mentre riposa su una panchina, viene aggredito da tre delinquenti che, dopo averlo tramortito con una mazza da baseball, lo derubano e poi lo bastonano pesantemente. Portato in ospedale pare che debba morire ma malgrado l'elettrocardiogramma sia piatto, si risveglia, si sistema il naso sotto le bende, si riveste e viene ritrovato in riva del mare da due bambini figli di baraccati.\nMedicato e accolto da questa famiglia povera, scopre di aver perso la memoria. Trova alloggio in un altro container, per il quale deve pagare una cifra esosa ad un guardiano corrotto il quale possiede un cane che dovrebbe essere ferocissimo ma che si riveler\u00e0 invece particolarmente mansueto. Grazie all'aiuto e alla complicit\u00e0 di altri diseredati, si installa nel container sistemandolo alla meglio.\nUna sera va \"fuori a cena\", alla mensa dell'Esercito della Salvezza, e si infatua di Irma, una delle volontarie. Trova cos\u00ec lavoro presso il magazzino dell'Esercito della Salvezza e fa conoscere alla loro band, che accompagna la distribuzione dei pasti, il rock and roll e la musica ritmica.\nCasualmente, scopre che probabilmente nella sua vita passata era stato un saldatore, ma per essere assunto nel cantiere navale deve aprire un conto in banca, possibilmente \"cifrato, come in Svizzera\", visto che non ricorda il proprio nome. Durante tale operazione viene coinvolto in una rapina di un imprenditore fallito e con il conto bloccato per colpa della disonest\u00e0 della banca, la quale sta per chiudere i battenti.\nDa testimone si ritrova cos\u00ec in prigione, accusato per non aver fornito le proprie generalit\u00e0, ma grazie alle brillanti argomentazioni dell'avvocato dell'Esercito della Salvezza, viene liberato prima che le cose finiscano male. Non appena esce, viene contattato dal rapinatore, che gli chiede di distribuire i soldi ai suoi operai che non avevano avuto gli arretrati a causa del fallimento dell'azienda.\nSempre per via della rapina, la foto del nostro personaggio senza nome finisce sui giornali dove viene riconosciuta dalla moglie. Egli \u00e8 pronto a tornare, suo malgrado, a quella vita che non gli appartiene pi\u00f9 e che non riesce a ricordare, ma quando incontra la moglie scopre di essere divorziato e torna a Helsinki dalla sua amata Irma. Mentre sta rientrando nella sua baracca, viene di nuovo affrontato dai tre aggressori dell'inizio, ma questa volta gli vengono in soccorso gli altri diseredati del porto, che le suonano di santa ragione ai tre teppisti.\nNella cultura di massa.\nAl film \u00e8 dedicata una storia pubblicata nel numero 3210 del settimanale \"Topolino\", intitolata \"Il papero senza passato\". La parodia disneyana porta la firma dello sceneggiatore finlandese Kari Korhonen e del disegnatore Giorgio Cavazzano."}
{"id": "2558", "revid": "1745361", "url": "https://it.wikipedia.org/wiki?curid=2558", "title": "Letteratura per ragazzi", "text": "L'espressione letteratura per ragazzi o letteratura per l'infanzia si riferisce a un vasto insieme di opere e generi letterari che, in qualche modo, si ritengono adatti per un pubblico di bambini o ragazzi. Si possono intendere come opere letterarie per ragazzi:\nQueste tre definizioni (che non sono le uniche possibili) sono correlate, ma non necessariamente equivalenti. Per esempio la valutazione da parte di autorit\u00e0 competenti prende tipicamente in esame i contenuti morali delle opere per rilevare messaggi potenzialmente diseducativi, valutazione evidentemente non univoca e potenzialmente in contrasto con le intenzioni degli autori. Opere come \"Il principe e il povero\" o \"Le avventure di Huckleberry Finn\" di Mark Twain, molto apprezzate dal pubblico dei pi\u00f9 giovani, erano pensate per gli adulti; \"Alice nel Paese delle Meraviglie\", al contrario, fu concepito come storia per bambini, ma viene generalmente considerato pi\u00f9 adatto a un pubblico adulto. Dunque, l\u2019insieme di tutti i testi pensati e pubblicati per un pubblico di bambini e ragazzi fa riferimento a un insieme complesso, variegato e contradditorio tanto che \u00e8 difficile definire univocamente questa disciplina. Sono molte le strade che si possono percorrere per operare un discorso critico su questa letteratura. Essa \u00e8 comunque da considerarsi come letteratura \"tout court\", che, per essere compresa, ha bisogno di strumenti e conoscenze che si rifanno alla critica letteraria, alle conoscenze storiche, filologiche, pedagogiche e artistiche. Non sono necessari soltanto strumenti educativi e pedagogici per studiarla e comprenderla, ma \u00e8 fondamentale un\u2019impalcatura critica e artistica che la consideri come letteratura e arte a tutti gli effetti. La letteratura per l\u2019infanzia abbraccia un panorama multidisciplinare da non considerarsi minoritario rispetto alla letteratura pi\u00f9 in generale, spesso considerata come destinata esclusivamente agli adulti. \nIn Italia ha assunto particolare importanza il Premio Andersen che a partire dal 2001, anno della sua prima edizione, rappresenta una delle pi\u00f9 importanti occasioni di fornire riconoscimenti sia ad autori italiani che stranieri nel campo della letteratura per ragazzi.\nNomenclatura e target demografico.\nI confini tra la letteratura per ragazzi e quella per adulti sono sfumati e seguono la sensibilit\u00e0 storica e culturale del momento o la percezione personale del soggetto. Diversi romanzi concepiti per adulti sono diventati col tempo dei classici della letteratura per l'infanzia. Al contrario, come ad esempio nel caso di \"Harry Potter\", si sono verificati casi in cui romanzi scritti per bambini abbiano goduto di un vasto successo tra gli adulti.\nLa letteratura per ragazzi viene indicata in modo alternativo anche come letteratura per l'infanzia, per bambini, giovanile o young adult sia come sinonimi sia che ci si stia riferendo a delle sottosezioni e a dei target demografici pi\u00f9 precisi. Specialmente a partire dalla seconda met\u00e0 degli anni novanta e nell'area anglosassone, si tende a suddividere la corrente in fasce di pubblico sempre pi\u00f9 ristrette e ben definite. In ambito italiano \u00e8 comune riferirsi al corpus destinato alla fascia di et\u00e0 prescolare e scolare come a \"letteratura per l'infanzia\" e ai libri intesi per un pubblico adolescenziale come \"letteratura giovanile\".\nGeneri.\nAlcuni generi letterari si possono considerare \"intrinsecamente\" adatti ai ragazzi; vi compaiono certamente il romanzo o racconto educativo, la fiaba, la favola e ancor pi\u00f9 la filastrocca. Altri sono considerati \"generalmente\", ma non necessariamente, adatti ai ragazzi: un esempio sono i romanzi d'avventura. In linea di principio, tuttavia, la maggior parte dei generi letterari (dal romanzo di formazione, al romanzo storico, al fantasy e cos\u00ec via) possono essere reinterpretati nel contesto della letteratura per bambini, spesso attraverso una contaminazione di generi. Un esempio pu\u00f2 essere il ciclo di Redwall di Brian Jacques, che utilizza molti elementi del genere fantasy (di scrittori come Tolkien o Terry Brooks, che sono pi\u00f9 adatti a un pubblico adulto) in storie con animali del bosco come protagonisti (contaminazione con la fiaba o la favola). Un altro esempio \u00e8 la serie \"Piccoli brividi\" di Robert Lawrence Stine, che riprende temi e ambientazioni del giallo e dell'horror. Questo fenomeno di contaminazione, sempre pi\u00f9 frequente anche nelle nuove pubblicazioni, contribuisce a definire una serie di nuovi sottogeneri (\"fantasy per ragazzi\", \"fantascienza per ragazzi\", \"horror per ragazzi\") e cos\u00ec via.\nUn concetto correlato \u00e8 quello di adattamento per ragazzi, una rielaborazione per ragazzi di un testo per adulti (per esempio allo scopo di semplificarne il linguaggio o la trama): con questo mezzo si pu\u00f2 riformulare un poema epico (per esempio l\"'Odissea\" o la Divina Commedia) come romanzo di avventura. Intere collane di libri per ragazzi, come la serie de La Scala d'oro dell'UTET edita negli anni trenta del secolo scorso, si basavano su adattamenti di classici letterari. Si parla invece di adattamento a fumetti quando un testo letterario, per ragazzi o per adulti, viene trasposto nel linguaggio del fumetto.\nOltre all\u2019adattamento, si pu\u00f2 far riferimento alla riscrittura e alla riduzione; una riduzione \u00e8:\nIn ogni caso, le riscritture, gli adattamenti e le riduzioni, spesso destinate ai grandi classici della letteratura, per l\u2019infanzia e non, sono da considerarsi come vero e proprio genere letterario, capace di continuare a dare voce e diffusione alle grandi opere, di salvare e dare nuova vita alle storie del passato.\nLa letteratura per bambini pu\u00f2 essere divisa in cinque grandi categorie:\nPoesie.\nIl primo contatto dei bambini con la letteratura \u00e8 costituito dall'ascolto delle ninnananne cantate dalle madri o dalle balie. Esse sono la forma pi\u00f9 antica di letteratura infantile; costituite da rime semplici, musicali, ridondanti, adatti a placare l'animo bizzoso dell'infante per calmarlo e/o addormentarlo. Molte volte queste filastrocche sono prive di senso compiuto o narrano eventi improbabili, tuttavia, data la loro facile memorizzazione, possono essere ricordate anche dopo molti anni, costituendo uno dei primi ricordi del fanciullo. Alcune rime come \"Il vecchio Re Cole\" sono ispirate a fatti realmente accaduti, altre come \"Humpty Dumpty\" hanno solitamente una morale o un insegnamento. Innumerevoli sono i volumi di rime infantili apparsi fino a oggi. Uno di questi, pubblicato nel 1899, \u00e8 \"Il libro di Pap\u00e0 Oca\" di L. Frank Baum, illustrato da W.W. Denslow.\nMolte poesie per bambini sono di argomento umoristico. L'inglese A. A. Milne pubblic\u00f2 nel 1924 e nel 1927 due raccolte di poesie per bambini \"Quando eravamo molto giovani\" e \"Now we are six\". Molte di queste poesi avevano come protagonista il figlio di Milne, Christopher Robin, che diverr\u00e0 poi famoso come personaggio delle avventure di Winnie Pooh, sempre create da Milne. Molti autori provarono a immedesimarsi nelle figure di bambini da loro conosciuti e cercavano di ricreare nelle loro poesie un mondo osservato dal punto di vista dei fanciulli. Robert Louis Stevenson, oltre ai romanzi di avventura, scrisse anche una celebre raccolta nel 1885 \"A Child's Garden of Verses\". In Italia un maestro di questo stile fu negli anni cinquanta e sessanta del XX secolo lo scrittore Gianni Rodari. Egli diffuse un nuovo canone di poesia per l\u2019infanzia, basato sul piacere dello sperimentalismo linguistico, sulla cura estetica e sull\u2019impegno sociale, dando valore alla dimensione ludica, giocosa e formativa. Negli anni Ottanta e Novanta, in Italia, si distingue la figura di Roberto Piumini, il quale compie una scelta non didattica o educativa, ma formale ed estetica. Sia Rodari che Piumini desideravano con la loro poesia \u201cdare la parola\u201d ai bambini, ma in due sensi diversi: per Rodari dare la parola significava dare voce ai bambini, permettere loro di esprimersi; per Piumini la parola diventava nutrimento fondamentale, incarnato nell\u2019esperienza artistica da far vivere ai pi\u00f9 giovani attraverso la poesia. Le opere poetiche pi\u00f9 ricche di Roberto Piumini sono: \"C\u2019era un bambino profumato di latte\", \"Io mi ricordo\", \"Non piangere, cipolla\" e \"Sole, scherzavo\". Nel panorama contemporaneo, si distingue la poesia di Bruno Tognolini, autore attento alla forma e all\u2019equilibrio tra suono e senso, incarnato nell\u2019uso sapiente delle rime. Opere importanti di questo autore sono: \"Rima rimani\", \"Tiritere\" e \"Mammalingua. Ventuno filastrocche per neonati e per la voce delle mamme\", opera ispirata alle tiritere, alle prime lallazioni e alle ninnenanne, che fa emergere un linguaggio speciale, ispirato al linguaggio materno, che mette in connessione intima la madre con il figlio.\nAlbi illustrati.\nUn albo illustrato \u00e8 un libro che racconta storie semplici o complesse con una combinazione di poche parole e molte figure. in un albo illustrato, la storia \u00e8 narrata prevalentemente attraverso le immagini, con un testo che fa da corredo alla trama. Gli albi illustrati possono essere letti anche dai bambini in et\u00e0 prescolare, che seguono la storia attraverso le immagini, cos\u00ec come da bambini in et\u00e0 scolare, ragazzi e adulti. Quello degli albi illustrati pu\u00f2 essere considerato un vero e proprio genere letterario, con autori specializzati e premi dedicati, come il Premio Andersen o il Premio Compostela.\nFiabe, miti e leggende.\nLa letteratura popolare delle fiabe e delle favole risale alla preistoria e venne trasmessa, almeno fino al XVIII secolo, prettamente in forma orale. Sebbene molti di questi racconti non furono creati direttamente per i ragazzi, essi, sono molto adatti a un pubblico infantile per lo stile semplice in cui sono narrati e le situazioni fantastiche presentate. Negli ultimi anni molti di questi racconti come i miti antichi sono stati accostati all'insegnamento scolastico tradizionale per spiegare ai bambini come le popolazioni dei secoli passati vedevano il mondo e cercavano di spiegare fenomeni naturali a loro misteriosi come il fuoco, i fulmini, le tempeste e i venti. Molte di queste leggende inoltre sono preziosi strumenti storici per studiare, oltre alle credenze e alle superstizioni, i valori etici e morali del popolo che le ha prodotte. Sebbene non propriamente per ragazzi, sono spesso considerate tali anche le favole di Esopo e Fedro dal forte contenuto didattico e moralista.\nSecondo una definizione ormai accettata si suole definire la fiaba come un racconto fantastico in cui interagiscono personaggi umani, animali e comprimari dotati di poteri magici come maghi, streghe, fate; la favola \u00e8 invece una breve storia, con protagonisti solitamente degli animali che pensano e si comportano come gli uomini, che ha in s\u00e9 una morale o un insegnamento finale. La leggenda e il mito sono dei racconti fantastici utilizzati per spiegare un fatto o un evento misterioso altrimenti inspiegabili.\nLa fiaba e il desiderio del fiabesco si legano al desiderio e al piacere umano della narrazione, al bisogno del meraviglioso e del fantastico, proprio di ogni uomo, donna o bambino. Questo fa della fiaba un racconto intramontabile e immortale, radicato nel passato e destinano a persistere nel futuro, perch\u00e9 insito nella natura umana. La fiaba \u00e8 il luogo del possibile e delle ipotesi, delle risposte alle domande dell\u2019esistenza, luogo dove si possono vivere pi\u00f9 vite. Tramite la fiaba si pu\u00f2 dire l\u2019indicibile, comprendere il bene e il male del mondo e degli uomini. I temi e i motivi principali che si riscontrano nella fiaba sono il viaggio, incarnato nel percorso di formazione, cammino di crescita e maturazione; il bosco, passaggio verso l\u2019Altrove, territorio sconosciuto, che porta allo smarrimento e al rischio; la presenza della magia e di personaggi, spesso protagonisti fragili, comuni, coraggiosi e resilienti, che compiono il loro viaggio iniziatico alla ricerca della propria identit\u00e0, andando incontro al lieto fine.\nLe raccolte di fiabe sono numerosissime e sono solitamente definite o per paese o per gli autori che le catalogarono come i fratelli Grimm in Germania, Italo Calvino in Italia, Aleksandr Nikolaevi\u010d Afanas'ev in Russia. Una delle prime raccolte di racconti \u00e8 l'orientale \"Mille e una notti,\" tradotte in francese da Antoine Galland nel 1704. Tuttavia non mancano autori che crearono proprie storie basandosi su racconti popolari: il pi\u00f9 famoso di questi \u00e8 Hans Christian Andersen, danese, autore di fiabe come \"Il brutto anatroccolo\", \"La sirenetta\" o \"Pollicina.\"\nLe favole furono un genere molto popolare nell'antichit\u00e0, con autori come il greco Esopo o il latino Fedro. Fu ripreso con successo dal francese Jean de La Fontaine nel XVII secolo. I miti antichi e le leggende sono oggi presentati in numerose raccolte tematiche. Il genere epico vanta un discreto successo presso il pubblico infantile pi\u00f9 maturo come i due poemi omerici o il ciclo arturiano.\nRomanzi.\nIl romanzo occupa una vasta categoria della letteratura per ragazzi. Tale categoria pu\u00f2 essere ulteriormente suddivisa in sottocategorie a seconda del genere delle storie. Esiste cos\u00ec il romanzo fantastico, uno dei generi pi\u00f9 famosi, che narra storie ambientate in luoghi immaginari, popolati da personaggi fantasiosi e magici, con molte influenze dalle fiabe e dai racconti popolari classici. Tre esempi celebri di questo genere sono il capolavoro britannico \"Le avventure di Alice nel paese delle meraviglie\" (1865) di Lewis Carroll, il bestseller americano \"Il meraviglioso mago di Oz\" (1900) di L. Frank Baum, e il successo relativamente recente \"La storia infinita\" (1979) del tedesco Michael Ende. Un altro genere molto affermato nella letteratura infantile \u00e8 il romanzo avventuroso che ha come suoi autori principali lo scozzese Robert Louis Stevenson, il francese Jules Verne e l'italiano Emilio Salgari. Molto apprezzati sono anche i romanzi con protagonisti animali come \"Il libro della jungla\" di Rudiard Kipling, \"Il vento fra i salici\" di Kenneth Grahame, \"La collina dei conigli\" di Richard Adams, o Winnie Pooh di A. A. Milne. Popolarissimo \u00e8 il genere giallo e investigativo, dal capostipite Sir Arthtur Conan Doyle, creatore di Sherlock Holmes, fino al moderno successo delle indagini del topo antropomorfo Geronimo Stilton, creato da Elisabetta Dami, passando per le investigazioni di Hercule Poirot e Miss Marple, creati da Agatha Christie.\n\u00c8 anche possibile proporre una serie di specializzazioni locali nella letteratura per ragazzi, pur in presenza di numerose eccezioni: gli autori statunitensi, ad esempio, hanno tradizionalmente preferito racconti dal forte sapore morale e didattico, come nel caso di Louisa May Alcott o dell'americana di adozione Frances Hodgson Burnett. Nel Regno Unito e nei paesi nordici si sono spesso privilegiati forti elementi fantastici, folclorici e favolistici, come fanno, tra gli altri, James Matthew Barrie, Clive Staples Lewis, Hans Christian Andersen e, pi\u00f9 recentemente, J. K. Rowling. L'avventura sembra prevalere nei paesi latini, con autori come Jules Verne in Francia e Emilio Salgari in Italia. La vena umoristica, invece, \u00e8 geograficamente trasversale, se si considerano maestri come l'inglese Lewis Carroll, gli italiani Carlo Collodi, Dino Buzzati e Luigi Bertelli detto Vamba, il francese Charles Perrault, la svedese Astrid Lindgren e gli statunitensi Mark Twain e Lyman Frank Baum. Anche il tono patetico \u00e8 universalmente diffuso, sebbene in netto calo a partire dalla seconda met\u00e0 del XX secolo, ma molto diffuso nel secolo precedente, come ancora testimoniano i libri di Edmondo De Amicis in Italia, Hector Malot in Francia e Ferenc Moln\u00e1r in Ungheria.\nOpere divulgative.\nLa divulgazione per ragazzi \u00e8 da molto tempo ormai considerata un genere letterario. Esso include saggi su svariati argomenti storici, scientifici, tecnologici o sociali ma anche biografie di personaggi famosi o racconti di epoche o guerre particolarmente importanti. Nella prima met\u00e0 del secolo scorso molti regimi totalitari sfruttarono il genere divulgativo per inculcare alle giovani generazioni il culto della patria e del combattimento; un esempio di ci\u00f2 \u00e8 il volume \"Guerra e Fascismo spiegato ai ragazzi\" di Leo Pollini. Negli Stati Uniti la divulgazione per ragazzi ha subito una grande crescita soprattutto dagli anni quaranta, con le prime pubblicazioni in merito. Molto successo hanno riscosso le enciclopedie per bambini, come l'italiana I Quindici, traduzione ampliata di un'opera inglese: \"Childcraft\".\nDalla seconda met\u00e0 del XX secolo il settore si \u00e8 ulteriormente sviluppato, abbracciando tematiche come l'educazione sessuale o il problema dell'uso di sostanze stupefacenti, fino ad allora considerate tab\u00f9 nella letteratura infantile. Recentemente l'attenzione \u00e8 stata posta sempre pi\u00f9 sul gravoso problema dell'inquinamento atmosferico e del riscaldamento globale. Il genere divulgativo ha poi preso un taglio umoristico, come dimostrano le moderne collane di titoli divulgativi come le Brutte Scienze di Nick Arnold o le Brutte Storie di Terry Deary. Molti grandi studiosi come lo storico neozelandese Ronald Syme o l'astrofisica italiana Margherita Hack o il matematico inglese Stephen Hawking si sono dedicati con successo alla divulgazione per ragazzi.\nLa traduzione della letteratura per ragazzi.\nQuando si parla di letteratura per l'infanzia e l'adolescenza, \u00e8 fondamentale sottolineare il rapporto che essa ha avuto e ha con la traduzione. Le opere per l'infanzia e l'adolescenza tradotte, infatti, rappresentano i primi libri con cui vengono a contatto i bambini. La traduzione permette dunque a bambini provenienti da ogni parte del mondo di accostarsi a culture differenti dal proprio contesto nazionale.\nLa traduzione di tale tipo di letteratura come ambito traduttologico ha assunto valore solo recentemente, nonostante da tempo si fosse constatata la complessit\u00e0 di tale tipo di traduzione. Soltanto negli ultimi trent'anni ci sono stati degli studi specifici relativi alla traduzione di libri per l'infanzia e l'adolescenza.I primi studi su tale tipo di letteratura in traduzione, che risalgono agli anni sessanta, riflettono una credenza tipica dell'immediato dopoguerra, secondo cui un futuro pacifico avrebbe potuto essere garantito da una corretta educazione delle giovani generazioni. Poich\u00e9 le traduzioni trascendono i confini tra le culture, esse erano viste come un modo per far progredire la comprensione internazionale.Gi\u00e0 Paul Hazard, con la sua opera del 1932 \"Les livres, les enfants et les hommes\", riteneva che tale tipo di letteratura avrebbe favorito la comprensione a livello internazionale. Egli considerava ogni libro per bambini tradotto come un messaggero che va oltre le montagne e i fiumi, oltre i mari, fino ai confini del mondo alla ricerca di nuove amicizie. Anche Jella Lepman nella sua opera autobiografica \"A bridge of Children's Book\"s del 1969 ha fatto emergere gli stessi aspetti positivi di tale tipo di letteratura e ha portato nel periodo della riconciliazione successiva alla seconda guerra mondiale alla nascita di IBBY, un'organizzazione senza scopo di lucro creata in Svizzera nel 1953 per facilitare l'incontro tra libri, bambini e ragazzi. \nI primi studi relativi alla traduzione della letteratura per l'infanzia e l'adolescenza emergono negli anni sessanta e settanta e sono di tipo prescrittivo, ovvero si occupano del come si debba tradurre, comparatista e straniante. Negli anni ottanta si assiste alla pubblicazione di due importanti monografie: \"Children\u2019s Books in Translation: The Situation and the Problems\" di G\u00f6te Klingberg e \"Poetics of Children\u2019s Literature\" di Zohar Shavit. La prima opera si \u00e8 occupata della traduzione dei riferimenti culturali e ha proposto di mantenere la culturalit\u00e0 del testo source. La seconda, invece, si \u00e8 occupata di indagare la manipolazione che veniva fatta sulle opere rivolte a bambini e ragazzi sulla base di pregiudizi relativi a cosa fosse giusto insegnare a un bambino nella cultura di arrivo, e sulla base dell'idea che il bambino avesse delle abilit\u00e0 di comprensione inferiori. \nCon il \"Cultural turn\" degli anni ottanta, ci si rende conto che quando si traduce un testo lo si deve tradurre tenendo conto del contesto culturale ed emerge quindi come tali considerazioni possano andare ad interessare anche la letteratura per l'infanzia e l'adolescenza. Alcuni critici hanno potuto constatare come proprio gli elementi culturali, i quali permettevano ai bambini di venire a contatto con culture differenti, siano stati soggetti ad interventi, poich\u00e9 si credeva che i bambini non fossero in grado di capirli, o che i bambini avrebbero imparato cose sbagliate. Negli anni novanta vengono pubblicati studi come quelli di O\u2019Sullivan, Riita Oittinen e Tiina Puurtinen. A segnare un cambiamento nello studio delle opere per l'infanzia e l'adolescenza sono stati sicuramente due contributi: \"Translating for Children\" di Riitta Oittinen e \"Comparative Children\u2019s Literature\" di O\u2019Sullivan\".\"Con la monografia di Oittinen si assiste ad un passaggio da un paradigma prescrittivo a uno addomesticante e funzionalista basato sulla Skopos-Theorie di Katharina Reiss e Hans Vermeer. Ci\u00f2 significa che il testo va tradotto prendendo in considerazione la situazione e lo scopo di arrivo. L\u2019adattamento delle opere pu\u00f2 essere quindi possibile, ma \u00e8 auspicabile rimanendo leale nei confronti del lettore bambino o adolescente. La monografia di \u2018O Sullivan si occupa invece di sondare la presenza di adattamenti come il risultato della voce del traduttore che pu\u00f2 farsi sentire oppure no.\nA livello internazionale, la traduzione della letteratura per l'infanzia e l'adolescenza ha assunto rilievo grazie alla diffusione negli ultimi anni di riviste, ricerche e convegni che la mettono al centro. Numerose sono state le riviste che sono state create riguardanti la letteratura per l'infanzia e l'adolescenza e che, pur non concentrandosi sulla traduzione, trattano vari aspetti del processo traduttivo. Alcune di queste riviste sono: \"The Journal of Children\u2019s Literature Studies, Bookbird: A Journal of International Children\u2019s Literature,\" la quale \u00e8 legata a IBBY, \"Routledge Children\u2019s Literature and Culture Series\" e \"Children\u2019s Literature in Education,\" cos\u00ec come la rivista di IRSCL\"International Research in Children's Literature (IRCL\"). Della traduzione della letteratura per l'infanzia e l'adolescenza si sono occupati anche alcuni numeri di riviste traduttologiche come Meta, Palimpsestes e \u00c9quivalences. A testimoniare l'importanza che ha assunto la traduzione di libri per l'infanzia e l'adolescenza sono stati anche i convegni organizzati sul tema. I pi\u00f9 importanti sono stati: II \"Congreso Internacional de Traducci\u00f3n, Literatura Infantil-Juvenil y Did\u00e1ctica\" tenutosi a Las Palmas nel 2003 e nel 2005, un convegno a Bruxelles nel 2004, \"Scrivere e tradurre per l\u2019infanzia:voci, immagini e parole\" del 2006 a Forl\u00ec, cos\u00ec come altri due convegni tenuti nella stessa citt\u00e0 romagnola nel 2013 e nel 2017. A questi si aggiungono altre conferenze: a Parigi nel 2007, a Rouen nel 2013, a Bruxelles/Anversa nel 2017. Nella Bologna Children\u2019s Book Fair, la Fiera del Libro per Ragazzi di Bologna, inoltre, \u00e8 nato il Centro Traduttori/Translators Caf\u00e9, luogo d'incontro di traduttori, studiosi di traduttologia ed editori, che ha portato anche alla creazione del premio \"In altre parole\", concorso dedicato alla traduzione di opere letterarie per l\u2019infanzia e l\u2019adolescenza. Negli ultimi anni, figura importante negli studi di Letteratura per l'infanzia \u00e8 stata Angela Articoni, scrittrice di numerosi saggi e autrice di \"La sua barba non \u00e8 poi cos\u00ec blu... Immaginario collettivo e violenza misogina nella fiaba di Perrault\" (2014, tradotto in spagnolo \"Su barba no era tan azul\"), libro vincitore del primo premio internazionale CIRSE 2015, assegnato dal Centro Italiano per la Ricerca Storico Educativa il 26 febbraio 2016 a Bologna, e di \"Arte bambina\" (2017)."}
{"id": "2559", "revid": "77738", "url": "https://it.wikipedia.org/wiki?curid=2559", "title": "Dialetto inglese americano", "text": ""}
{"id": "2560", "revid": "2026341", "url": "https://it.wikipedia.org/wiki?curid=2560", "title": "Lingua scozzes\u0435", "text": "Lo scozzese, noto anche con il nome nativo di scots (\"scots leid\"; ), \u00e8 una lingua germanica occidentale in uso in Scozia e nell'Ulster. Parte del ramo delle lingue anglo-frisoni, \u00e8 strettamente affine all'inglese. Viene anche definito \"Lowland Scots\" in contrapposizione al gaelico scozzese, limitato storicamente alle Highlands, alle Ebridi e al Galloway.\nNonostante venga spesso usato il nome nativo di \"lingua scots\", il nome italiano della lingua \u00e8 semplicemente \"scozzese\", da non confondere con la lingua gaelica scozzese che \u00e8 invece un idioma celtico.\nPer la consistenza del gruppo di locutori, e per la sua marcata caratterizzazione, lo scots viene considerato lingua a s\u00e9, distinta dalla lingua inglese, sebbene la strutturazione di fondo ne sia la medesima e la capacit\u00e0 di comunicazione tra i parlanti delle due lingue sia pi\u00f9 che sufficiente, derivando entrambi dall'antica lingua anglosassone (\"Old English\"). \nLo scozzese trae infatti origine dalla lingua germanica degli Angli che abitavano a nord del fiume Humber, con influssi provenienti dall'inglese moderno. In effetti ha molti punti di contatto con il dialetto dell'Inghilterra settentrionale, con cui in passato condivideva una certa area di transizione. Al contrario, presenta caratteristiche che lo differenziano in modo molto marcato dai dialetti inglesi meridionali e di conseguenza dall'inglese standard.\nStoria.\nL'inglese antico (\"Old English\"), o lingua anglosassone, era gi\u00e0 diffuso nella Scozia sud-orientale nel VII secolo, essendo la regione parte del regno anglosassone di Northumbria. L'anglosassone rimase confinato a questa regione fino al XIII secolo, rimanendo la lingua di uso comune, mentre il gaelico era la lingua della Corte Scozzese. La variante della lingua inglese media parlata nel sud-est della Scozia, anche conosciuta come scots antico, cominci\u00f2 a divergere da quello della Northumbria nel XII e nel XIII secolo. Altre influenze sullo sviluppo dello scots furono da lingue romanze come il latino, utilizzato in ambito ecclesiastico e legale, il francese diffusosi grazie alla Auld Alliance e l'olandese grazie al commercio e all'immigrazione proveniente dai Paesi Bassi. Lo scots include prestiti linguistici anche a contatto con il gaelico. Antichi documenti legali medievali includono termini legali e amministrativi di origine gaelica e al giorno d'oggi le principali caratteristiche geografiche e culturali, come \"ceilidh\", \"loch\", \"glen\" e \"clan\", sono di origine celtica. \nDal XIII secolo lo scots antico si diffonde ulteriormente in Scozia tramite i Burghs, istituzioni urbane stabilite per la prima volta da re Davide I di Scozia. L'aumento del prestigio dello scots antico nel XIV secolo, e il declino del francese in Scozia, rese lo scots la lingua di prestigio della maggior parte della Scozia meridionale e orientale. Dal XVI secolo lo scots medio aveva stabilito delle regole ortografiche e norme letterarie indipendenti da quelle che si stavano sviluppando in Inghilterra ed era diventata la lingua letteraria della Scozia. Dal 1610 al 1690, durante la colonizzazione dell'Ulster, una grande quantit\u00e0 di parlanti di scots \u2013 200.000 circa \u2013 si stabil\u00ec nel nord dell'Irlanda, dando origine al dialetto scozzese dell'Ulster. Il termine \"scots moderno\" \u00e8 usato per descrivere la lingua dopo il 1700, quando l'inglese moderno fu adottato come lingua letteraria e lo scots rimase il vernacolo.\nDialetti.\nLo scozzese si suddivide in almeno cinque dialetti:\nParticolarit\u00e0 linguistiche e ortografiche.\nCome esempio di scozzese, ecco una celebre poesia di Robert Burns:\n&lt;poem&gt;\nO ye, wha are sae guid yoursel,\nSae pious and sae holy,\nYe've nought to do but mark and tell\nYour neebours' fauts and folly!\nWhose life is like a weel-gaun mill,\nSupplied wi store o water;\nThe heapet happer's ebbing still.\nAn' still the clap plays clatter!\n&lt;/poem&gt;\n\"Wha\", who; \"sae\", so; \"guid\", good; \"whase\", whose; \"weel-gaun\", well going; \"heapet happer\", heaped hopper."}
{"id": "2564", "revid": "1021", "url": "https://it.wikipedia.org/wiki?curid=2564", "title": "Loggia P2", "text": ""}
{"id": "2566", "revid": "1305772", "url": "https://it.wikipedia.org/wiki?curid=2566", "title": "LE", "text": ""}
{"id": "2567", "revid": "339392", "url": "https://it.wikipedia.org/wiki?curid=2567", "title": "Legge degli eventi rari", "text": ""}
{"id": "2572", "revid": "2121727", "url": "https://it.wikipedia.org/wiki?curid=2572", "title": "Adolphe Quetelet", "text": "Biografia.\nHa notevolmente influenzato la propria scienza ed \u00e8 stato considerato ancora in vita \"il primo a far s\u00ec che la statistica divenisse una scienza morale\".\nPur volendo diventare poeta, la morte del padre (avvenuta quando Quetelet ha 7 anni) fa precipitare la condizione economica familiare, spingendolo a insegnare matematica.\nNel 1823, con l'idea di fondare un osservatorio, si reca a Parigi per studiare astronomia.\nIn tale occasione, incontra Fourier, Poisson e Laplace, che lo introducono alla statistica.\nDurante la rivoluzione belga (1830), si trova in Italia a visitare gli osservatori.\nNel 1832, comincia a lavorare presso l'osservatorio di Bruxelles e viene incaricato di seguire le riunioni dell'Associazione britannica sul progresso delle scienze. In tale occasione fa delle relazioni sulle stelle cadenti e il magnetismo, ma soprattutto - dopo dei colloqui con Malthus e Charles Babbage - propone di creare una sezione speciale di statistica.\nDa questa sua proposta nacque nel 1834 la Statistical Society of London, che pubblicher\u00e0 dal 1837 il periodico \"Transactions of the Statistical Society of London\".\nNel 1834, diventa segretario permanente dell'Accademia reale di scienze, lettere e belle arti del Belgio. Negli anni seguenti si occupa soprattutto di astronomia e climatologia, parallelamente ai suoi interessi in statistica. Pot\u00e9 approfondire le sue conoscenze in materia statistica durante la sua collaborazione alla pubblicazione dei dati del censimento della popolazione svoltosi nel 1829 in Belgio.\nNel 1841, diventa il primo presidente della Commissione centrale di statistica.\nNel 1851, propone un Congresso Internazionale di Statistica, che si svolger\u00e0 la prima volta nel 1853 a Bruxelles.\nNel 1855, ha un ictus che l'obbliga a ridurre le sue attivit\u00e0, limitandosi soprattutto a aggiornare i suoi scritti precedenti. Nel 1856, sceglie di lasciare l'osservatorio e si limita alle attivit\u00e0 di presidente della commissione centrale di statistica nonch\u00e9 di segretario permanente dell'Accademia reale.\nDifende in diversi congressi di statistica l'idea di una statistica \"scientifica\" basata sul calcolo delle probabilit\u00e0, fino a creare nel 1867 (in occasione del congresso tenutosi a Firenze) una sezione speciale per tale problema.\nNel 1869, ristampa \"La physique sociale\" (opera del 1835, considerata il suo principale scritto di statistica), nel quale cerca di studiare l'uomo con il calcolo delle probabilit\u00e0, cercando le \"meccaniche\" che regolano il comportamento fisico, intellettuale e morale non dei singoli individui ma di un ipotetico \"uomo medio\".\nNei suoi studi di statistica, Quetelet utilizza tabulati con anche tre, quattro variabili (la cosiddetta analisi multivariata), andando cos\u00ec oltre l'analisi bivariata.\nGli sono stati dedicati l'asteroide 1239 Queteleta e il cratere Quetelet sulla Luna.\nI suoi studi hanno influito sul sistema di \u00c9mile Durkheim riguardo all'affermazione che i fenomeni sociali hanno una natura non riconducibile ai singoli elementi di cui sono composti, e alcune acquisizioni importanti come la sostanziale invarianza dei tassi di suicidio nel tempo."}
{"id": "2573", "revid": "125229147", "url": "https://it.wikipedia.org/wiki?curid=2573", "title": "Linguaggio di programmazione", "text": "Un linguaggio di programmazione, in informatica, \u00e8 un linguaggio formale che specifica un insieme di istruzioni che possono essere usate per produrre dati in uscita: esso \u00e8 utilizzabile per il controllo del comportamento di una macchina formale o di un'implementazione di essa (tipicamente, un computer) ovvero in fase di programmazione di questa attraverso la scrittura del codice sorgente di un programma ad opera di un programmatore: un linguaggio di programmazione \u00e8 considerato a tutti gli effetti tale se \u00e8 Turing-completo.\nStoria.\nIl primo linguaggio di programmazione della storia \u00e8 il linguaggio meccanico adoperato da Ada Lovelace per la programmazione della macchina di Charles Babbage, al quale fu seguito il Plankalk\u00fcl di Konrad Zuse, sviluppato da lui nella Svizzera neutrale durante la seconda guerra mondiale e pubblicato nel 1946. Plankalk\u00fcl non venne mai realmente usato per programmare. La programmazione dei primi elaboratori veniva fatta invece in short code, da cui poi si \u00e8 evoluto l'assembly, che costituisce una rappresentazione simbolica del linguaggio macchina. La sola forma di controllo di flusso \u00e8 l'istruzione di salto condizionato, che porta a scrivere programmi molto difficili da seguire logicamente per via dei continui salti da un punto all'altro del codice.\nLa maggior parte dei linguaggi di programmazione successivi cercarono di astrarsi da tale livello basilare, dando la possibilit\u00e0 di rappresentare strutture dati e strutture di controllo pi\u00f9 generali e pi\u00f9 vicine alla maniera (umana) di rappresentare i termini dei problemi per i quali ci si prefigge di scrivere programmi. Tra i primi linguaggi ad alto livello a raggiungere una certa popolarit\u00e0 ci fu il Fortran, creato nel 1957 da John Backus, da cui deriv\u00f2 successivamente il BASIC (1964): oltre al salto condizionato, reso con l'istruzione IF, questa nuova generazione di linguaggi introduce nuove strutture di controllo di flusso come i cicli WHILE e FOR e le istruzioni CASE e SWITCH: in questo modo diminuisce molto il ricorso alle istruzioni di salto (GOTO), cosa che rende il codice pi\u00f9 chiaro ed elegante, e quindi di pi\u00f9 facile manutenzione.\nDopo la comparsa del Fortran nacquero una serie di altri linguaggi di programmazione storici, che implementarono una serie di idee e paradigmi innovativi: i pi\u00f9 importanti sono il Lisp (1959) e l'ALGOL (1960) . Tutti i linguaggi di programmazione oggi esistenti possono essere considerati discendenti da uno o pi\u00f9 di questi primi linguaggi, di cui mutuano molti concetti di base; l'ultimo grande progenitore dei linguaggi moderni fu il Simula (1967), che introdusse per primo il concetto (allora appena abbozzato) di \"oggetto\" software. Nel 1970 Niklaus Wirth pubblica il Pascal, il primo linguaggio strutturato, a scopo didattico; nel 1972 dal BCPL nascono prima il B (rapidamente dimenticato) e poi il C, che invece fu fin dall'inizio un grande successo. Nello stesso anno compare anche il Prolog, finora il principale esempio di linguaggio logico, che pur non essendo di norma utilizzato per lo sviluppo industriale del software (a causa della sua inefficienza) rappresenta una possibilit\u00e0 teorica estremamente affascinante.\nCon i primi mini e microcomputer e le ricerche a Palo Alto, nel 1983 vede la luce Smalltalk, il primo linguaggio realmente e completamente ad oggetti, che si ispira al Simula e al Lisp: oltre a essere in uso tutt'oggi in determinati settori, Smalltalk viene ricordato per l'influenza enorme che ha esercitato sulla storia dei linguaggi di programmazione, introducendo il paradigma object-oriented nella sua prima incarnazione \"matura\". Esempi di linguaggi object-oriented odierni sono Eiffel (1986), C++ (che esce nello stesso anno di Eiffel) e successivamente Java, classe 1995.\nDescrizione.\nConcetti fondamentali.\nTutti i linguaggi di programmazione esistenti sono definiti da un lessico, una sintassi e una semantica e possiedono:\nAlcuni concetti sono poi presenti nella gran parte dei linguaggi:\nCodice sorgente.\nProgrammare in un dato linguaggio di programmazione significa generalmente scrivere uno o pi\u00f9 semplici file di testo ASCII, chiamato \"codice sorgente\" che esprime l'algoritmo del programma tradotto nel linguaggio di programmazione. I font, i colori e in generale l'aspetto grafico sono irrilevanti ai fini della programmazione in s\u00e9: per questo i programmatori non usano programmi di videoscrittura, ma degli \"editor\" di testo (come \"emacs\" e \"brief\") che invece offrono funzioni avanzate di trattamento testi (\"espressioni regolari\", sostituzioni condizionali e ricerche su file multipli, possibilit\u00e0 di richiamare strumenti esterni ecc).\nSe un dato editor \u00e8 in grado di lavorare a stretto contatto con gli altri strumenti di lavoro (compilatore, linker, interprete ecc.: vedi pi\u00f9 avanti) allora pi\u00f9 che di semplice editor si parla di IDE o ambiente di sviluppo integrato. Va notato che alcuni linguaggi di programmazione recenti consentono anche una forma mista di programmazione, in cui alla stesura di codice sorgente ASCII si associano anche operazioni di programmazione visuale, attraverso le quali il programmatore descrive alcuni aspetti del programma \"disegnando\" a video attraverso il mouse; un'applicazione tipica di quest'ultima forma di programmazione \u00e8 il disegno interattivo della GUI del programma (finestre, men\u00f9, e cos\u00ec via). Per essere eseguito dal processore il codice sorgente deve essere tradotto in linguaggio macchina che \u00e8 il linguaggio in cui opera la macchina a livello fisico, e questo \u00e8 possibile attraverso due possibili tecniche: la compilazione e l'interpretazione.\nIl codice sorgente, contenente le istruzioni da eseguire e (spesso) alcuni dati noti e costanti, pu\u00f2 essere poi eseguito passandolo ad un interprete che eseguir\u00e0 le istruzioni in esso contenute, il che \u00e8 la prassi normale per i linguaggi di scripting; oppure pu\u00f2 venire compilato, cio\u00e8 tradotto in istruzioni di linguaggio macchina da un programma compilatore: il risultato \u00e8 un file binario 'eseguibile' (codice eseguibile) che non ha bisogno di altri programmi per andare in esecuzione, ed \u00e8 anche molto pi\u00f9 veloce di un programma interpretato. In passato, la compilazione \u00e8 stata la norma per tutti i linguaggi di programmazione di uso generale; attualmente vi sono numerosi linguaggi interpretati e di uso generale, come il linguaggio Java o quelli della piattaforma .NET, che applicano un approccio ibrido fra le due soluzioni, utilizzando un compilatore per produrre del codice in un linguaggio \"intermedio\" (detto bytecode) che viene successivamente interpretato. La differenza di prestazioni tra i linguaggi interpretati e quelli compilati \u00e8 stata ridotta con tecniche di compilazione just-in-time, sebbene si continui ad utilizzare i linguaggi compilati (se non addirittura l'assembly) per le applicazioni che richiedono le massime prestazioni possibili.\nCompilazione.\nLa compilazione \u00e8 il processo per cui il programma, scritto in un linguaggio di programmazione ad alto livello, viene tradotto in un codice eseguibile per mezzo di un altro programma detto appunto compilatore. La compilazione offre numerosi vantaggi, primo fra tutti il fatto di ottenere eseguibili velocissimi nella fase di run (esecuzione) adattando vari parametri di questa fase all'hardware a disposizione; ma ha lo svantaggio principale nel fatto che \u00e8 necessario compilare un eseguibile diverso per ogni sistema operativo o hardware (piattaforma) sul quale si desidera rendere disponibile l'esecuzione ovvero viene a mancare la cosiddetta portabilit\u00e0.\nInterpretazione.\n Il difetto di questi linguaggi \u00e8 la lentezza dell'esecuzione; per\u00f2 hanno il pregio di permettere di usare lo stesso programma senza modifica su pi\u00f9 piattaforme. Si dice in questo caso che il programma \u00e8 portabile.\nLa perdita di prestazioni che \u00e8 alla base dei linguaggi interpretati \u00e8 il doppio lavoro che \u00e8 affidato alla macchina che si accinge ad elaborare tale programma. Al contrario di un programma compilato, infatti, ogni istruzione viene controllata e interpretata ad ogni esecuzione da un interprete. Si usano linguaggi interpretati nella fase di messa a punto di un programma per evitare di effettuare numerose compilazioni o invece quando si vuole creare software che svolgono operazioni non critiche che non necessitano di ottimizzazioni riguardanti velocit\u00e0 o dimensioni, ma che traggono pi\u00f9 vantaggio dalla portabilit\u00e0. I linguaggi di scripting e tutti quelli orientati al Web sono quasi sempre interpretati. PHP, Perl, Tcl/Tk e JavaScript e molti altri sono esempi concreti di interazione non vincolata alla piattaforma.\nCi sono vari tentativi per rendere i compilatori multipiattaforma creando un livello intermedio, una sorta di semi-interpretazione, come nel caso sopra menzionato di Java; d'altro canto per i linguaggi interpretati ci sono tentativi per generare delle compilazioni (o semi-compilazioni) automatiche specifiche per la macchina su cui sono eseguiti. Esistono anche strumenti per automatizzare per quanto possibile la compilazione di uno stesso programma su diverse piattaforme, ad esempio GNU autoconf/automake, che permette di realizzare una distribuzione del codice sorgente che pu\u00f2 essere configurata e compilata automaticamente su diverse piattaforme, in genere almeno tutti gli Unix.\nCollegamento (linking).\nSe il programma, come spesso accade, usa delle librerie, o \u00e8 composto da pi\u00f9 moduli software, questi devono essere 'collegati' tra loro. Lo strumento che effettua questa operazione \u00e8 detto appunto linker (\"collegatore\"), e si occupa principalmente di risolvere le interconnessioni tra i diversi moduli. Esistono principalmente due tipi differenti di collegamento: dinamico e statico.\nCollegamento statico.\nTutti i moduli del programma e le librerie utilizzate vengono incluse nell'eseguibile, che risulta grande, ma contiene tutto quanto necessario per la sua esecuzione. Se si rende necessaria una modifica a una delle librerie, per correggere un errore o un problema di sicurezza, tutti i programmi che le usano con collegamento statico devono essere ricollegati con le nuove versioni delle librerie.\nCollegamento dinamico.\nLe librerie utilizzate sono caricate dal sistema operativo quando necessario (\"linking dinamico\"; le librerie esterne sono chiamate \"DLL\", \"Dynamic-link libraries\" nei sistemi Microsoft Windows, mentre \"SO\" \"Shared Object\" nei sistemi Unix-like). L'eseguibile risultante \u00e8 pi\u00f9 compatto, ma dipende dalla presenza delle librerie utilizzate nel sistema operativo per poter essere eseguito. In questo modo, le librerie possono essere aggiornate una sola volta a livello di sistema operativo, senza necessit\u00e0 di ricollegare i programmi. Diventa anche possibile usare diverse versioni della stessa libreria, o usare librerie personalizzate con caratteristiche specifiche per il particolare host. Nella realizzazione di un progetto software complesso, pu\u00f2 succedere che alcune parti del programma vengano realizzate come librerie, per comodit\u00e0 di manutenzione o per poterle usare in diversi programmi che fanno parte dello stesso progetto.\nLa complicazione aggiunta \u00e8 che quando si installa un programma con collegamento dinamico \u00e8 necessario verificare la presenza delle librerie che utilizza, ed eventualmente installare anche queste. I sistemi di package management, che si occupano di installare i programmi su un sistema operativo, di solito tengono traccia automaticamente di queste dipendenze. In genere si preferisce il collegamento dinamico, in modo da creare programmi piccoli e in generale ridurre la memoria RAM occupata, assumendo che le librerie necessarie siano gi\u00e0 presenti nel sistema, o talvolta distribuendole insieme al programma.\nConfronto tra compilazione e interpretazione.\nQuesti due metodi di creazione ed esecuzione di un programma presentano entrambi vantaggi e svantaggi: il maggior vantaggio della compilazione \u00e8 senz'altro l'efficienza nettamente superiore in termini di prestazioni, al prezzo del restare vincolati a una piattaforma (combinazione di architettura hardware e sistema operativo) particolare; un linguaggio interpretato invece non ha, in linea di massima, questa dipendenza ma \u00e8 pi\u00f9 lento e richiede pi\u00f9 memoria in fase di esecuzione.\nBytecode e P-code.\nUna soluzione intermedia fra compilazione e interpretazione \u00e8 stata introdotta nelle prime versioni di Pascal (compresa quella realizzata nel 1975 dal suo inventore, Niklaus Wirth) e successivamente adottata nei linguaggi Java e Python, con il bytecode, e nei linguaggi Visual Basic e .NET di Microsoft con il P-code.\nIn tutti e due questi casi il codice sorgente dei programmi non viene compilato in linguaggio macchina, ma in un codice intermedio \"ibrido\" destinato a venire interpretato al momento dell'esecuzione del programma: il motivo di questo doppio passaggio \u00e8 di avere la portabilit\u00e0 dei linguaggi interpretati ma anche, grazie alla pre-compilazione, una fase di interpretazione pi\u00f9 semplice e quindi pi\u00f9 veloce. Nel caso del bytecode di Java siamo di fronte a un vero linguaggio assembly, che in origine doveva essere implementato in un modello di processore reale, poi mai realizzato; alcuni microprocessori moderni, come gli ARM con Jazelle implementano nativamente molte istruzioni bytecode e sono quindi in grado di eseguire bytecode Java come fosse assembly.\nTuttavia il codice intermedio \u00e8 pi\u00f9 facile sia da interpretare che da compilare: per questo motivo sia per Java che per i linguaggi .NET sono stati sviluppati i compilatori JIT (Just In Time), che al momento del lancio di un programma Java o .NET compilano al volo il codice intermedio e mandano in esecuzione un codice macchina nativo, eliminando completamente la necessit\u00e0 dell'interprete e rendendo i programmi scritti in questi linguaggi veloci quasi quanto i corrispondenti programmi compilati.\nAmbienti di sviluppo e di esecuzione.\nCon ambiente di sviluppo si intendono l'insieme degli strumenti atti allo sviluppo del codice sorgente del programma, mentre con ambiente di esecuzione si intende tipicamente il complesso delle librerie software, detta anche piattaforma software, utilizzate dal programma stesso per poter funzionare correttamente.\nClassi di linguaggi.\nIn generale esistono circa 2500 linguaggi di programmazione pi\u00f9 o meno noti e diffusi.\nQuesti in primis vengono classificati, a seconda del livello di astrazione a partire dal linguaggio macchina fin verso il linguaggio logico umano,\nin linguaggi a basso livello e ad alto livello (negli anni novanta si distinguevano anche quelli ad altissimo livello). A loro volta i linguaggi possono essere classificati in linguaggi \"compilati\" e \"interpretati\" come visto sopra. Normalmente i linguaggi vengono poi distinti in tre grandi famiglie basate sul paradigma di programmazione di riferimento: i linguaggi imperativi, quelli funzionali e quelli logici.\nImperativi.\nNei linguaggi imperativi l'istruzione \u00e8 un comando esplicito, che opera su una o pi\u00f9 variabili oppure sullo stato interno della macchina, e le istruzioni vengono eseguite in un ordine prestabilito. Scrivere un programma in un linguaggio imperativo significa essenzialmente occuparsi di cosa la macchina deve fare per ottenere il risultato che si vuole, e il programmatore \u00e8 impegnato nel mettere a punto gli algoritmi necessari a manipolare i dati. Le strutture di controllo assumono la forma di \"istruzioni di flusso\" (GOTO, FOR, IF/THEN/ELSE ecc.) e il calcolo procede per iterazione piuttosto che per ricorsione. I valori delle variabili sono spesso assegnati a partire da costanti o da altre variabili (assegnamento) e raramente per passaggio di parametri (istanziazione).\nTipici linguaggi imperativi:\nStrutturati.\nLa programmazione strutturata \u00e8 una tecnica il cui scopo \u00e8 di limitare la complessit\u00e0 della struttura del controllo dei programmi. Il programmatore \u00e8 vincolato ad usare solo le strutture di controllo canoniche definite dal Teorema di B\u00f6hm-Jacopini, ovvero la \"sequenza\", la \"selezione\" e il \"ciclo\", evitando le istruzioni di salto incondizionato.\nOrientati ad oggetti.\nLa programmazione a oggetti \u00e8 basata su un'evoluzione del concetto di tipo di dato astratto caratterizzata da incapsulamento, ereditariet\u00e0, polimorfismo. Oltre a linguaggi specializzati che implementano completamente i principi di tale metodologia (come Smalltalk o Java), molti linguaggi moderni incorporano alcuni concetti della programmazione a oggetti.\nFunzionali.\nI linguaggi funzionali sono basati sul concetto matematico di funzione.\nIn un linguaggio funzionale puro l'assegnazione esplicita risulta addirittura completamente assente e si utilizza soltanto il passaggio dei parametri. Tipicamente in tale modello il controllo del calcolo \u00e8 gestito dalla ricorsione e dal \"pattern matching\" (l'azione di controllo della presenza di un certo motivo - \"pattern\" - all'interno di un oggetto composito), mentre la struttura dati pi\u00f9 diffusa \u00e8 la lista, una sequenza di elementi.\nIl pi\u00f9 importante esponente di questa categoria \u00e8 senz'altro il Lisp (LISt Processing).\nDichiarativi (o logici).\nNei linguaggi logici l'istruzione \u00e8 una \"clausola\" che descrive una relazione fra i dati: programmare in un linguaggio logico significa descrivere l'insieme delle relazioni esistenti fra i dati e il risultato voluto, e il programmatore \u00e8 impegnato nello stabilire in che modo i dati devono evolvere durante il calcolo. Non c'\u00e8 un ordine prestabilito di esecuzione delle varie clausole, ma \u00e8 compito dell'interprete trovare l'ordine giusto. La struttura di controllo principale \u00e8 rappresentata dal cut, che \u00e8 detto \"rosso\" se modifica il comportamento del programma o \"verde\" se rende solo pi\u00f9 efficiente il calcolo, che procede per ricorsione e non per iterazione. Le variabili ricevono il loro valore per istanziazione o da altre variabili gi\u00e0 assegnate nella clausola (\"unificazione\") e quasi mai per assegnamento, che \u00e8 usato solo in caso di calcolo diretto di espressioni numeriche.\nAffinch\u00e9 sia possibile usarli in un programma dichiarativo, tutti i normali algoritmi devono essere riformulati in termini ricorsivi e di \"backtracking\"; questo rende la programmazione con questi linguaggi un'esperienza del tutto nuova e richiede di assumere un modo di pensare radicalmente diverso, perch\u00e9 pi\u00f9 che calcolare un risultato si richiede di dimostrarne il valore esatto. A fronte di queste richieste, i linguaggi dichiarativi consentono di raggiungere risultati eccezionali quando si tratta di manipolare gruppi di enti in relazione fra loro.\nLinguaggi debolmente o fortemente tipizzati.\nUn'altra classificazione vuole dal punto di vista dei tipo di dato espresso vuole la suddivisione in linguaggi a tipizzazione forte o a tipizzazione debole.\nLinguaggi paralleli.\nI moderni supercomputer e - ormai - tutti i calcolatori di fascia alta e media sono equipaggiati con pi\u00f9 CPU. Come ovvia conseguenza, questo richiede la capacit\u00e0 di sfruttarle; per questo sono stati sviluppati dapprima il multithreading, cio\u00e8 la capacit\u00e0 di lanciare pi\u00f9 parti dello stesso programma contemporaneamente su CPU diverse, e in seguito alcuni linguaggi studiati in modo tale da poter individuare da soli, in fase di compilazione, le parti di codice da lanciare in parallelo.\nLinguaggi di scripting.\nI linguaggi di scripting sono nati come \"linguaggi batch\", per automatizzare compiti lunghi e ripetitivi da eseguire, appunto, in modalit\u00e0 batch.\nInvece di digitare uno ad uno i comandi per realizzare un certo compito, essi sono salvati in sequenza in un file, utilizzabile a sua volta come comando composto.\nI primi linguaggi di scripting sono stati quelli delle shell Unix; successivamente, vista l'utilit\u00e0 del concetto, molti altri programmi interattivi hanno cominciato a permettere il salvataggio e l'esecuzione di file contenenti liste di comandi, oppure il salvataggio di registrazioni di comandi visuali (le cosiddette macro dei programmi di videoscrittura, per esempio).\nIl passo successivo, \u00e8 stato in molti casi l'estensione dei linguaggi con l'associazione di simboli a valori, cio\u00e8 l'uso di variabili, con i comandi di gestione del flusso, ovvero i costrutti di salto condizionato, le istruzioni di ciclo o di ricorsione, rendendoli cos\u00ec linguaggi completi.\nRecentemente molti programmi nati per scopi ben diversi dalla programmazione offrono agli utenti la possibilit\u00e0 di programmarli in modo autonomo tramite linguaggi di scripting.\nLa sintassi di molti linguaggi di scripting, come PHP o i dialetti di ECMAScript, \u00e8 simile a quella del C, mentre altri, come Perl o Python, ne adottano invece una progettata ex novo.\nVisto che molto spesso i linguaggi di scripting nascono per l'invocazione di comandi o procedure esterne, altrettanto spesso essi sono interpretati, cio\u00e8 eseguiti da un altro programma, come il programma madre, del quale il linguaggio di scripting \u00e8 un'estensione, o un apposito interprete.\nAltri linguaggi.\nAltri tipi di linguaggi sono i linguaggi di programmazione ad altissimo livello utilizzato da professionisti e i linguaggi di programmazione visuali che non richiedono particolari conoscenze avanzate in fatto di programmazione.\nValutazione.\nNon ha senso, in generale, parlare di linguaggi migliori o peggiori, o di linguaggi migliori in assoluto: ogni linguaggio nasce per affrontare una classe di problemi pi\u00f9 o meno ampia, in un certo modo e in un certo ambito. Per\u00f2, dovendo dire se un dato linguaggio sia adatto o no per un certo uso, \u00e8 necessario valutare le caratteristiche dei vari linguaggi.\nCaratteristiche intrinseche.\nSono le qualit\u00e0 del linguaggio in s\u00e9, determinate dalla sua sintassi e dalla sua architettura interna. Influenzano direttamente il lavoro del programmatore, condizionandolo. Non dipendono n\u00e9 dagli strumenti usati (compilatore/interprete, IDE, linker) n\u00e9 dal sistema operativo o dal tipo di macchina.\nA volte, un programma molto complesso e poco leggibile in un dato linguaggio pu\u00f2 diventare assolutamente semplice e lineare se riscritto in un linguaggio di classe differente, pi\u00f9 adatta.\nL'esempio pi\u00f9 comune di linguaggio robusto \u00e8 il Pascal, che essendo nato a scopo didattico presuppone sempre che un'irregolarit\u00e0 nel codice sia frutto di un errore del programmatore; mentre l'assembly \u00e8 l'esempio per antonomasia di linguaggio totalmente libero, in cui niente vincola il programmatore (e se scrive codice pericoloso o errato, non c'\u00e8 niente che lo avverta).\nCaratteristiche esterne.\nOltre alle accennate qualit\u00e0 dei linguaggi, possono essere esaminate quelle degli ambienti in cui operano. Un programmatore lavora con strumenti software, la cui qualit\u00e0 e produttivit\u00e0 dipende da un insieme di fattori che vanno pesati anch'essi in funzione del tipo di programmi che si intende scrivere."}
{"id": "2575", "revid": "322321", "url": "https://it.wikipedia.org/wiki?curid=2575", "title": "Lagosanto", "text": "Lagosanto (\"L\u00e0gh\" in dialetto laghese) \u00e8 un comune italiano di abitanti della provincia di Ferrara in Emilia-Romagna. Fa parte dell'Unione Delta del Po.\nGeografia fisica.\nIl territorio del comune di Lagosanto si estende nella parte orientale della pianura padana, in corrispondenza delle Valli di Comacchio.\nIl centro abitato si trova a 0 m.s.l.m., che rende Lagosanto il comune meno alto d'Italia, riferendo l'altitudine all'altezza sul livello del mare della casa comunale. Il punto pi\u00f9 basso d'Italia si trova, invece, ad appena 19 km, in localit\u00e0 Contane, nel territorio comunale di Jolanda di Savoia.\nStoria.\nLa storia di Lagosanto si perde nei tempi, ad ogni modo il comune nacque nel 1013, dalla concessione di un territorio alla comunit\u00e0 laghese da parte dell'allora potente Abbazia di Pomposa, nel 2013 infatti il comune ha compiuto i suoi mille anni.\nSino agli anni venti del Novecento, anni in cui il regime fascista fece le bonifiche nel basso ferrarese, Lagosanto era circondato per tre quarti dalle valli (Valle Pega, Ponti e Trebba), valli legate indissolubilmente alla vita ed alla storia di Lagosanto: lo dimostra il \"monumento al fiocinino\" in piazza Vittorio Veneto, simbolo dell'importante tradizione laghese legata alla pesca, anche di frodo nelle valli di Comacchio. Dagli anni trenta in poi Lagosanto si \u00e8 trasformato in un paese a vocazione agricola, come da prevalenza nel basso ferrarese, vocazione palesata nella locale sagra della fragola. Un tempo parte delle valli tra Lagosanto e Comacchio erano laghesi, ma il cosiddetto \"rogito Giletti\" stipulato tra delegazione francese napoleonica e Comacchio vendette tutte le valli al comune di Comacchio, che di conseguenza ne divenne l'unico legittimo proprietario. Dopo la caduta di Napoleone I, nel 1814, la comunit\u00e0 laghese ha intentato una causa nei confronti di Comacchio, da loro accusata di appropriazione indebita e di essere stata trattata con favoritismi da parte dei francesi assetati di denaro. Suddetta causa dur\u00f2 per pi\u00f9 di 100 anni e si concluse nel 1927 con un lodo arbitrario nel quale venne data ragione a Comacchio e Lagosanto venne relegata negli angusti confini in cui ancora oggi si ritrova. Questo ha determinato la famosa rivalit\u00e0 che c'\u00e8 tuttora tra i due paesi.\nSociet\u00e0.\nEvoluzione demografica.\n5013 abitanti nel 2012\nIstituzioni, enti e associazioni.\nOspedale del Delta.\nDal 2001 \u00e8 stato inaugurato l'Ospedale del Delta, che \u00e8 stata la prima struttura sanitaria nel 2004 ad ottenere l'accreditamento istituzionale in Emilia-Romagna per gli standard accertati e verificati ed \u00e8 compreso tra gli istituti IRCCS. La struttura ha come bacino di utenza tutto il territorio provinciale legato all'area del Delta del Po.\nCultura.\nEventi.\nNel primo fine settimana di agosto si svolge l'Antica Fiera d'Agosto, che dura solitamente dal venerd\u00ec al marted\u00ec.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "2576", "revid": "536103", "url": "https://it.wikipedia.org/wiki?curid=2576", "title": "Lingua finlandese", "text": "La lingua finlandese o finnica (\"suomi, suomen kieli\") \u00e8 l'idioma pi\u00f9 parlato in Finlandia.\nIl finnico appartiene alla famiglia delle lingue uraliche (alla quale appartengono, tra gli altri, l'ungherese, l'estone e le lingue sami). Le peculiarit\u00e0 del finnico possono essere sintetizzate come segue:\nIl finnico \u00e8 una lingua agglutinante, definizione con cui si intende una lingua che ricorre pi\u00f9 spesso a suffissi e declinazioni, anzich\u00e9 a preposizioni o posposizioni distinte dal vocabolo base. Ad esempio:\nIl finnico \u00e8 parlato da circa sei milioni di persone. La maggior parte di esse vive in Finlandia (dove il finnico \u00e8 parlato da circa il 93% della popolazione), ma antiche minoranze di locutori si trovano anche nella Svezia settentrionale (il dialetto finnico parlato in tale zona \u00e8 chiamato \"me\u00e4nkieli\", ovvero \"la nostra lingua\"), in Norvegia (\u00e8 la lingua del popolo Kven) e in Ingria. Di tale regione fa parte l'attuale Carelia, in cui circa 70.000 persone parlano il dialetto finnico del careliano, e che ha status di lingua ufficiale nella Repubblica russa della Carelia. Gruppi di recente formazione di locutori finnici si trovano in America settentrionale (emigrazione durante il XIX secolo) e in Europa. Il pi\u00f9 grande gruppo di locutori finnici al di fuori della Finlandia si trova comunque in Svezia, dal momento che, oltre alla minoranza linguistica del \"me\u00e4nkieli\", numerosa \u00e8 la presenza di finlandesi nel sud della Svezia (soprattutto a G\u00f6teborg) a causa dell'emigrazione avvenuta durante gli anni sessanta e settanta dello scorso secolo.\nStoria della lingua finnica.\nIl protofinnico, ovvero la forma originaria del finnico, appartenente al gruppo di lingue baltofinniche, era parlato su entrambe le rive del Golfo di Finlandia (ovvero nell'attuale Finlandia meridionale e in Estonia) gi\u00e0 nel periodo avanti Cristo. Il protofinnico e le lingue sami possono essere a sua volta riunite in un'unica forma originaria, chiamata finnico primitivo oppure lingua finnosami originaria. Le lingue baltofinniche e le lingue sami hanno incominciato a differenziarsi intorno al 1500-1000 a.C. Tale differenziazione \u00e8 avvenuta lentamente, poich\u00e9 i sami residenti nel sud della Finlandia erano assimilati agli antenati finlandesi.\nI dialetti baltofinnici della parte settentrionale del Golfo di Finlandia hanno incominciato a dare origine alla lingua finnica solo intorno al 1200, quando il nuovo confine di Novgorod tra Svezia e Russia separ\u00f2 i protolocutori del careliano dai protolocutori dei dialetti finnici orientali. Il finnico scritto si \u00e8 formato, durante un periodo che va dal XVI al XIX secolo, sulla base del dialetto sudoccidentale della regione dell'attuale Turku, mentre il popolo continuava a parlare i propri dialetti. Anche oggigiorno sono abbastanza marcate le differenze dialettali, sebbene molto lontane dalla differenziazione linguistica presente in Italia.\nPrima del 1500, nel periodo del protofinnico, la lingua non era praticamente usata in forma scritta; si sono infatti conservati solo alcuni nomi, parole e frammenti di frase. La nascita ufficiale del finnico avviene infatti con la riforma religiosa del XVI secolo. Grazie al vescovo Mikael Agricola vedono la luce i primi libri stampati in finnico (l\"'Abckiria\", ovvero il \"libro dell'Abc\" nel 1543, e \"Se Wsi Testamenti\", ovvero \"Il nuovo testamento\", nel 1548). L'ortografia di Agricola era basata sul modello della lingua latina, tedesca e svedese, per cui, ad esempio, la scrittura delle vocali lunghe e la distinzione tra la \"\u00e4\" e la \"e\" erano contraddittorie. A partire da questi libri, e per i successivi tre secoli, la lingua finnica scritta si \u00e8 sviluppata e logicizzata, sebbene il suo utilizzo fosse circoscritto, per lo meno fino all'Ottocento, alla cerchia ecclesiastica e dell'insegnamento elementare. In finnico vennero scritti principalmente libri religiosi e importanti testi amministrativi (ad esempio, le ordinanze statali alla popolazione), e la popolazione stessa sapeva generalmente leggere, ma raramente scrivere.\nI cambiamenti politici del XIX secolo (il cosiddetto \"periodo dell'autonomia\", coincidente con il periodo della dominazione russa), e le idee del romanticismo nazionalista portarono a un forte e veloce sviluppo del finnico scritto. Nacque anche un conflitto letterario a causa dell'uso scritto preponderante dei dialetti finnici sudoccidentali a scapito di quelli orientali, che si concluse con un compromesso tale per cui la lingua scritta non doveva rappresentare nessun dialetto in particolare. La terminologia venne rapidamente sviluppata costruendo numerosi neologismi, oppure modificando termini dialettali per altri usi; ad esempio \"juna\" (treno) deriva originariamente da \"jono\" (fila). Finalmente nel 1863 vide luce il primo decreto sulla lingua, in cui si specificava che la lingua finnica avrebbe assunto ruolo di lingua ufficiale, affiancandosi allo svedese, nel giro dei successivi venti anni. Ci\u00f2 costrinse anche a incrementare l'istruzione della popolazione; non a caso proprio in quel periodo venne incominciata la pubblicazione regolare di riviste di letteratura non religiosa in finnico.\nIl periodo del finnico contemporaneo viene fatto incominciare intorno al 1870, contemporaneamente alla pubblicazione del primo romanzo in lingua, \"Sette fratelli\" (\"Seitsem\u00e4n veljest\u00e4\") del maggiore scrittore finlandese Aleksis Kivi. Da allora fino ai giorni nostri la lingua finnica comune non ha pi\u00f9 subito repentini cambiamenti, se si eccettua l'introduzione di neologismi. I cambiamenti pi\u00f9 evidenti di questi ultimi decenni non sono legati alla lingua comune, bens\u00ec al suo uso: oggigiorno infatti \u00e8 accettato l'uso del finnico parlato anche in contesti ufficiali. Le differenze tra la lingua parlata e quella scritta sono legati principalmente all'uso di termini dialettali; per esempio i pronomi personali \"io\" e \"tu\" sono usati nella forma parlata \"m\u00e4\" e \"s\u00e4\" anzich\u00e9 in quella scritta \"min\u00e4\" e \"sin\u00e4\", oppure l'uso delle forme passive dei verbi viene preferito all'uso della prima persona plurale dell'indicativo (\"me menn\u00e4\u00e4n\", cio\u00e8 \"noi si va\" in luogo di \"me menemme\", \"noi andiamo\").\nEvoluzione del lessico.\nDopo il periodo del protofinnico, periodo distinto nell'evoluzione della lingua finnica, il lessico si \u00e8 rinnovato in parte autonomamente \u2014 formazione di derivati e agglutinazione di pi\u00f9 termini in parole composte \u2014 e in parte in forma di prestiti linguistici.\nPrestiti linguistici.\n, mentre i prestiti pi\u00f9 comuni vengono, per motivi storici, dallo svedese. Anche termini paneuropei quali \"aasi\" (asino), \"\u00f6yl\u00e4tti\" (ostia), sono giunti in Finlandia con il tramite della lingua svedese.\nInfluenze della lingua russa sono presenti nei dialetti pi\u00f9 orientali, e sono passati nel XIX secolo a uso scritto, parte a causa della loro presenza nel poema epico finnico Kalevala e parte a causa del fatto che la maggior parte dei finlandesi ignorava la loro origine straniera. Alcuni esempi di prestiti dal russo sono \"leima\" (timbro), \"rotu\" (razza), \"viesti\" (messaggio).\nDurante la strutturazione della lingua finnica scritta sono stati eliminati neologismi nati in forma orale da prestiti linguistici, e sostituiti con parole derivate da termini finnici. Cos\u00ec da \"kirja\" (libro) si \u00e8 costruito \"kirjasto\" (biblioteca) al posto del prestito svedese \"biblioteekki\", \"puhe\" (parola, il parlare) \u2192 \"puhelin\" (telefono) al posto di \"telefooni\", \"oppi\" (sapere, conoscenza) \u2192 \"yliopisto\" (universit\u00e0) al posto di \"universiteetti\", \"muovata\" (foggiare, sagomare) \u2192 \"muovi\" (plastica) al posto di \"plastiikki\".\nMolti neologismi sono comunque andati persi, e sostituiti da prestiti stranieri: \"s\u00e4ti\u00f6\" \u2192 \"radio\", \"k\u00e4rkky\" \u2192 \"bakteeri\" (batterio), \"\u00e4\u00e4nikk\u00f6\" \u2192 \"magnetofoni\" (magnetofono), \"jalopeura\" \u2192 \"leijona\" (leone), \"paukkumaissi\" \u2192 \"popcorn\", \"joukkoistuin\" \u2192 \"sohva\" (divano).\nOggigiorno i prestiti sono abbastanza evidenti, anche a causa dell'internazionalizzazione di molti termini tecnici e dall'influenza sempre pi\u00f9 marcata della lingua inglese. Generalmente i prestiti stranieri nella lingua finnica sono modificati in modo da poter accordarsi con le regole grammaticali (\"tape\" \u2192 \"teippi\", scotch), oppure traducendoli alla lettera (scheda madre \u2192 \"emolevy\").\nDizionari e grammatiche di lingua finnica.\nLa prima grammatica finnica, dal nome latino di \"Linguae Finnicae brevis institutio\" risale al 1649 a cura di Aeschillus Petraeus, mentre il primo dizionario, chiamato \"Suomalaisen Sana \u2013 Lugun Coetus\", \u00e8 del 1745 e a cura di Daniel Juslenius, contenente circa 16.000 parole, e anche provvisto di un piccolo elenco di termini svedesi.\nI dizionari di finnico pi\u00f9 usati oggigiorno sono il \"Nykysuomen sanakirja\" (dizionario di finnico corrente) stampato dalla WSOY e giunto nel 2002 alla sua quindicesima edizione (la prima risale alla fine degli anni venti) e il \"Suomen kielen perussanakirja\" (dizionario base della lingua finnica), pubblicato dal Kotimaisten kielten tutkimuskeskus (centro di ricerca delle lingue nazionali), sia in formato cartaceo sia elettronico.\nMorfologia linguistica.\nLa lingua finnica \u00e8 scritta con l'alfabeto finlandese, ossia con l'alfabeto latino nella sua forma usata anche in Svezia, ovvero comprendente le lettere speciali \"\u00e4\", \"\u00f6\" e \"\u00e5\".\nI termini della lingua finnica sono divisi nelle seguenti categorie: sostantivi (\"substantiivit\"), aggettivi (\"adjektiivit\"), pronomi (\"pronominit\"), numerali (\"numeraalit\"), verbi (\"verbit\") e particelle (\"partikkelit\"). Sostantivi e aggettivi non si flettono in base ai generi grammaticali, che in finnico sono inesistenti. Questa lingua non possiede alcun tipo di articolo\nI casi.\nIn finnico i sostantivi, gli aggettivi, i pronomi, i numerali e le parti nominali dei verbi vengono declinate, oltre che in base al numero (singolare o plurale), anche in base a 15 casi:\nCon la sola eccezione del nominativo plurale, che ha una propria desinenza (-t), per il plurale degli altri casi le desinenze indicate sono sempre precedute dalla vocale -i, che muta in -j quando sia l'ultima lettera della radice del nome che la prima lettera della desinenza di caso sono vocali. Tale modificazione occorre solo per i nomi che terminano in vocale che al plurale non cade e per casi i cui suffissi constano di una vocale o iniziano con una vocale. Quindi il partitivo plurale e il genitivo plurale di \"kirjasto\" (libreria) sono rispettivamente \"kirjastoja\" e \"kirjastojen.\"\nL'abessivo, l'instruttivo e il comitativo sono rari e solitamente appaiono in espressioni avverbiali (\"paljain jaloin\", a piedi nudi). Pi\u00f9 raro ancora \u00e8 il prolativo, che si forma con l'aggiunta della desinenza \"-tse\" (\"maitse\", \"meritse\", \"s\u00e4hk\u00f6postitse\", rispettivamente \"via terra\", \"via mare\", \"via posta elettronica\"). ll caso particolare della desinenza \"-t\" dei pronomi personali del caso accusativo \u00e8 usata in alcuni dialetti anche per i nomi propri di persona (\"otetaan Matit ja Maijat mukaan ja l\u00e4het\u00e4\u00e4n kyl\u00e4lle\", passiamo a prendere Matti e Maija e andiamo in paese).\nSuffisso possessivo.\nI sostantivi si declinano anche in funzione della persona, a essi cio\u00e8 pu\u00f2 essere legato anche un suffisso possessivo. Tali suffissi vengono inseriti dopo la desinenza del caso utilizzato.\nPer i casi nominativo, genitivo e illativo, singolare e plurale, si impiega sempre -nsa, -ns\u00e4. Per gli altri casi si impiega -Vn: ma per il partitivo singolare si impiega -nsa, -ns\u00e4 quando la radice della parola termina con vocale breve -a,-\u00e4.\nL'uso del suffisso possessivo \u00e8 obbligatorio nella lingua finnica scritta, in aggiunta pu\u00f2 essere utilizzato, come attributo del sostantivo, anche il pronome di persona al genitivo (\"minun autoni\" oppure \"autoni\", \"la mia auto\"). Nella terza persona, l'usare o meno il pronome di persona indica, rispettivamente, la forma non riflessiva o riflessiva della frase:\nNella lingua parlata i suffissi possessivi vengono usati raramente. Generalmente il loro utilizzo si limita alle forme di possesso riflessivo (\"m\u00e4 l\u00f6ysin kirjani\", \"trovai il mio libro\"), oppure in senso rafforzativo o in linguaggio volutamente forbito. A prescindere dal loro uso o meno, essi sono completamente comprensibili anche nella forma parlata.\nI suffissi possessivi sono utilizzati anche abbinati ai pronomi riflessivi (\"itselleni\", \"a me stesso\", \"toisilleen\" \"a un altro\"), e anche con le forme infinite dei verbi (\"kerroin tulevani huomenna\", \"dissi che sarei arrivato domani\").\nLo sviluppo della lingua finnica suggerisce una diminuzione progressiva dell'uso suffissi possessivi, che sono sostituiti semplicemente dall'attributo al genitivo, cos\u00ec come accaduto nella lingua estone, che ha perso completamente tali suffissi.\nVerbi.\nLe forme dei verbi vengono divise in due categorie:\nI modi dei verbi in forma finita sono sei: indicativo, imperativo, condizionale e potenziale. Raramente sono utilizzati i vecchi modi eventivo e ottativo.\nI tempi sono anch'essi quattro: presente, imperfetto, perfetto e piuccheperfetto. Altri tempi usati nel passato sono caduti in disuso. Interessante notare come nella lingua finnica non esista un tempo futuro.\nI verbi in forma nominale si dividono in infinitivi e participi. La forma infinitiva \u00e8 usata all'interno della frase allo stesso modo dei sostantivi, e pu\u00f2 presentarsi in alcune forme declinate. Ad esempio il verbo \"sy\u00f6d\u00e4\" (mangiare) diventa \"sy\u00f6m\u00e4ss\u00e4\" (\"a mangiare\", \"mangiando\", stato in luogo), \"sy\u00f6m\u00e4st\u00e4\" (\"dal mangiare\", moto da luogo), \"sy\u00f6m\u00e4\u00e4n\" (\"a mangiare\", moto a luogo), \"sy\u00f6m\u00e4tt\u00e4\" (\"senza mangiare\", \"senza aver mangiato\", abessivo). In forma infinitiva i verbi possono anche avere il suffisso possessivo (\"menness\u00e4mme\", \"nel nostro andare\", \"mentre stiamo/stavamo andando\", \"n\u00e4hd\u00e4kseni\", \"per vedermi\"). I participi, nel loro declinarsi e nella loro sintassi, si comportano come aggettivi, ovvero possono declinarsi in tutti i casi, e in tutti i modi comparativi. Ad esempio il primo participio (participio presente) del verbo \"tehd\u00e4\" (fare) \u00e8 \"tekev\u00e4\" (facente, colui che fa), e pu\u00f2 assumere la forma comparativa relativa \"tekev\u00e4mpi\" e comparativa assoluta \"tekevin\", difficilmente traducibili direttamente in italiano senza l'uso di circonlocuzioni. Cos\u00ec come nel modo infinitivo, anche i participi hanno forme attive e passive. Il citato verbo \"sy\u00f6d\u00e4\" ha come participio presente \"sy\u00f6v\u00e4\" (mangiante) nella forma attiva e \"sy\u00f6t\u00e4v\u00e4\" (mangiabile) nella forma passiva, mentre il participio passato \u00e8 \"sy\u00f6nyt\" (mangiato) nella forma attiva e \"sy\u00f6ty\" (stato mangiato) in quella passiva.\nUn'altra peculiarit\u00e0 del finnico, presente anche in altre lingue uraliche, \u00e8 il verbo di negazione, che si coniuga in funzione della persona. All'indicativo le sei forme personali sono \"en\", \"et\", \"ei\", \"emme\", \"ette\", \"eiv\u00e4t\", all'imperativo \u00e8 presente nella seconda e terza persona singolare (\"\u00e4l\u00e4\" e \"\u00e4lk\u00f6\u00f6n\") e in tutte e tre le forme plurali (\"\u00e4lk\u00e4\u00e4mme\", \"\u00e4lk\u00e4\u00e4\", \"\u00e4lk\u00f6\u00f6t\"). Dei modi nominali del verbo di negazione \u00e8 rimasto, nel finnico corrente, solo la forma del participio presente (primo participio) che \u00e8 \"ep\u00e4\" ed \u00e8 spesso utilizzato come prefisso di negazione in molti aggettivi (es. \"ep\u00e4virallinen\", non ufficiale, ufficioso).\nLa negazione dei verbi si ottiene dunque inserendo il verbo di negazione tra il soggetto e il verbo, ovvero come un vero e proprio verbo ausiliare. Ad esempio, \"sin\u00e4 olet lukenut\" (tu hai letto) diventa \"sin\u00e4 et ole lukenut\" (tu non hai letto).\nNella forma interrogativa, \u00e8 il verbo a spostarsi all'inizio della frase e ad assumere la particella interrogativa \"-ko\" o \"-k\u00f6\": \"oletko lukenut\" (hai letto?), \"etk\u00f6 sin\u00e4 ole lukenut\" (non hai letto?).\nAlterazioni fonetiche morfologiche o relative alla declinazione.\nA differenza delle lingue agglutinanti canoniche, nella lingua finnica la radice (il tema lessicale) e la desinenza dei termini possono avere numerose varianti. Questo comportamento \u00e8 legato agli sviluppi fonetici della lingua risalenti alle lingue baltofinniche o ancora a tempi antecedenti. I cambiamenti nel tema lessicale sono causati dai seguenti fattori:\nEsempi di tipi di temi lessicali:\nFonetica e ortografia.\nSistema fonetico.\nNel finnico il sistema vocalico \u00e8 alquanto ampio. Esso \u00e8 composto da:\nLe vocali si presentano in forma lunga e breve (la forma lunga \u00e8 rappresentata dalla stessa vocale scritta due volte). Inoltre esistono numerosi dittonghi o unioni di vocali (vocali consecutive pronunciate con una breve pausa tra di esse).\nA un'ampia scelta di vocali corrisponde un limitato sistema consonantico. Esso \u00e8 composto da:\nIn aggiunta a queste consonanti, sono presenti prestiti consonantici stranieri, quali \"b\" e \"d\" (in posizioni diverse dal caso sopra specificato), \"g\", \"f\", e \"\u0161\".\nLe consonanti (eccetto la \"h\") possono presentarsi in forma breve o lunga. La \"j\" \u00e8 raddoppiata solo con aggiunta di una \"i\", mentre la \"v\" solo dopo un dittongo terminante in \"u\", ma non viene raddoppiata nella forma scritta. Le parole aventi occlusive nel tema lessicale sono caratterizzate dall'alternanza consonantica.\nArmonia vocalica.\nCome nel turco e nell'ungherese, nella lingua finnica (almeno per le parole originarie) esiste un'armonia vocalica: in una stessa parola possono coesistere solo le vocali anteriori \"y\", \"\u00e4\", \"\u00f6\" oppure le posteriori\n\"a\", \"o\", \"u\"; la \"e\" e la \"i\" sono considerate \"vocali neutre\" e sono presenti anche con vocali posteriori. Questo influisce anche sulle desinenze, che devono contenere vocali che mantengano l'armonia velare: \"kala-ssa\", (nel pesce), \"kyl\u00e4-ss\u00e4\" (nel paese), \"levo-ttom-uus\" (inquietudine), \"ty\u00f6-tt\u00f6m-yys\" (disoccupazione). Se sono presenti solo vocali neutre queste valgono come vocali anteriori. (es. \" Helsingi-ss\u00e4-k\u00f6\", \"a Helsinki?\")\nL'armonia vocalica non \u00e8 presente nelle parole composte dall'agglutinazione di due termini distinti (\"kes\u00e4loma\", \"vacanze estive\", \"aamuy\u00f6\", \"le ore piccole\"). Stesso discorso vale per parole aventi suffissi esterni (es. \"t\u00e4llainen\", \"simile\") e parole composte che abbiano un morfema identificativo del limite tra le due parole (\"laihan-l\u00e4nta\").\nStruttura e accento delle parole.\nLe parole finniche possono essere divise in sillabe, che possono incominciare con una vocale o al massimo con una consonante. Anche per questa ragione i termini originari finnici possono avere al massimo una consonante all'inizio, e nei vecchi prestiti stranieri il morfema iniziale \u00e8 semplificato in base a questa regola (es. \"ranta\", \"spiaggia\", dal germanico \"strand\"). I termini che incominciano per vocale (che pu\u00f2 essere breve, lunga o un dittongo) sono seguiti da 0-2 consonanti; la sillaba pi\u00f9 breve \u00e8 pertanto costituita da una vocale breve (es. \"o-lo\", \"l'essere\", \"lo stare\", \"i-s\u00e4\", \"padre\").\nI termini finnici di radice antica sono generalmente bisillabici e a tema lessicale con terminazione vocalica (\"kala\", \"pesce\", \"muna\", \"uovo\", \"mene-\", tema del verbo \"menn\u00e4\", \"andare\", \"otta-\", tema del verbo \"ottaa\", \"prendere\"), monosillabici sono solo il verbo di negazione (\"ei\", \"e-\"), alcuni temi di pronomi (\"se\", \"esso\", \"tuo\", \"quello\", \"t\u00e4-\", tema del pronome \"t\u00e4m\u00e4\", \"questo\", \"ku-\", tema del pronome \"kuka\", \"chi\") e un piccolo gruppo di parole bisillabiche che hanno perso una consonante interna (es. \"j\u00e4\u00e4\", ghiaccio, \"kuu\", luna, \"p\u00e4\u00e4\", testa). Ovviamente in coda al tema possono essere aggiunte desinenze e suffissi, oltre alla possibilit\u00e0 di costruire parole composte, cosicch\u00e9 le parole finniche possono essere anche molto lunghe.\nL'accento nelle parole finniche \u00e8, senza eccezioni, sulla prima sillaba. Questa \u00e8 una tipica particolarit\u00e0 del finnico, tant'\u00e8 che l'accento non \u00e8 affetto n\u00e9 dalla durata della sillaba, n\u00e9 dal suono: suoni (vocali) lunghi e brevi possono presentarsi indifferentemente sulla sillaba accentata o su altre. Nella lingua parlata l'accento pi\u00f9 marcato pu\u00f2 essere spostato su altre sillabe (es. \"hetkiNEN\", \"un attimo!\"), ma solo nei casi in cui la parola vuol essere enfatizzata. Nell'ambito della frase alcune parole brevi possono restare senza accento, come ad esempio le parole incomincianti per \"on-\". Oltre all'accento principale, nelle parole composte da almeno quattro sillabe, \u00e8 possibile avere un accento secondario. Emil Nestor Set\u00e4l\u00e4, in un suo scritto del 1930 ha definito gli accenti secondari come segue:\nNelle parole composte l'accento secondario \u00e8 importante per distinguere le parole singole.\nOrtografia.\nL'ortografia della lingua finnica \u00e8 nella gran parte fonologica, ovvero a ogni suono corrisponde una lettera. Le eccezioni maggiori sono:\nLa geminazione di frontiera si presenta in quei termini che hanno perso una consonante finale (generalmente \"-k\" o \"-h\"); se a una parola di questo tipo segue un termine incominciante per consonante, questa consonante viene foneticamente raddoppiata. La geminazione di frontiera non viene generalmente scritta; nei trattati linguistici viene spesso contrassegnata dal simbolo x. Esempi della geminazione di frontiera sono i seguenti:\nI problemi nella scrittura e nella pronuncia nascono spesso nel caso di prestiti linguistici. In alcuni casi, infatti, si \u00e8 mantenuta la scrittura originaria, o comunque non modificata secondo le regole di pronuncia finnica. Ad esempio, il prestito latino \"invalidi\" (invalido), \u00e8 scritto con una sola \"i\", e cos\u00ec dovrebbe essere pronunciato dal momento che nella versione latina della parola tale \"i\" era breve; in realt\u00e0 in pratica la pronuncia della \"i\" viene raddoppiata seguendo la regola linguistica di altre parole aventi la stessa sequenza di vocali e consonanti (es. \"invaliidi\", \"Balttia\").\nLa sibilante \"\u0161\" presenta lo stesso tipo di indeterminazione di scrittura: per i prestiti che presentavano tale vocale viene talvolta consigliato l'uso di una normale \"s\" (\"sakaali\", sciacallo, \"sampoo\", sciampo, \"snautseri\", schnauzer, \"sokki\", shock, \"attasea\", addetto, \"hasis\", hashish, \"klisee\", clich\u00e9, \"montaasi\", montaggio, \"reportaasi\", reportage, \"sabotaasi\", sabotaggio, \"kollaasi\", collage, \"saali\", scialle, \"samppanja\", champagne, \"sekki\", ma anche \"\u0161ekki\", scacchi, \"sifonki\", chiffon, \"sortsit\", ma anche \"\u0161ortsit\" e \"shortsit\", calzoncini corti, \"brosyyri\", brochure, ecc.), mentre l'uso della \"\u0161\" viene consigliato nelle parole \"\u0161aahi\", sci\u00e0, \"\u0161amaani\", sciamano \"\u0161eikki\", sceicco, \"\u0161eriffi\", sceriffo, \"\u0161illinki\", scellino, \"gei\u0161a\", geisha, \"\u0161akki\", scacchi, \"t\u0161ekki\", Cechia, \"T\u0161ehov\", \u010cechov, \"\u0161ovinismi\", sciovinismo, \"bol\u0161evikki\", bolscevico, \"ka\u0161mir\", cachemire, \"pa\u0161\u0161a\", pasci\u00e0, e comunque nella traslitterazione dei nomi russi (es. \"Hovan\u0161t\u0161ina,\" \"T\u0161ehov, T\u0161aikovski, Gorbat\u0161ov, T\u0161et\u0161enia\"). La forma \"sh-\" viene usata raramente in prestiti inglesi (es. \"sherry\", \"show\"), oppure nel caso in cui, per ragioni tecniche, non si possa usare la lettera \"\u0161\".\nEsempi di lingua.\nParole e frasi di uso comune.\n(si usano spesso anche \"Hei hei!\",\n\"Heippa!\" e \"Hej d\u00e5!\" )\nCuriosit\u00e0: in finlandese non esiste una vera e propria parola che possa significare \"per favore\". Per esprimere richieste in maniera cortese si coniuga il verbo il questione con quello che corrisponde al nostro condizionale in italiano. es: Voitko...?: Puoi...? - forma cortese: Voisitko...?: Potresti...:?\nNumeri cardinali.\nNumeri da zero a dieci\nNumeri da undici a mille\nIl verbo avere in finnico.\nLa lingua finnica non ha un vero e proprio verbo avere. Per questo motivo si usa un'espressione particolare formata dal verbo \"olla\" sempre al singolare e dal possessore al caso adessivo, che ha come desinenza -lla/-ll\u00e4. La cosa posseduta va all'accusativo o al partitivo.\nEcco un esempio:\nDialetti.\nNonostante il basso numero di locutori del finnico (circa sei milioni), esistono numerose variazioni dialettali. Molti dialetti hanno radici antiche, praticamente pi\u00f9 antichi della nascita della lingua finnica vera e propria. Prima del Medioevo non esisteva una definizione vera e propria, ma esisteva una distinzione tra dialetti etnici baltofinnici; da quelli rimasti all'interno dei confini della Svezia del tempo, quando si \u00e8 iniziato a costruire la lingua finnica. La lingua finnica attuale non \u00e8 figlia di un singolo dialetto, bens\u00ec frutto di compromesso di unificazione dei vari dialetti effettuato durante il XIX secolo.\nI dialetti non vengono pi\u00f9 parlati nelle loro forme originarie, e si pu\u00f2 dire che stanno lentamente morendo. In alcune regioni, comunque, il dialetto si \u00e8 mantenuto forte e conta numerosi locutori; si pu\u00f2 in ogni caso affermare che i dialetti originari siano stati sostituiti dalla locale lingua parlata. Negli ultimi decenni \u00e8 nato un nuovo interesse nei dialetti, per cui oggigiorno esiste una nutrita pubblicazione di libri scritti nei vari dialetti locali, arrivando addirittura a pubblicare fumetti (ad es. Paperino) nei vari slang.\nI dialetti finnici sono tradizionalmente divisi in due gruppi: i dialetti occidentali e quelli orientali. Le differenze sostanziali sono le seguenti:\nDialetti occidentali.\nI dialetti occidentali vengono suddivisi tra i dialetti del sud-ovest, parlati nelle regioni del Varsinais-Suomi e della Satakunta, e il gruppo dei dialetti denominati h\u00e4m\u00e4l\u00e4ismurteet, dai quali i dialetti contemporantei del sud-ovest hanno origine, e parlati principalmente della regione dell'H\u00e4me. I dialetti dell'Ostrobotnia meridionale sono parlati nelle regioni dell'Ostrobotnia meridionale, mentre i dialetti dell'Ostrobotnia centrale e settentrionale ovviamente delle regioni dell'Ostrobotnia centrale e settentrionale. I dialetti finnici parlati in Lapponia sono generalmente chiamati dialetti della Lapponia meridionale. Lo stesso me\u00e4nkieli (lett. \"la nostra lingua\"), parlato nel Tornedalen pu\u00f2 essere considerato un dialetto della Lapponia, sebbene si sia diviso dagli altri dopo il 1809, anno in cui la Finlandia \u00e8 passata sotto la dominazione russa, mentre i locutori del me\u00e4nkieli sono rimasti in Svezia. Stesso discorso vale per la lingua kven, parlata nel Finnmark norvegese.\nI dialetti occidentali che hanno subito poche influenze nel corso dei secoli sono solo i dialetti del sud-ovest e quelli del gruppo degli h\u00e4m\u00e4l\u00e4ismurteet. I vari dialetti dell'Ostrobotnia hanno subito influenze dai dialetti orientali, sempre pi\u00f9 marcate pi\u00f9 a nord ci spostiamo. Per questa ragione molti studiosi stanno pensando di riclassificare i dialetti in tre gruppi: occidentali, orientali e settentrionali.\nDialetti orientali.\nI dialetti orientali sono principalmente divisi nei dialetti del Savo e nei dialetti del sud-est. Alcuni ricercatori sostengono che tali dialetti siano pi\u00f9 vicini alla lingua careliana che ai dialetti occidentali.\nLa regione dei dialetti del Savo \u00e8 geograficamente l'area dialettale finnica pi\u00f9 vasta, poich\u00e9 i contadini originari del Savo si sono trasferiti \u2013 durante il Medioevo e anche successivamente\u00a0\u2013 in altre aree dialettali, ma difficilmente in centri gi\u00e0 abitati, evitando cos\u00ec influssi da altri dialetti. I dialetti del Savo sono dunque anche parlati nella Carelia settentrionale, nella regione del P\u00e4ij\u00e4t-H\u00e4me a est del lago P\u00e4ij\u00e4nne, nella Finlandia centrale, nel Kainuu, nel Koillismaa e anche nell'Ostrobotnia, nelle enclavi linguistiche dei distretti di Keuruu ed Evij\u00e4rvi. Inoltre il dialetto dei Finlandesi delle foreste, parlato nel V\u00e4rmland svedese e nell'adiacente regione norvegese fino all'inizio del XX secolo, ha origine come dialetto del Savo.\nI dialetti del sudest sono o sono stati parlati nella Carelia meridionale, nell'Istmo di Carelia e dal XVII secolo in Ingria (la regione in cui giace l'odierna San Pietroburgo). I dialetti parlati nelle regioni di confine della Carelia e nelle regioni a nord-est del Lago Ladoga non sono direttamente legati alla lingua finnica, bens\u00ec a quella della Carelia, sebbene nelle regioni di confine siano perfettamente comprensibili dai finlandesi."}
{"id": "2579", "revid": "74801", "url": "https://it.wikipedia.org/wiki?curid=2579", "title": "Lunghezza", "text": "Il termine lunghezza, nell'uso comune, indica una delle dimensioni di un oggetto, ovvero una sua estensione nello spazio. Nelle varie discipline tecniche e scientifiche il termine ha un utilizzo definito pi\u00f9 rigorosamente o assume un significato leggermente diverso.\nIn geometria euclidea, la lunghezza di un segmento \u00e8 la distanza tra gli estremi del segmento. Si veda la voce lunghezza di un arco per l'estensione di questo concetto ad archi di curva.\nIn matematica e in fisica il termine lunghezza \u00e8 utilizzato anche come sinonimo di norma o valore assoluto di un vettore. In altri campi, questo termine pu\u00f2 essere impiegato come sinonimo di distanza. Per esempio, in cartografia, la lunghezza di una strada \u00e8 la \"distanza\" che bisogna percorrere per spostarsi da un'estremit\u00e0 di essa all'altra.\nLa lunghezza \u00e8 assunta come una delle grandezze fisiche fondamentali, nel senso che non pu\u00f2 essere definita in termini di altre grandezze. La lunghezza come grandezza fisica non \u00e8 una propriet\u00e0 intrinseca ad alcun oggetto. Infatti due osservatori possono misurare lo stesso oggetto e ottenere risultati differenti. Questa strana propriet\u00e0 dello spazio viene spiegata nella teoria della relativit\u00e0 speciale di Albert Einstein.\nUnit\u00e0 di misura nella storia.\nL'unit\u00e0 di misura attuale nel SI della lunghezza \u00e8 il metro ma questo fu definito solo nel 1791 e prima di allora si sono susseguite nel tempo innumerevoli unit\u00e0 di misura della lunghezza.\nLe prime unit\u00e0 di misura di essa erano associate al corpo umano. Gli egiziani avevano stabilito il cubito che equivaleva alla distanza fra il gomito e l'estremit\u00e0 del dito medio. In modo simile il piede rappresent\u00f2 la misurazione dopo la prima met\u00e0 del Seicento ed equivaleva infatti alla lunghezza del piede reale di Luigi XIV.\nAltre misure che si possono ricordare sono il piede e il miglio anche se quest'ultimo \u00e8 un multiplo. Nel 1791 per\u00f2 si cerc\u00f2 una misura pi\u00f9 oggettiva e si scelse quella del metro che, nella definizione attuale, \u00e8 pari alla distanza coperta dalla luce, nel vuoto, in un intervallo di tempo pari a 1/ di secondo."}
{"id": "2581", "revid": "466539", "url": "https://it.wikipedia.org/wiki?curid=2581", "title": "Laika", "text": "Laika (, \"Piccolo abbaiatore\", Mosca, 1954Spazio, 3 novembre 1957) \u00e8 uno dei nomi con cui \u00e8 nota la cagnolina che il 3 novembre 1957 fu imbarcata a bordo della capsula spaziale sovietica Sputnik 2, diventando cos\u00ec il primo animale ad orbitare intorno alla terra.\nIl personale sovietico era solito chiamare la cagnolina con il nome di Kudryavka (in italiano \"Ricciolina\"), mentre il nome con cui \u00e8 nota in Occidente deriva da un possibile fraintendimento tra i giornalisti occidentali ed i responsabili della missione, che, facendo riferimento alla razza del cane, indicarono la cagnolina come Laika (nome russo per varie razze di cane simili agli husky). La stampa americana la soprannomin\u00f2 Muttnik, unendo il termine inglese per meticcio e la parola Sputnik. \nLa capsula Sputnik 2 era attrezzata per il supporto vitale e portava cibo e acqua, ma non prevedeva il rientro, quindi la sorte di Laika era segnata fin dall'inizio della missione. La capsula era inoltre attrezzata con sensori tali da permettere il monitoraggio dei segnali vitali del passeggero come pressione sanguigna, battiti cardiaci e frequenza respiratoria.\nPianificazione della missione.\nDopo il successo dello Sputnik 1 fu subito chiaro che al lancio del primo satellite sarebbero subito seguiti degli altri e si ritenne indispensabile lanciare a breve termine anche degli esseri umani nello spazio. All'epoca infatti erano in via di completamento due satelliti del tipo Sputnik. Tuttavia nemmeno uno dei satelliti sarebbe stato pronto prima del 7 novembre 1957, e il progetto iniziale di lanciare uno di questi con un essere vivente a bordo il giorno del quarantesimo anniversario della Rivoluzione d'ottobre sarebbe fallito. Si decise pertanto di avviare la costruzione di un quarto satellite meno sofisticato che secondo i piani sarebbe stato pronto e lanciato entro il 7 novembre.\nPer quanto riguarda la scelta di Laika, invece, ben poco \u00e8 stato reso noto. Ancora oggi non si sa quali considerazioni abbiano spinto alla decisione di utilizzare un cane come primo passeggero a bordo di un satellite, anche se \u00e8 intuibile che le dimensioni ridotte dell'animale possano aver giocato un ruolo fondamentale nella scelta. I cani erano gli animali scelti nell'ambito del programma spaziale sovietico. Secondo la versione ufficiale la cagnetta Laika era un cane randagio trovato a Mosca, che all'epoca doveva avere all'incirca tre anni. Sempre secondo la stessa versione Laika sarebbe un cane meticcio, per met\u00e0 Husky e per met\u00e0 Terrier, anche se non pot\u00e9 essere mai stabilita con certezza la razza dei suoi genitori. Per quanto invece riguarda il metodo di selezione e i criteri con i quali si sia deciso di utilizzare proprio lei, non si ebbe mai nessuna dichiarazione ufficiale.\nPreparazione alla missione.\nSia l'Unione Sovietica sia gli Stati Uniti d'America non avevano all'epoca alcuna esperienza nell'inviare esseri viventi nello spazio e ancor meno sapevano se il corpo di questi potesse sopravvivere per lunghi periodi in situazioni di assenza di gravit\u00e0. Le uniche informazioni disponibili erano quelle ricavate da voli suborbitali ad altissima quota. Apparve quindi subito necessario raccogliere informazioni al riguardo del comportamento del corpo nello spazio prima di poter passare al lancio di navicelle con equipaggi umani a bordo.\nPer le missioni Sputnik si selezionarono in tutto tre cani: Albina, Muschka e Laika. Albina fu la prima ad assolvere un volo suborbitale e sarebbe stata usata in caso di necessit\u00e0 come sostituta di Laika, mentre Mushka venne usata per testare i sistemi vitali della capsula. Tutte e tre le cagnette furono sottoposte a un allenamento intensivo che venne diretto da Oleg Gazenko, colui che aveva scelto Laika come la predestinata al primo volo spaziale e responsabile del programma.\nDurante la fase di addestramento gli animali venivano abituati a spazi angusti e rimanevano anche per 20 giorni consecutivi in gabbie strettissime. Ci\u00f2 fece s\u00ec che gli animali soffrissero notevolmente sotto un punto di vista psicologico e fisiologico, tanto che Laika cominci\u00f2 a divenire sempre pi\u00f9 irrequieta e per un certo periodo l'addestramento dovette essere sospeso. In una seconda fase gli animali ma soprattutto Laika vennero sottoposti a simulazioni di lancio in centrifughe, all'interno delle quali si riproducevano le vibrazioni e i rumori che avrebbero poi caratterizzato il lancio. Durante queste simulazioni si misurarono pressioni del sangue fino a 65 mmHg e un polso che batteva con frequenza quasi doppia. Infine secondo una versione non ufficiale la cagnetta sarebbe gi\u00e0 stata messa a bordo del satellite tre giorni prima del lancio. Durante questo periodo l'animale sarebbe stato accudito da due tecnici che avrebbero garantito per il benessere dell'animale. Viste le basse temperature della stagione la capsula sarebbe stata quindi collegata con un impianto di riscaldamento, che avrebbe mantenuto una temperatura costante all'interno della capsula. Infine, prima del lancio, degli elettrodi sarebbero stati fissati sul corpo dell'animale per trasmettere alla centrale di controllo i segnali vitali, quali polso, pressione e respirazione.\nIn tutto la capsula pesava 500\u00a0kg, ai quali si dovevano aggiungere i sei chilogrammi di peso dell'animale. L'interno del satellite era foderato e lo spazio interno era sufficientemente ampio da permettere a Laika di stare sdraiata o in piedi. La temperatura interna era regolata sui 15\u00a0\u00b0C e un sistema di refrigeramento doveva proteggere l'animale da sbalzi termici eccessivi. A bordo si trovavano quindi ancora cibo e acqua preparati sotto forma di gel.\nIl lancio.\nIl razzo con a bordo Laika venne lanciato il 3 novembre 1957 alle 2:30 dal Cosmodromo di Bajkonur. Secondo i dati telemetrici inviati dal satellite si rilev\u00f2 un polso notevolmente accelerato e si dovette aspettare che la forza di gravit\u00e0 incominciasse a ridursi per notare una diminuzione della frequenza cardiaca. Secondo quanto rivelato da fonti ufficiali si ricevette per circa sette ore un segnale prima di non captare pi\u00f9 nessun segnale di vita dalla capsula. La versione ufficiale dell'epoca data dal governo sovietico \u00e8 che Laika sopravvisse per \"oltre quattro giorni\". \nIl satellite rientr\u00f2 in atmosfera 5 mesi pi\u00f9 tardi, il 14 aprile 1958, dopo aver compiuto 2.570 giri intorno alla Terra. Un eventuale rientro in orbita terrestre non era possibile dal momento che la capsula non era in grado di rientrare in atmosfera, perch\u00e9 sprovvista di uno scudo termico: il satellite and\u00f2 cos\u00ec completamente distrutto durante il rientro e, con esso, il corpo di Laika .\nSe da tale punto di vista il destino della missione era segnato gi\u00e0 al momento del lancio, essa rappresent\u00f2 per\u00f2 un successo dal punto di vista tecnico, considerando sia le conoscenze tecniche dell'epoca sia il poco tempo messo a disposizione ai progettisti per la costruzione della capsula.\nLa missione di Laika non fu per\u00f2 l'ultima: dopo di essa altri cani furono lanciati nello spazio a bordo di satelliti e il 20 agosto 1960 le cagne Belka e Strelka furono le prime a rientrare sane e salve a terra da una missione spaziale a bordo del satellite Sputnik 5.\nReazioni da parte dell'opinione pubblica.\nIl lancio di Laika nello spazio fu come per il lancio dello Sputnik 1 un evento shock in occidente. L'Unione Sovietica aveva dimostrato con ci\u00f2 di essere in notevole vantaggio per quanto riguarda la costruzione di satelliti e quindi anche con la costruzione dei vettori, che vantavano capacit\u00e0 di carico maggiori e pertanto anche gittate maggiori. Nonostante la costruzione in tempo record, lo Sputnik 2 poteva vantare una propulsione ancora maggiore del suo predecessore e fu in grado di raggiungere orbite pi\u00f9 alte.\nQuesto evento aveva dimostrato all'Occidente che l'Unione Sovietica disponeva sia dei mezzi sia delle tecnologie necessarie per poter portare in orbita testate nucleari, e di poter colpire indipendentemente dalla portata dei suoi bombardieri ogni paese sul globo, utilizzando uno dei suoi vettori. Gli USA accelerarono immediatamente il proprio programma spaziale costruendo un primo satellite che chiamarono Vanguard TV3. Ma il ritardo accumulato e la mancanza di conoscenze fecero s\u00ec che la missione fallisse, causando la perdita del satellite e del vettore nella primissima fase di lancio. Gli Stati Uniti sarebbero riusciti solo il 31 gennaio 1958 a mandare in orbita il loro primo satellite, l'Explorer 1, seguito poi il 17 marzo 1958 dal Vanguard 1.\nLa presunta morte di Laika fu per\u00f2 anche causa di una serie di azioni di protesta nei confronti di ambasciate sovietiche in tutto il mondo, portando in primo piano la discussione sull'utilizzo di animali per scopi scientifici.\nSolo con la fine della Guerra fredda alcune informazioni furono rese ufficiali. Nell'ottobre 2002 furono resi noti i risultati di nuove ricerche compiute da uno scienziato russo (Dmitrij Malashenkov), che rivelarono che Laika sopravvisse unicamente per un periodo compreso tra le 5 e le 7 ore dopo il decollo a causa degli sbalzi di temperatura caldo \u2013 freddo. Per quanto riguarda la vera e propria causa di morte dell'animale, furono rese pubbliche varie versioni in parte anche contrastanti fra loro. Secondo una prima versione resa ufficiale, l'animale sarebbe morto a causa degli sbalzi termici a bordo della navicella, mentre secondo una versione pi\u00f9 recente la causa di morte fu data da asfissia a causa di un guasto all'impianto di aerazione.\nSecondo un'intervista fatta nel 1998 con Oleg Gazenko, responsabile della missione, lui stesso avrebbe espresso rammarico per la morte dell'animale, ritenendo che il lancio di Laika fu un sacrificio inutile. Infatti ben poche informazioni poterono essere raccolte da tale missione, e la probabile morte prematura dell'animale potrebbe aver compromesso la missione dal punto di vista scientifico.\nOmaggi a Laika.\nLa missione a bordo dello Sputnik 2 rese sicuramente Laika uno degli animali pi\u00f9 famosi al mondo, tanto da essere ricordata tra i cosmonauti morti in missione e in numerosi omaggi nella cultura popolare:"}
{"id": "2582", "revid": "30610", "url": "https://it.wikipedia.org/wiki?curid=2582", "title": "Leonid Kreutzer", "text": "Allievo di Annette Essipova, Kreutzer ha vissuto ed insegnato musica in Giappone per molti anni. Ha registrato copiosamente per l'etichetta giapponese \"Columbia\", concentrandosi sulle opere di Beethoven e Chopin."}
{"id": "2583", "revid": "547034", "url": "https://it.wikipedia.org/wiki?curid=2583", "title": "Legge dei grandi numeri", "text": "La legge dei grandi numeri oppure teorema di Bernoulli (in quanto la sua prima formulazione \u00e8 dovuta a Jakob Bernoulli), descrive il comportamento della media di una sequenza di formula_1 prove di una variabile casuale, indipendenti e caratterizzate dalla stessa distribuzione di probabilit\u00e0 (n misure della stessa grandezza, formula_1 lanci della stessa moneta, ecc.), al tendere ad infinito della numerosit\u00e0 della sequenza stessa (formula_1). \nIn altre parole, grazie alla legge dei grandi numeri, \"possiamo fidarci\" che la media sperimentale, che calcoliamo a partire da un \"numero sufficiente\" di campioni, sia \"sufficientemente vicina\" alla media vera, ovvero quella calcolabile teoricamente. Che cosa significhi \"ragionevolmente sicuri\" dipende da quanto vogliamo essere precisi nel nostro test: con dieci prove, avremmo una stima grossolana, con cento, ne otterremmo una molto pi\u00f9 precisa, con mille, ancora di pi\u00f9, e cos\u00ec via: il valore di formula_1 che siamo disposti ad accettare come sufficiente dipende dal grado di casualit\u00e0 che riteniamo necessario per il dato in questione.\nIn termini generici, per la \"legge dei grandi numeri\" si pu\u00f2 dire:\nUn caso particolare di applicazione della legge dei grandi numeri \u00e8 la previsione probabilistica della proporzione di successi in una successione di formula_1 realizzazioni indipendenti di un evento formula_8 ossia la frequenza di formula_9 nelle formula_1 misurazioni: per formula_1 che tende a infinito, la proporzione di successi converge alla probabilit\u00e0 di formula_9.\nUnita a questa si ha un'altra nozione interessante, ossia la \"legge dei piccoli numeri\", che va al di l\u00e0 del concetto di equiprobabilit\u00e0 e considera la dimensione del campione rispetto ai possibili eventi e conseguenti esiti. In particolare, a seguito di esperimenti ripetuti considerando un campione pi\u00f9 piccolo, \u00e8 molto pi\u00f9 semplice allotanarsi dal valore atteso, banalmente perch\u00e9 avendo meno valori da considerare vi \u00e8 pi\u00f9 probabilit\u00e0 che essa si approssimi ad un certo valore, sottostimando il numero di campioni per stime accurate. Essa fu teorizzata da Kahneman. \nLegge forte dei grandi numeri.\nSe, data una successione di variabili casuali formula_13 indipendenti e identicamente distribuite con media formula_14, si considera la media campionaria\nla legge (forte) dei grandi numeri afferma che\nossia lo stimatore media campionaria converge quasi certamente al valore atteso comune delle formula_17.\nLegge debole dei grandi numeri.\nSe, data una successione di variabili casuali formula_13 aventi la stessa media formula_14, la stessa varianza finita e indipendenti, si considera la media campionaria \nla legge (debole) dei grandi numeri afferma che per ogni formula_21:\nossia la media campionaria converge in probabilit\u00e0 al valore atteso comune alle formula_17.\nCon maggior rigore.\nSia formula_24 una successione di spazi di probabilit\u00e0. Si consideri lo spazio prodotto formula_25 e in esso una successione bernoulliana di eventi (stocasticamente indipendenti e con probabilit\u00e0 costante formula_26) formula_27. Assegnato un elemento formula_28 si definisce la frequenza di successo in formula_1 prove formula_30, dove formula_31 e formula_32 indica il numero di successi ottenuti in formula_1 prove.\nDimostrazione della legge debole dei grandi numeri.\nNelle condizioni sopra enunciate, si vuole dimostrare che:\nFissato formula_35, si consideri la disuguaglianza di Bienaym\u00e9-\u010ceby\u0161\u00ebv:\npoich\u00e9 formula_37 \u00e8 distribuito in modo binomiale, il suo valore atteso \u00e8 \ne la sua varianza \u00e8 \nabbiamo allora che il valore atteso e la varianza di formula_40 sono, rispettivamente:\nSostituendo nella disuguaglianza, si ottiene:\ne, passando al limite per formula_44,\nMa la probabilit\u00e0 non pu\u00f2 essere negativa:\nda cui la tesi.\nOsservazioni.\nLa legge debole dei grandi numeri non assicura che, comunque scelto formula_47, quasi certamente a partire da un certo formula_48 il valore formula_49 si mantenga minore o uguale a formula_35, ossia che l'insieme \nsia formula_52-trascurabile. Infatti, esplicitando la definizione di limite, si trova:\nma niente sembra assicurare che formula_54 non diverga per formula_55.\nDimostrazione della legge forte dei grandi numeri.\nCi\u00f2 \u00e8 invece assicurato, nelle medesime condizioni, dalla proposizione:\nche, in effetti, implica sia\nsia la legge debole dei grandi numeri.\nLa legge forte pu\u00f2 essere formulata, esplicitando la definizione di limite e passando al complementare, come:\nche a sua volta \u00e8 equivalente, trasformando il quantificatore esistenziale in un'unione, a:\ne per monotonia di formula_52\nda cui, per confronto, la prima implicazione. Trasformando anche gli altri due quantificatori in operazioni insiemistiche, si ha:\nma, si \u00e8 in presenza dell'intersezione di una successione non crescente di insiemi, dunque per monotonia di formula_52, si ha:\ne ancora:\nda cui anche la seconda implicazione, ricordando che questo \u00e8 valido per ogni formula_35.\nSi \u00e8 gi\u00e0 visto che l'asserto \u00e8 equivalente a:\nDiscretizzando, come consueto nel caso dei limiti, si ha:\nPer subadditivit\u00e0\nDunque, se quest'ultima espressione sar\u00e0 nulla, si sar\u00e0 dimostrata la legge forte. Essendo formula_52 non negativa, si dovr\u00e0 avere:\nsi vuole mostrare che questo \u00e8 vero considerando la sottosuccessione formula_75. Si vuole applicare il lemma di Borel-Cantelli, pertanto si verifica che converga l'espressione\nPer la disuguaglianza di Bienaym\u00e9-\u010ceby\u0161\u00ebv si trova:\nda cui:\nMa questa serie \u00e8 notoriamente convergente. Pertanto,\nSi noti ora che ogni numero naturale \"n\" \u00e8 compreso tra due quadrati consecutivi:\nda cui\nsi noti ora che formula_82 \u00e8 la massima differenza possibile tra formula_83 e formula_37, da cui:\npertanto:\nora per\u00f2 si ha formula_87, dunque:\npassando al limite (formula_89) e applicando il risultato ottenuto per formula_75, si ottiene che, quasi certamente:\nil che conclude la dimostrazione."}
{"id": "2586", "revid": "23", "url": "https://it.wikipedia.org/wiki?curid=2586", "title": "Linguaggio C Plus Plus", "text": ""}
{"id": "2587", "revid": "1522738", "url": "https://it.wikipedia.org/wiki?curid=2587", "title": "Lituania", "text": "La Lituania (: ; in lituano: \"Lietuva\"; ), ufficialmente Repubblica di Lituania (in lituano: \"Lietuvos Respublika\"; ), \u00e8 uno Stato membro dell'Unione europea, confinante a nord con la Lettonia, a est con la Bielorussia, a sud con la Polonia e a sud-ovest con l'exclave russa dell'Oblast' di Kaliningrad, mentre a ovest \u00e8 bagnata dal mar Baltico. Ha una superficie di e 2\u00a0793\u00a0397 abitanti. Fa parte dell'area geopolitica dei Paesi Baltici, di cui \u00e8 lo Stato pi\u00f9 meridionale e il pi\u00f9 popoloso.\nAbitata per secoli da numerose trib\u00f9, la Lituania venne unificata nel XIII secolo da Mindaugas, costituendo prima un Regno e poi un Ducato. Ultima nazione europea ad abbandonare il paganesimo, tra XIV e XV secolo ebbe una rapida espansione territoriale, fino a diventare la nazione pi\u00f9 estesa d'Europa, il cui controllo copriva anche l'odierna Bielorussia e le regioni occidentali dell'Ucraina. Nel 1569 il Granducato di Lituania form\u00f2 una confederazione col vicino Regno di Polonia e assieme a quest'ultimo sub\u00ec, nella seconda met\u00e0 del XVIII secolo, varie spartizioni territoriali, fino all'annessione all'Impero russo nel 1795.\nTornata indipendente nel 1918, la Lituania, assieme alle confinanti Lettonia ed Estonia, venne occupata e annessa all'Unione Sovietica nel 1940, in base a quanto previsto dal patto Molotov-Ribbentrop, come RSS Lituania. Dopo l'occupazione tedesca, segnata dalla persecuzione degli ebrei e da vari eccidi, nel 1944 ritornarono le truppe sovietiche, contro le quali oper\u00f2 per quasi un decennio una resistenza armata. Nel 1990 fu la prima tra le repubbliche sovietiche a dichiarare la propria indipendenza.\nLa Lituania \u00e8 uno Stato membro dell'ONU, della NATO, del Consiglio d'Europa, dell'OCSE. Il 1\u00ba gennaio 2015 ha adottato l'euro, sostituendolo al litas. \u00c8 una Repubblica semipresidenziale, il cui attuale Presidente \u00e8 Gitanas Naus\u0117da, mentre il Ministro presidente \u00e8 Ingrida \u0160imonyt\u0117.\nEtimologia.\nIl nome \"Lituania\" comparve per la prima volta nel 1009 negli Annali di Quedlinburg. La sua etimologia \u00e8 fonte di dibattito: una credenza popolare vuole che \"Lietuva\" derivi dalla parola \"lietus\" (pioggia), ma la presenza del suffisso \"-uva\" e la mancanza di prove convincenti rende tale spiegazione poco plausibile. Un'altra teoria vorrebbe il toponimo derivato dal Lietava, corso d'acqua della Lituania centrale; tuttavia le sue ridotte dimensioni renderebbero il passaggio da idronimo a toponimo altamente improbabile.\nStoria.\nI primi insediamenti nel territorio dell'odierna Lituania si formarono dopo l'ultima glaciazione nel decimo millennio a.C. I Proto-Indoeuropei, che arrivarono tra il terzo e il secondo millennio a.C., si mescolarono con la popolazione locale, formando cos\u00ec le trib\u00f9 baltiche.\nLa prima menzione scritta del nome \"Lituania\" si trova in un manoscritto tedesco del monaco Bruno di Querfurt, \"Annali di Quedlinburg\", e risale al 9 marzo 1009.\nLa Lituania nel Medioevo.\nInizialmente abitate da trib\u00f9 baltiche frammentate, negli anni trenta del XIII secolo le terre lituane furono unite da Mindaugas (si suole parlare di Ducato di Lituania), incoronato Re di Lituania il 6 luglio 1253. Dopo l'assassinio di Mindaugas nel 1263, la religione pagana della Lituania divenne un obiettivo delle crociate dei Cavalieri Teutonici e dell'Ordine livoniano. Nonostante un plurisecolare conflitto con tedeschi e danesi, il Granducato di Lituania si espanse notevolmente nei territori dell'Europa orientale, diventando infine lo Stato europeo pi\u00f9 esteso nel XV secolo. Si ricorda inoltre la potente regina Ingrida, che ascese al potere con le sue uniche forze e quindi venne molto amata dai sudditi lituani sia per la sua intelligenza sia per la sua forza d'animo.\nLa Confederazione polacco-lituana.\nNel XIV secolo fu cristianizzata in seguito al matrimonio del granduca Jogaila con la regina Edvige di Polonia e alla conseguente unione personale delle due corone.\nL'unione delle due corone si trasform\u00f2 in confederazione con il trattato di Lublino nel 1569 assumendo il nome di \"Rzeczpospolita\" (\"Repubblica\") e successivamente quello di \"Rzeczpospolita Oboiga Narod\u00f3w\" (\"Repubblica dei Due Popoli\") formando cos\u00ec la Confederazione polacco-lituana.\nI due paesi rimasero uniti fino alla spartizione della Polonia nel 1795, quando la Lituania fu annessa all'Impero russo.\nDominio russo e indipendenza.\nCon la rivolta di Novembre del 1830 contro i russi, si diede il via alla guerra russo-polacca, che fin\u00ec nel 1831 con la vittoria russa e la definitiva occupazione zarista della Lituania.\nAll'inizio del XX secolo inizi\u00f2 a formarsi un movimento culturale che stimolava, soprattutto con la promozione dell'uso della lingua lituana, la formazione di una coscienza nazionale: tale periodo \u00e8 noto come il Risveglio nazionale lituano. Contro tale spinta, le autorit\u00e0 russe risposero vietando la pubblicazione di opere in lingua lituana che utilizzassero l'alfabeto latino e reprimendo militarmente i movimenti di carattere indipendentista.\nDurante la prima guerra mondiale sotto il comando di Paul von Hindenburg e del capo di stato maggiore Erich Ludendorff, l'esercito tedesco invase la Lituania e respinse le truppe russe sulla loro frontiera negli anni 1914-15 e blocc\u00f2 fino all'inizio del 1918 il fronte orientale in modo abbastanza stabile. Ci\u00f2 permise l'istituzione di un'amministrazione militare in Lituania sotto la diretta tutela dell'comando tedesco col nome di Ober Ost, affidata a Ludendorff.\nNel febbraio 1918 fu firmato il trattato di Brest-Litovsk, in cui l'URSS rinunciava a qualunque pretesa territoriale sui Paesi baltici, la Lituania si dichiar\u00f2 indipendente il 16 febbraio 1918 con l'Atto d'Indipendenza redatto dal Consiglio della Lituania, e il 4 aprile 1919, terminata la prima guerra mondiale, si costitu\u00ec in repubblica. Lo stato del primo dopoguerra fu egemonizzato dalla figura di Antanas Smetona. Dopo la dichiarazione d'indipendenza della Lituania (16 febbraio 1918), egli fu eletto presidente della Repubblica nel 1919, conservando tale carica fino al giugno 1920. Nel dicembre 1926, in seguito a un colpo di Stato conservatore e autarchico, venne eletto nuovamente presidente della Repubblica e il mandato gli fu confermato nel 1930 e nel 1938. Il nuovo Stato rifiut\u00f2 l'ipotesi di ristabilire l'unione con la Polonia (proposta effettuata nell'ambito della contesa e controversa situazione determinata dalla costituzione della Lituania Centrale). La nominativa capitale - Vilnius - fu contesa con lo Stato polacco fino al 1939, quando i sovietici, invadendo la Polonia insieme ai tedeschi passarono parte della regione di Vilnius alla Lituania, mentre la regione di Klaip\u0117da fu acquisita nel 1923 e successivamente ceduta ai tedeschi nel 1939 dopo un ultimatum.\nL'occupazione sovietica.\nIn base al patto Molotov-Ribbentrop del 1939, la Lituania fu assegnata alla sfera d'influenza tedesca, ma dopo pochi mesi, in cambio di una maggior porzione del territorio della Polonia occupato dall'Unione Sovietica, la Germania accett\u00f2 l'occupazione della Lituania da parte dei sovietici, che occuparono il Paese in seguito a un ultimatum, fondando cos\u00ec la Repubblica Socialista Sovietica Lituana. Furono istituite nuove strutture politiche ed economiche secondo il modello comunista, affidate a un Partito Comunista Lituano sottoposto al ferreo controllo di Mosca. Gli Stati Uniti d'America, con la dichiarazione di Welles (23 luglio 1940), notificarono all'Unione Sovietica che essi non avrebbero mai riconosciuta come legittima tale annessione.\nVennero collettivizzate le terre coltivabili e fondati grandi complessi industriali. Molti contadini vennero costretti a stabilirsi nei centri urbani. Le autorit\u00e0 occupanti provvidero a una sistematica politica di depauperamento della cultura lituana: ogni manifestazione esteriore dell'identit\u00e0 culturale lituana venne proibita, mentre il patrimonio artistico venne duramente danneggiato (molte chiese cattoliche, simbolo della devozione popolare lituana, vennero chiuse o spogliate delle loro opere d'arte o distrutte). Inoltre si verific\u00f2 una massiccia immigrazione russa allo scopo di costituire un nucleo russofono delle strutture politico\u2013economiche del Paese. Tali misure repressive provocarono conflitti tra le autorit\u00e0 e la popolazione: una testimonianza di tale periodo storico \u00e8 il romanzo \"Avevano spento anche la luna\" di Ruta Sepetys.\nL'invasione nazista.\nIl 22 giugno 1941 la Germania avvi\u00f2 l'operazione Barbarossa; la Lituania, in quanto regione limitrofa, fu immediatamente coinvolta nell'invasione. La regione comprendeva circa 2 milioni di abitanti di etnia autoctona e circa 250\u00a0000 persone di etnia ebraica, che nei secoli si erano integrati nel tessuto sociale ed economico del paese. Vilnius fu una delle prime citt\u00e0 a essere conquistate: il 24 giugno 1941, le prime unit\u00e0 della Wehrmacht entrarono nella citt\u00e0. Nello stesso giorno, i tedeschi entrarono anche a Kaunas, da cui l'Armata Rossa si era ritirata il giorno precedente. Appena giunti, i tedeschi imposero immediate misure restrittive nei confronti della popolazione ebraica. Sui muri delle case apparve questa ordinanza:\nAi tedeschi si unirono gruppi militari lituani che rivendicavano l'autonomia del Paese baltico dall'URSS, e che si accanirono al pari dei tedeschi nei confronti degli ebrei. Tra il 25 e il 27 giugno i nazionalisti lituani, capeggiati da Algirdas Jonas Klimaitis, si macchiarono a Kaunas di alcune delle azioni pi\u00f9 violente e brutali di tutta la storia della Shoah. A Ponary (oggi un quartiere occidentale di Vilnius) dal luglio 1941 sino al 1944 le truppe ausiliarie lituane, reclutate tra i volontari collaborazionisti, le Ypatingasis b\u016brys (nome originale lituano della formazione), sotto sovrintendenza tedesca massacrarono, in fucilazioni di massa, circa 100\u00a0000 persone, di cui 60\u00a0000 o 70\u00a0000 erano ebrei, circa 20\u00a0000 erano esponenti della classe dirigente polacca. Le rimanenti vittime finirono a Ponary in quanto accusate di comunismo. Viceversa molti lituani invece rischiarono la vita o furono uccisi nel tentativo di aiutare gli ebrei come la dottoressa Elena Kutorgene-Buivydaite (proclamata nel dopoguerra Giusto tra le Nazioni) che mise a repentaglio la sua stessa vita per salvare molti ebrei.\nIl 15 agosto 1941, i nazisti istituirono il ghetto di Kaunas: situato nel quartiere di Slobodka, ospitava circa 32\u00a0000 prigionieri. Il 6 settembre 1941, venne istituito un ghetto anche a Vilnius. Inizialmente, gli ebrei furono dislocati in due quartieri, chiamati rispettivamente Ghetto I e Ghetto II. Il primo conteneva circa 30\u00a0000 persone, mentre il secondo ne racchiudeva circa 10\u00a0000.\nDurante l'occupazione tedesca, perirono circa 200\u00a0000 ebrei in parte fucilati e in parte uccisi nelle camere a gas dei campi di sterminio e fu quasi totalmente annientata la classe dirigente di Vilnius costituita sino ad allora dall'intellighenzia polacca. Alla sconfitta dei nazisti da parte dell'Armata Rossa centomila residenti di Vilnius, un terzo della popolazione della capitale, per la maggior parte ebrei, erano stati uccisi. Vilnius prima della guerra era detta la \u00abGerusalemme di Lituania\u00bb e si era trasformata in uno dei pi\u00f9 importanti centri di cultura ebraica nel mondo. Anche tra i lituani non ebrei furono migliaia le uccisioni e decine di migliaia di giovani furono deportati in Germania per lavorare.\nPeriodo sovietico nel dopoguerra.\nDal 1945 al 1956, piccole bande armate, aiutate dalla popolazione locale, proseguirono la guerriglia nei territori rurali contro le truppe regolari russe, in ottica indipendentista. Moltissimi cittadini baltici (nella fattispecie: 50\u00a0000 estoni, 60\u00a0000 lettoni e ben 120\u00a0000 lituani), ma anche ucraini, polacchi, ungheresi, romeni, bulgari, serbi e croati si diedero infatti alla macchia per cercare di combattere con le armi i nuovi regimi istituiti da Mosca nell'Europa dell'Est. Tali movimenti furono stroncati con interventi operativi del KGB e dell'NKVD: con il primo acronimo si fa riferimento alla polizia segreta sovietica, la quale continu\u00f2 la sua attivit\u00e0 fino al crollo dell'URSS nel 1991. Sulla base di statistiche molto parziali si calcola che nella sola Lituania, tra il primo gennaio e il 15 marzo 1945, siano state effettuate 2\u00a0257 \u00aboperazioni di pulizia\u00bb.\nIl risultato di tali operazioni fu la morte di oltre 6\u00a0000 \u00abbanditi\u00bb e l'arresto di oltre 75\u00a0000 fra \u00abbanditi, affiliati ai gruppi nazionalisti e disertori\u00bb. In seguito alle torture, alle esecuzioni e alle deportazioni in Siberia, centinaia di intellettuali, ecclesiastici cattolici, funzionari e giovani studenti lituani sparirono; le autorit\u00e0 sovietiche avevano in tal modo decimato l'\u00e9lite autoctona, facilitando la propria egemonia sul Paese.\nRitorno all'indipendenza lituana.\nCon l'inizio della glasnost l'11 marzo 1990, la RSS Lituana fu la prima repubblica baltica, occupata dai sovietici, a ritornare indipendente. Le truppe sovietiche tentarono di reprimere la ribellione, ma alla fine dovettero cedere. L'indipendenza lituana non venne ufficialmente riconosciuta sino al settembre 1991 (dopo il tentato colpo di Stato in Unione Sovietica). L'ultimo battaglione russo lasci\u00f2 il Paese nel 1993.\nIl 29 marzo 2004 la Lituania \u00e8 entrata a far parte della NATO.\nGeografia.\nMorfologia.\nLa Lituania \u00e8 bagnata a ovest dal mar Baltico, dove si trova la citt\u00e0 di Klaip\u0117da. Lungo la costa si trovano spiagge sabbiose e dune di sabbia. Verso est il paese ha un aspetto collinare con estesi boschi; il patrimonio boschivo \u00e8 per\u00f2 meno esteso di quello della Lettonia e dell'Estonia, essendo maggiore lo sfruttamento del suolo per le attivit\u00e0 agricole.\nIdrografia.\nIl fiume pi\u00f9 lungo della Lituania \u00e8 il Nemunas, il quale nasce in Bielorussia, a sud-ovest di Minsk, e dopo aver attraversato la parte meridionale della Lituania forma il confine con l'exclave russa dell'Oblast' di Kaliningrad, per poi gettarsi nella laguna di fronte all'istmo di Curlandia (Mar Baltico), anch'esso diviso politicamente tra la Lituania e la Russia.\nLa Lituania confina con la Polonia tra il lago di Galadusis.\nClima.\nIl clima in Lituania \u00e8 di tipo continentale e freddo. Gli inverni sono generalmente rigidi, con temperature medie di -5\u00a0\u00b0C, che possono raggiungere facilmente i -20\u00a0\u00b0C. Gennaio e febbraio sono i mesi pi\u00f9 freddi, mentre in estate la temperatura pu\u00f2 raggiungere e spesso superare i 20\u00a0\u00b0C.\nLe nevi sono abbondanti tra novembre e marzo e sono in genere piuttosto copiose soprattutto nella parte centrale e orientale del Paese.\nLungo la costa, presso la citt\u00e0 di Klaip\u0117da e sulla penisola di Neringa, gli inverni sono pi\u00f9 miti, mentre le estati sono solitamente pi\u00f9 fresche.\nLa Lituania \u00e8 piuttosto piovosa. Le precipitazioni sono frequenti soprattutto in estate e lungo la costa. Raggiungono infatti i 720\u00a0mm durante l'anno sul litorale e i 500\u00a0mm nelle regioni interne.\nLe ore di luce sono scarse in inverno, mentre in estate, in particolare tra maggio e giugno, il sole tramonta dopo le 22, lasciando alla notte il chiarore tipico delle zone boreali.\nLa giornata pi\u00f9 lunga \u00e8 quella della notte di San Giovanni, quando le citt\u00e0 si svuotano e chi pu\u00f2 si reca ai laghi a godere del chiarore della notte pi\u00f9 breve dell'anno.\nNelle Repubbliche baltiche e in Finlandia, come in tutto il Nord Europa del resto, una delle feste pi\u00f9 importanti dell'anno \u00e8 proprio quella del solstizio d'estate (la notte di San Giovanni), quando la notte \u00e8 brevissima e il cielo non diventa buio, ma appena blu.\nRispetto alla vicina Lettonia, all'Estonia e all'Europa scandinava, la Lituania gode tuttavia di maggiore equilibrio nell'alternanza di giorno e notte grazie alla sua posizione pi\u00f9 meridionale. Le notti boreali sono dunque un po' pi\u00f9 brevi rispetto a quelle dei Paesi a loro vicini, mentre in estate, la luce del giorno dura un po' meno a lungo.\nPopolazione.\nDemografia.\nLa popolazione lituana \u00e8 scesa nel 2017 a soli 2\u00a0849\u00a0000 abitanti (da oltre 3,3 milioni nel 2006) in seguito alle emigrazioni massicce e senza sosta dagli anni 1990 e al tasso di suicidi, uno dei pi\u00f9 alti del mondo.\nEtnie.\nL'86,7% della popolazione \u00e8 di etnia lituana e parla lituano (una delle due lingue baltiche ancora esistenti), unica lingua ufficiale dello Stato (ultimo sondaggio non riportato sopra del 2015). Esistono inoltre numerose altre minoranze come quella russa (4,8%), quella polacca (5,6%) e quella bielorussa (1,3%), tutte parlanti le loro rispettive lingue. La Lituania \u00e8 lo Stato baltico con la minor presenza di popolazione di etnia russa, rispetto a Estonia (25% circa) e Lettonia (29,6%).\nI polacchi sono la minoranza pi\u00f9 consistente e si concentrano nel Sud-est (specialmente presso la regione di Vilnius). I russi si concentrano prevalentemente nelle citt\u00e0, in particolare a Vilnius, Klaip\u0117da e Visaginas dove rappresentano rispettivamente il 14%, il 28% e il 52% della popolazione. In Lituania vivono anche circa 3\u00a0000 rom, specialmente nella capitale, a Kaunas e a Panev\u0117\u017eys.\nSono presenti anche i Caraimi, popolazione originaria della Crimea, ormai ridotta a poche centinaia di persone, che vive in caratteristiche case nella cittadina di Trakai, vicino all'omonimo lago. Seguono le percentuali dei gruppi etnici secondo i dati del censimento non riportato del 2015:\nReligione.\nUfficialmente si dichiarano cattolici il 79% dei lituani, atei e agnostici il 15%, ortodossi il 4%, protestanti il 2%.\nLa Lituania \u00e8 stata l'ultimo Paese europeo a essersi convertito al cristianesimo nel 1387 e sono tuttora vive alcune tradizioni che risalgono al paganesimo. Per esempio, dopo aver festeggiato la vigilia di Natale il tavolo non va sparecchiato (fatta eccezione per i coltelli), per lasciare cibo agli spiriti dei parenti deceduti, e appena finita la cena si dovrebbero fare tre giri intorno al tavolo prima di posare il cucchiaio.\nNei pressi della citt\u00e0 lituana di \u0160iauliai esiste un luogo di pellegrinaggio chiamato Collina delle Croci, meta di turisti.\nLingue.\nLa lingua ufficiale \u00e8 il lituano. Vi sono minoranze russe e polacche.\nOrdinamento dello Stato.\nIl capo di Stato della Lituania \u00e8 il Presidente della Repubblica, eletto direttamente dai cittadini per un mandato di 5 anni rinnovabile una volta. Il suo incarico \u00e8 in gran parte rappresentativo, con per\u00f2 anche importanti funzioni negli affari esteri e nella sicurezza nazionale; il Presidente \u00e8 infatti il Comandante in capo delle forze armate. Il Presidente, con l'approvazione del parlamento unicamerale lituano, Seimas, nomina il Primo ministro e, successivamente, il resto del Gabinetto di governo.\nIl Presidente della Repubblica in carica \u00e8 Gitanas Naus\u0117da.\nIl Parlamento lituano (\"Seimas\") \u00e8 formato da 141 deputati; circa met\u00e0 dei membri (71) sono eletti nelle singole costituenti, mentre l'altra met\u00e0 viene eletta a livello nazionale con sistema proporzionale. Per accedere al Parlamento, un partito deve ricevere almeno il 5% dei voti, e una coalizione multipartitica almeno il 7%.\nLa Costituzione della Lituania (Lietuvos Respublikos Konstitucija) \u00e8 del 25 ottobre 1992.\nSuddivisioni storiche e amministrative.\nLa Lituania \u00e8 costituita da 10 contee (\"apskritys\", singolare - \"apskritis\"), ognuna \u00e8 chiamata con il nome del proprio capoluogo. Le contee sono a loro volta suddivise in 60 comuni. Questa suddivisione amministrativa fu introdotta nel 1994.\nCitt\u00e0 principali.\nLe principali citt\u00e0 sono: \nIstituzioni.\nIl capo di Stato lituano \u00e8 il presidente, che viene eletto direttamente con un mandato di cinque anni e ha la responsabilit\u00e0 della politica estera e della sicurezza. Il presidente, con l'approvazione del parlamento, nomina il primo ministro e il resto del governo, come anche numerose altre alte cariche pubbliche e i giudici di tutte le corti inclusa quella costituzionale (\"Konstitucinis Teismas\").\nIl parlamento unicamerale lituano (\"Seimas\"), ha 141 membri che vengono eletti con un mandato di quattro anni. Circa met\u00e0 di essi vengono eletti in collegi elettorali (71), mentre l'altra met\u00e0 (70) viene eletta a livello nazionale con un sistema proporzionale. Un partito deve ricevere almeno il 5% di voti nazionali per essere rappresentato nella Seimas.\nOrdinamento scolastico e Universit\u00e0.\nNel 1579 venne fondata da re Stefano I B\u00e1thory l'Universit\u00e0 di Vilnius, la pi\u00f9 antica universit\u00e0 della Lituania. Nel territorio lituano \u00e8 presente un numero elevato di universit\u00e0 e si trovano in citt\u00e0 come Vilnius, Kaunas, Klaip\u0117da e \u0160iauliai.\nSistema sanitario.\nIl sistema sanitario in Lituania \u0117 privato e pubblico. I maggiori ospedali sono presenti nelle citt\u00e0 come Vilnius, Kaunas e Klaip\u0117da. I medici offrono servizi di livello, ma l'unica problematica \u00e8 legata alla scarsa conoscenza della lingua inglese.\nForze armate.\nLe Lietuvos kariuomen\u0117s Sausumos paj\u0117gos costituiscono le forze armate della Lituania.\nEconomia.\nL'economia lituana \u00e8 cresciuta velocemente gli ultimi anni, tanto da meritare al Paese la nomea di \"Tigre del Baltico\".\nImportanti settori economici sono i mobilifici, le industrie tessile e alimentare. Il recente ingresso del Paese nell'Unione europea (2004) ha contribuito ad accelerare questo processo, basato sulla privatizzazione delle aziende e la modernizzazione delle principali industrie. Superata la dipendenza commerciale ed energetica dell'URSS, oggi l'economia lituana punta molto sull'industria metallurgica, mineraria (torba, ferro e petrolio) e tessile, settori concentrati nei poli urbani di Vilnius e Kaunas. Molto importante l'industria alimentare (pesca) sviluppata nella citt\u00e0 costiera di Klaipeda. L'economia agricola che ha caratterizzato il recente passato del Paese \u00e8 ancora ben radicata nel territorio, rilevanti sono le produzioni di segale e lino, l'allevamento bovino, la produzione di latticini e la silvicoltura. Nel 2003 la Lituania ebbe il pi\u00f9 alto tasso di crescita fra i Paesi candidati all'ingresso nell'Unione europea, arrivando a quota 8,8% nel terzo quadrimestre dell'anno. La valuta nazionale dal 2015 \u00e8 l'Euro. La Lituania svolge inoltre un'importante funzione di Paese di transito per gli oleodotti.\nI settori produttivi della Lituania sono cos\u00ec divisi: primario 5,3%; secondario 35,3%; terziario 59,4%.\nStrade.\nIl Paese ha una rete stradale sviluppata e svolge un importante ruolo come Paese di transito tra l'Europa centrale e il Nord Europa e tra l'exclave russa di Kaliningrad e la Russia, nonch\u00e9 tra la Bielorussia e i Paesi scandinavi.\nViene attraversata dall'autostrada E67 \"Via Baltica\" che collega Varsavia con Helsinki via Kaunas, Riga e Tallinn, e dall'autostrada Vilnius-Kaunas-Klaip\u0117da.\nFerrovie.\nLa rete ferroviaria \u00e8 gestita dalla \"Lietuvos gele\u017einkeliai\", compagnia nazionale di propriet\u00e0 statale.\nIl sistema ferroviario lituano adotta lo scartamento largo russo di 1\u00a0520\u00a0mm, in analogia con le altre Repubbliche baltiche. Nel periodo 2007-2020 \u00e8 prevista la costruzione di una \"ferrovia baltica\" che interesserebbe le tre Repubbliche baltiche.\nPer coprire le lunghe distanze le ferrovie rappresentano uno dei pi\u00f9 importanti mezzi di trasporto in Lituania.\nLa rete ferroviaria con scartamento largo russo permette il collegamento con la Russia, Bielorussia e Lettonia. La principale linea di collegamento tra la Russia e l'exclave russa di Kaliningrad passa in territorio lituano Kybartai.\nLa lunghezza totale della linea \u00e8 di 1\u00a0905\u00a0km, la densit\u00e0 \u00e8 di 29,2\u00a0km per 1\u00a0000\u00a0km\u00b2.\nNel 1993, grazie all'adattamento alle normative comunitarie delle ferrovie lituane, al confine polacco presso la citt\u00e0 di \u0160e\u0161tokai \u00e8 stato aperto uno snodo di interscambio e cambio di scartamento con quello a scartamento standard da 1\u00a0435\u00a0mm delle ferrovie polacche, e quindi con il resto dell'Europa. Quindi la Lituania ora conta 334\u00a0km di ferrovia sul cosiddetto \"Corridoio di Creta\" (Varsavia-Mockava-\u0160e\u0161tokai-Kaunas-Riga-Tallinn-Helsinki).\nQuesto punto di transito sta acquisendo importanza, anche grazie all'entrata di Polonia e Lituania nell'UE, rispetto alle rotte alternative che passano per la Bielorussia.\nLe ferrovie lituane sono percorse da treni merci e passeggeri lettoni, estoni, russi, bielorussi e ucraini. La Lituania \u00e8 collegata direttamente con la Russia, la Bielorussia, la Lettonia, la Polonia e la Germania. Gli scali maggiori sono Vilnius, Kaunas, Klaip\u0117da, \u0160iaulai, Marijampol\u0117, Ignalina, Var\u0117na e Ruki\u0161kis.\nAmbiente.\nFlora e fauna.\nIn Lituania vivono 70 specie di mammiferi, tra cui alci, cinghiali e linci, e le zone umide del delta del Nemunas sono un'importante area di nidificazione di uccelli, come la cicogna. Il castoro, il bisonte e il cervo europeo sono stati reintrodotti. Nei parchi nazionali si riproduce il lupo; a Dz\u016bkija striscia la biscia dal collare, mentre quasi dappertutto volano grandi comunit\u00e0 di pipistrelli. Di tanto in tanto, in un punto tranquillo di qualche incantevole lago lituano, la rara tartaruga d'acqua dolce depone le uova su una deserta spiaggia sabbiosa.\nIl 30% del territorio nazionale \u00e8 ricoperto da foreste, in cui predominano il pino, l'abete rosso e la betulla. Non stupisce che gli alberi costituiscano una fonte di grande orgoglio per i lituani, che trattano i pi\u00f9 antichi con molto rispetto e danno loro nomi come Kapini\u0173 pu\u0161is (Pino del cimitero) e Ragaonos uosis (Frassino della strega). Nell'era pagana si diceva che gli alberi ospitassero le anime dei morti e che i soldati morti in battaglia si trasformassero in alberi. Un secolo fa qualcuno ha intagliato degli alveari in cima ai tronchi di pino (in modo che gli orsi bruni non sottraessero il miele); se ne vedono ancora molti nel Parco Nazionale di Dz\u016bkija.\nI parchi di Dz\u016bkija e \u017demaitija sono ricchi di fauna e proteggono entrambi pi\u00f9 di 1\u00a0000 specie animali. Nel Parco Nazionale di Auk\u0161taitija si trovano fiori rari, tra cui la ninfea bianca, l'epipogio, l'hammarbia e l'astragalo peloso. La calcatreppola marittima \u00e8 sempre pi\u00f9 rara sulle dune della penisola curlandese per tutti coloro che la raccolgono per portarsela a casa.\nProblemi ambientali.\nL'Unione europea sta investendo un'ingente quantit\u00e0 di denaro per la difesa dell'ambiente: tra il 2004 e il 2006 per la sola Lituania sono stati stanziati 307,05 milioni di euro in fondi di coesione e 32,8 milioni di euro in fondi strutturali.\nPer anni la questione pi\u00f9 scottante \u00e8 stata quella della centrale nucleare di Ignalina, a 120\u00a0km a nord di Vilnius. Uno dei due reattori, simili nella progettazione a quello di Chernobyl in Ucraina, \u00e8 stato disattivato nel dicembre del 2004; con la chiusura definitiva della centrale, nel 2009, si \u00e8 posto il serio problema di come smantellare questa struttura con il minor costo per l'ambiente. L'operazione, tuttora in corso, coster\u00e0 almeno 3,2 miliardi di euro, erogati in massima parte da Bruxelles.\nResta la fondamentale questione di come produrre energia. Ancora nel 2009 solo il 3,7% dell'elettricit\u00e0 veniva ricavata da fonti rinnovabili (tra cui centrali idroelettriche ed eoliche), ma attualmente tale quota \u00e8 salita al 27,9%.\nLe estrazioni petrolifere nel campo D-6 della regione di Kaliningrad, a 22\u00a0km dalla costa e 500 m a valle del confine tra la Lituania e la Russia, minacciano la penisola curlandese e il Mar Baltico. Alla fine degli anni 1980, grazie a proteste pubbliche, si \u00e8 riusciti a evitare che l'URSS speculasse su questo giacimento, stimato in 24 milioni di tonnellate di petrolio. Ma nel giugno del 2004 il gigante petrolifero russo Lukoil ha dato avvio alle perforazioni. Grandi manifestazioni di protesta nel 2005 hanno indotto il Consiglio d'Europa a intervenire: l'organismo ha riconosciuto che le pratiche operative della trivellazione sono corrette ma ha posto l'accento sull'enorme rischio che la prossimit\u00e0 dell'impianto pone alla penisola e ha chiesto alla Lituania e alla Russia di cooperare con maggiore impegno nella protezione della sua linea costiera, divisa tra i due Paesi.\nAnche il trasporto del petrolio, al pari della sua estrazione, costituisce una minaccia ambientale per tutti e tre i Paesi baltici.\nCultura.\nLetteratura.\nLa pubblicazione del primo libro in lingua lituana risale al 1547 quando Martynas Ma\u017evydas scrisse e pubblic\u00f2 nell'attuale Karaliau\u010dius (Kionigsberg) un catechismo (\"Catechismus prasti \u017eadei\"). Nei secoli seguenti la letteratura lituana \u00e8 soprattutto di carattere religioso.\nNel 1818 apparvero il poema nazionale lituano Le stagioni di Kristijonas Donelaitis e alcune liriche e poemi di Antanas Strazdas, divenuti in seguito canti popolari.\nNell'epoca della dominazione russa zarista fu chiusa l'universit\u00e0 di Vilnius e lo zar Alessandro II proib\u00ec la pubblicazione di opere in caratteri latini. Ci\u00f2 diede vita al fenomeno dei \"portalibri\", che importavano opere in lituano pubblicate nella vicina Prussia o negli Stati Uniti.\nIl principale poeta dell'epoca del risorgimento lituano fu Jonas Ma\u010diulis, pi\u00f9 noto come Maironis, e vicino allo stesso movimento fu anche il poeta lituano-polacco Adam Mickiewicz, aderente a gruppi irredentisti e autore di diverse opere dedicate alla causa lituana. Sempre alla stessa corrente apparteneva Jonas Basanavi\u010dius. Contemporaneamente vi fu anche un movimento realista, il cui esponente pi\u00f9 noto fu Vincas Kudirka, l'autore dell'inno nazionale.\nNell'epoca dell'indipendenza gli autori lituani si avvicinarono alle tendenze delle avanguardie europea (simbolismo, futurismo ed espressionismo) e Il fulcro della vita culturale si spost\u00f2 a Kaunas. A questo periodo appartengono il poeta e traduttore Jurgis Baltru\u0161aitis, che fu ambasciatore lituano a Mosca, il poeta Oskar Mi\u0142osz, che fu incaricato d'affari di Lituania in Francia e presso la Societ\u00e0 delle Nazioni a Ginevra, e il romanziere e drammaturgo Vincas Mickevi\u010dius, autore di diversi drammi storici.\nNel secondo dopoguerra e con l'occupazione sovietica e l'avvento del realismo socialista, diversi scrittori e letterati emigrarono al fine di allontanarsi dagli argomenti dell'ortodossia sovietica. Destinazione principale furono gli Stati Uniti, e a Chicago venne costituita una societ\u00e0 letteraria e diversi giornali. Tra gli esponenti pi\u00f9 noti vi sono lo storico dell'arte Jurgis Baltrusaitis, figlio dell'omonimo poeta, il semiologo Algirdas Greimas, il drammaturgo Jonas Grinius e i poeti Tomas Venclova e Jonas Aistis.\nJuozas Aputis, Birute Baltru\u0161aityte, Marius Ivaskevicius, Saulius Tomas Kondrotas, Jurgis Kuncinas, Danielius Musinskas, Giedra Radvilaviciute, Bronius Radzevicius, Renata Serelyte sono solo alcuni degli scrittori pi\u00f9 conosciuti del secondo Novecento, tradotti in italiano dalla Books &amp; Company editore e raccolti nel libro \"Altre voci\".\nTeatro.\nIn campo teatrale \u00e8 da ricordare la figura del regista Eimuntas Nekro\u0161ius (1952-2018), autore di diverse produzioni teatrali.\nMusica.\nCome anche gli altri Stati baltici la Lituania ha una ricca tradizione di musiche popolari, la cui manifestazione pi\u00f9 nota sono i \"dainos\", canti popolari di diverso argomento, tradizionalmente cantati dalle donne, che sono il fulcro dei numerosi festival di canti tradizionali. Canti popolari polivocali caratteristici sono detti \"sutartine\". Nel 2010, sono stati inseriti nella Lista dei patrimoni dell'umanit\u00e0 stilata dall'UNESCO.\nLa Lituania, insieme agli altri Paesi baltici, pu\u00f2 essere considerata una delle culle della canto corale, in quanto vi si trovano numerosissimi cori polifonici di altissima levatura tecnico artistica.\nIl compositore lituano classico pi\u00f9 noto \u00e8 Mikalojus Konstantinas \u010ciurlionis (1875-1911), autore di oltre duecento opere musicali nonch\u00e9 pittore. Il grande soprano e mezzosoprano Violeta Urmana (Marijampole) \u00e8 un'icona nazionale e star internazionale dell'opera lirica. Il Paese ha dato inoltre i natali al gruppo rock Biplan. Da non dimenticare la nascita di uno dei pi\u00f9 grandi violinisti del Novecento, Jascha Heifetz\nTra le musiciste lituane del XX secolo spicca Clara Rockmore, mentre per il genere pop spicca Monika Marija e ancora per il genere pop e art rock ricordiamo Jurga \u0160eduikyt\u0117.\nCinema.\nTra i registi cinematografici spiccano \u0160ar\u016bnas Bartas e Gytis Luk\u0161as.\nTra i film premiati ricordiamo \"Trys dienos\" (1991), di \u0160ar\u016bnas Bartas, premiato al Festival internazionale del cinema di Berlino e al Festival internazionale del cinema di Porto.\nPittura.\nTra i pittori distintisi tra il XIX e il XX secolo ricordiamo Mikalojus Konstantinas \u010ciurlionis, anche noto compositore, esponente del simbolismo e creatore di opere astratte.\nArchitettura.\nTra il XII e il XIII secolo la Lituania pagana sub\u00ec l'influsso della cultura russo-bizantina. Castelli-fortezze a pianta poligonale furono costruiti dal XIII secolo (senza torri) al 14\u00ba-15\u00ba (con due o pi\u00f9 torri) come difesa dai crociati e dai barbari. Con il cattolicesimo furono poi introdotti modi gotici nella costruzione delle chiese che pure mantennero caratteristiche locali (S. Anna a Vilnius, chiesa in \u00abgotico lituano\u00bb, XVI secolo). Elementi gotici si ritrovano anche in edifici privati e pubblici del XV-XVI secolo. L'architettura, la miniatura e l'incisione nel XVI secolo furono fortemente influenzate dal Rinascimento italiano, tedesco e dei Paesi Bassi. Tra le varie costruzioni barocche spicca la chiesa del monastero di Pa\u017e\u00e1islis (presso Kaunas), costruita dagli italiani L. Fredo e P. Puttini all'inizio del XVIII secolo, con affreschi dell'italiano Del Bene, primi esemplari pittorici di qualche rilievo (gli affreschi che ornavano le chiese ortodosse sono tutti andati perduti). L'architettura neoclassica (J.B. Knackfuss, L. Stuoka Gucevi\u010dius) domin\u00f2 fino al primo quarto del XIX secolo. Pittura e scultura neoclassica ebbero il loro centro nella Scuola artistica di Vilnius con lo scultore K. Jelskis e il pittore P. Smuglevi\u010dius.\nNella seconda met\u00e0 del XIX secolo, accanto all'eclettismo architettonico, pittura e scultura si svolsero in senso romantico e realistico. Dal 1907 furono organizzate dall'Associazione artistica lituana mostre di arte nazionale (pittore significativo fu M.K. \u010ciurlionis). Dopo la prima guerra mondiale il costruttivismo architettonico ebbe validi rappresentanti in V. Dubeneckis e V. \u017demkalnis-Landsbergis, mentre la pittura continuava a seguire l'indirizzo realistico (scuola artistica di Kaunas, con J. Vieno\u017einskis). Da ricordare poi il notevole sviluppo dell'arte popolare: croci di legno di tipo tutto particolare, cappelle votive, tessuti, ricami.\nDopo la seconda guerra mondiale un'intensa attivit\u00e0 urbanistico-architettonica si \u00e8 applicata in nuovi piani regolatori (Vilnius: arch. V. Miku\u010dianis e K. Bu\u010das; Klaip\u0117da: arch. V.S. Revzin), in nuovi quartieri industriali, con case di abitazione di tipo intensivo, realizzati con largo impiego di elementi prefabbricati. L'architettura lituana del XX-XXI secolo \u00e8 caratterizzata dall'attivit\u00e0 di studi quali Paleko ARCH Studio o Vilnius Architectural Studio. Dagli anni 1950 molti artisti lituani si erano trasferiti negli Stati Uniti e in Europa; negli anni 1960 e 1970 erano emersi artisti formatisi all'estero, come il pittore K. Zapkus o lo scultore A. Brazdys, astrattisti. In relazione con le esperienze occidentali, si richiamano all'eredit\u00e0 culturale del Paese i pittori A. Savickas e V. Kisarauskas e gli scultori T.K. Valaitis e V. Vild\u017eiunas; nell'ambito dell'astrattismo opera K. Zimblyt\u0117, suggestioni simboliste informano la pittura di L. Katinas. Negli anni 1980 si assiste a uno sviluppo della scultura (G. Karalius, S. Kuzma, P. Mazuras, M. Navakas, V. Urbanavi\u010dius, K. Jaro\u0161evait\u0117). Negli anni 1990 le giovani generazioni di artisti prediligono forme espressive diverse, come arte oggettuale, installazioni, video, performances e azioni (gruppi Foglia verde; Post-Ars, costituito da artisti come lo scultore R. Antinis e il pittore A. Andriu\u0161kevi\u010dius; Z. Kempinas; D. Li\u0161kevi\u010dius). Si ricordano ancora M. Navakas (sculture di matrice concettuale e monumentali sculture-oggetto in spazi pubblici); E. Rakauskaite (videoinstallazioni con interesse per l'arte femminile contemporanea); D. Narkevi\u010dius (film e video su temi storico-politici).\nPatrimoni dell'umanit\u00e0.\nQuattro siti della Lituania sono stati iscritti nella Lista dei patrimoni dell'umanit\u00e0 dell' UNESCO.\nCeramica.\nTra i settori pi\u00f9 sviluppati vi \u00e8 senza dubbio quello della ceramica. In particolare, la Lituania \u00e8 famosa in tutto il mondo per la produzione di ceramica nera, una tradizione che affonda le sue radici nell'et\u00e0 della pietra.\nScienza e tecnologia.\nChimica.\nIn ambito chimico ricordiamo la figura di Aaron Klug, premio Nobel per la chimica, nel 1982 per i suoi studi sullo sviluppo della microscopia elettronica cristallografica e il suo contributo nell'ambito della biologia molecolare.\nSport.\nPallacanestro.\nNormalmente, tra i vari sport, la pallacanestro (\"krep\u0161inis\") \u00e8 considerato sport nazionale lituano. Infatti esso \u00e8 popolare in Lituania tanto quanto nelle comunit\u00e0 lituane all'estero. Questo sport arriv\u00f2 in Lituania attraverso le comunit\u00e0 lituano-americane negli anni 1930. Tale sport \u00e8 praticato soprattutto in campo maschile: infatti, la nazionale di pallacanestro della Lituania ha vinto la medaglia di bronzo ai Giochi olimpici del 1992, del 1996 e del 2000 (quando la squadra lituana arriv\u00f2 vicinissima a battere in semifinale gli Stati Uniti, fallendo il sorpasso all'ultimo secondo per un errore su un tiro da tre punti di \u0160ar\u016bnas Jasikevi\u010dius).\nAtletica leggera.\nAnche l'atletica leggera \u00e8 praticata discretamente nella Lituania, e ha raggiunto un discreto successo soprattutto grazie al lanciatore di disco Virgilijus Alekna, vincitore di due medaglie d'oro olimpiche, rispettivamente a Sydney 2000 e ad Atene 2004, di altrettante medaglie d'oro mondiali, rispettivamente ai Campionati di Parigi 2003 e Helsinki 2005 e dell'oro a G\u00f6teborg 2006. Oltre a Virgilijus Alekna, un altro atleta lituano importante, anch'egli specializzato nel lancio del disco, \u00e8 stato Romas Ubartas, vincitore dell'oro olimpico in tale specialit\u00e0 a Barcellona 1992, oltre a un argento olimpico e un oro europeo conquistati sotto le insegne dell'Unione Sovietica.\nCiclismo.\nIl ciclismo su strada \u00e8 discretamente praticato, soprattutto in ambito femminile. Protagoniste del ciclismo lituano tra anni 1990 e 2000 sono state Rasa Polikevi\u010di\u016bt\u0117, Edita Pu\u010dinskait\u0117, Diana \u017dili\u016bt\u0117 (tutte e tre laureatesi campionesse del mondo), Jolanta Polikevi\u010di\u016bt\u0117, sorella di Rasa, e la giovane Rasa Leleivyt\u0117. In campo maschile \u00e8 invece Raimondas Rum\u0161as ad aver ottenuto i principali risultati: terzo al Tour de France 2002 e primo al Giro di Lombardia 2000.\nNuoto.\nAncor pi\u00f9 sorprendente \u00e8 la storia della nuotatrice R\u016bta Meilutyt\u0117 che, a soli 15 anni, nell'edizione dei Giochi Olimpici di Londra 2012, si \u00e8 laureata campionessa olimpica nella specialit\u00e0 dei 100 metri rana.\nCalcio.\nLa Nazionale di calcio della Lituania non ha ottenuto finora notevoli risultati in campo internazionale. In generale il calcio lituano deve confrontarsi spesso con la popolarit\u00e0 della pallacanestro, primo sport nazionale in Lituania.\nGiochi olimpici.\nIl primo oro olimpico (e anche la prima medaglia olimpica) per la Lituania fu conquistata nel lancio del disco da Romas Ubartas, ai Giochi olimpici di Barcellona 1992.\nFestivit\u00e0 nazionali.\nAltre festivit\u00e0.\nLa festivit\u00e0 di \"Jonin\u0117s\" (conosciuta anche come \"Rasos\") \u00e8 una festa nazionale tradizionale che si tiene il giorno del solstizio d'estate e ha origini pagane. Il Marted\u00ec grasso (\"U\u017egav\u0117n\u0117s\") si festeggia il giorno prima del Mercoled\u00ec delle ceneri, e ha lo scopo di sollecitare l'inverno ad andarsene. Ci sono tradizioni nazionali di origine pagana anche per feste attualmente cristiane come la Pasqua e il Natale. Venerato e protettore della popolo lituano \u00e8 il gesuita polacco San Stanislao Kostka, e la sua memoria liturgica cade il 15 agosto.\nGastronomia.\nLa cucina lituana prevede l'uso dei prodotti offerti dal suo clima settentrionale, fresco e umido: vengono coltivati orzo, patate, segale, barbabietole, ortaggi e funghi. I prodotti caseari sono una delle specialit\u00e0 del Paese.\nPoich\u00e9 condivide lo stesso clima e le stesse pratiche agricole dell'Europa orientale, la cucina lituana ha molto in comune con le cucine di questi paesi e con quella ebraica; tuttavia possiede proprie caratteristiche peculiari che hanno avuto origine da una grande variet\u00e0 di influenze durante la sua storia. Avendo condiviso un lungo periodo con la Polonia, sono simili numerosi piatti e bevande: esistono versioni lituane e polacche simili di tortelli (\"pierogi\" o \"kold\u016bnai\"), ciambelle (\"p\u0105czki\" o \"spurgos\"), e cr\u00eape (\"blini\" o \"blynai\").\nAnche le tradizioni tedesche hanno influenzato la cucina lituana, introducendo pietanze a base di maiale e patate, come lo sformato di patate (\"kugelis\") e le salsicce di patate (\"v\u0117darai\"), cos\u00ec come la torta conosciuta come \"\u0161akotis\".\nSono inoltre presenti influenze dalla cucina orientale (\"karaite\"), e i piatti \"kibinai\" e \"\u010deburekai\" sono piuttosto popolari in Lituania. La torta Napoleone fu introdotta durante il passaggio di Napoleone attraverso la Lituania nel XIX secolo.\nL'occupazione sovietica ha sensibilmente alterato la cucina lituana. Come in qualsiasi altra zona dell'Unione Sovietica, per fortuna, alla popolazione fu concesso di mantenere i propri piccoli orti, che erano, e sono tuttora, amorevolmente curati. Dopo il riottenimento dell'indipendenza nel 1990, la valorizzazione dei cibi e della cucina tradizionale lituana \u00e8 diventata uno dei modi di celebrare l'identit\u00e0 lituana.\nI \"cepelinai\", un piatto a base di patate grattugiate e poi cotte, \u00e8 il pi\u00f9 famoso piatto nazionale; \u00e8 popolare fra i lituani in tutto il mondo. Altri piatti nazionali includono il pane nero di segale e la zuppa fredda di barbabietole (\"borscht\" o \"\u0161altibar\u0161\u010diai\"). La cucina lituana \u00e8 generalmente sconosciuta al di fuori delle comunit\u00e0 lituane; la maggior parte dei ristoranti lituani al di fuori della Lituania \u00e8 presente in aree con una consistente minoranza lituana.\nI lituani, grazie alla loro dieta tradizionale, sono fra le popolazioni meno oppresse da problemi di obesit\u00e0, e dalle complicazioni correlate, tra i Paesi sviluppati del mondo.\nLa birra prodotta localmente e il gira (una sorta di kvass), sono le bevande pi\u00f9 popolari nel Paese. La \"starka\" (acquavite di segale) \u00e8 parte del patrimonio culturale lituano, ma non viene di fatto pi\u00f9 prodotta."}
{"id": "2588", "revid": "751106", "url": "https://it.wikipedia.org/wiki?curid=2588", "title": "Lettonia", "text": "La Lettonia, ufficialmente Repubblica di Lettonia (), \u00e8 uno Stato membro dell'Unione europea (, abitanti secondo i dati del 2012, capitale Riga); situata nell'Europa nord-orientale, confina a nord con l'Estonia a est con la Russia (217\u00a0km), a sud-est con la Bielorussia (141\u00a0km) e a sud con la Lituania (453\u00a0km), ed \u00e8 bagnata a ovest dal Mar Baltico.\nLa Lettonia \u00e8 una repubblica parlamentare; la carica di primo ministro \u00e8 attualmente ricoperta da Arturs Kri\u0161j\u0101nis Kari\u0146\u0161, dal 23 gennaio 2019, mentre l'attuale presidente \u00e8 Egils Levits, dall'8 luglio 2019. La lingua ufficiale \u00e8 il lettone.\nDal primo gennaio 2014 la nazione baltica ha adottato l'euro, divenendo il diciottesimo Stato dell'area euro. L'euro ha sostituito il lats, precedente valuta ufficiale dello Stato.\nEtimologia.\nIl nome lettone \"Latvija\" deriva dal nome degli antichi Letgalli, una delle quattro trib\u00f9 baltiche indoeuropee (insieme ai Curi, Selonici e Semigalli), che formavano il nucleo etnico dei moderni lettoni insieme ai Livoni finnici. Enrico di Lettonia coni\u00f2 le latinizzazioni del nome del paese, \"Lettigallia\" e \"Lethia\", entrambi derivati da \"Latgalians\". I termini ispirarono le variazioni del nome del paese nelle lingue romanze da \"Letonia\" e in diverse lingue germaniche da \"Lettland\". \"Lat-\" \u00e8 una parte comune in molti idronimi baltici, e \"-gale\", ossia \"terra\", di origine baltica.\nStoria.\nLe origini livoniche.\nTerra anticamente abitata da popoli nomadi dediti alla pesca e alla caccia, il territorio fu colonizzato dai livoni, popolo di ceppo ugrofinnico, ai quali si aggiunsero i lettoni, una popolazione indoeuropea.\nL'Ordine Teutonico.\nL'Ordine Teutonico inizi\u00f2 la conversione delle popolazioni locali al cristianesimo agli inizi del XIII secolo.\nProtagonista dell'evangelizzazione della Lettonia fu Alberto di Buxh\u00f6vden, che fond\u00f2 l'attuale capitale Riga insediando la sede vescovile e sottomettendo il popolo dei livoni con la collaborazione dei cavalieri dell'Ordine Teutonico.\nNel 1207 la Livonia fu riconosciuta come feudo dell'impero e spartita tra la citt\u00e0 di Riga, il vescovato e l'Ordine Teutonico. Nel 1236 l'intera regione pass\u00f2 totalmente sotto l'autorit\u00e0 dei Cavalieri, rimanendo parte dell'impero fino al 1561, quando il regno di Polonia congiunse le province di Letgallia e Livonia a nord del fiume Daugava, mentre le province di Curlandia e Semigallia furono unite nel Ducato di Curlandia, Stato indipendente sotto la sfera d'influenza della Polonia.\nIl dominio svedese.\nLa Svezia nel 1621 conquist\u00f2 Riga e la provincia di Livonia, perdendole nel 1721, durante le guerre del Nord. La Lettonia fin\u00ec cos\u00ec nella sfera d'influenza dell'Impero russo, che la sottopose a un intenso processo di russificazione mantenendo nella capitale il tedesco come lingua ufficiale.\nImpero russo.\nA partire dal 1721 la Lettonia apparteneva ai cosiddetti Governatorati baltici dell'impero russo.\nNel 1795, con la terza spartizione della Polonia, la Russia di Caterina II si assicur\u00f2 il controllo dell'intero territorio dell'attuale Lettonia.\nDurante la prima guerra mondiale il territorio della Lettonia, ceduto dai russi con la pace di Brest-Litovsk, venne temporaneamente occupato dalla Germania, raggiungendo i territori dell'Ober Ost amministrati da Paul von Hindenburg e dal suo capo di Stato maggiore Erich Ludendorff.\nLa guerra di indipendenza lettone e l'indipendenza nel 1918.\nIl 18 novembre 1918, poco dopo la resa della Germania, fu proclamata l'indipendenza. A questo punto i sovietici tentarono di riprendersi i territori ceduti con la loro resa durante la prima guerra mondiale, ma trovando una forte opposizione lettone ne scatur\u00ec la guerra d'indipendenza lettone. Dopo due anni di aspre battaglie per mantenere l'indipendenza, quest'ultima venne riconosciuta anche dalla Russia bolscevica l'11 agosto 1920.\nIl regime di Ulmanis.\nIn seguito all'indipendenza riconosciuta anche dalla Russia, il paese conobbe un periodo di democrazia che dur\u00f2 fino al 1934. In tale anno, K\u0101rlis Ulmanis, che pi\u00f9 volte aveva ricoperto la carica di Primo Ministro, sciolse il Saeima, il Parlamento lettone, e instaur\u00f2 una dittatura.\nL'occupazione durante la seconda guerra mondiale.\nIl 23 agosto 1939 la Germania nazista e l'URSS firmarono il patto Molotov-Ribbentrop, che poneva la Lettonia nella sfera d'influenza sovietica, mettendo fine alla dittatura di Ulmanis. Nell'agosto del 1940 il paese venne occupato dall'Armata rossa e la Lettonia, come gli altri Paesi baltici, divenne una delle repubbliche dell'Urss, la Repubblica socialista sovietica lettone. Gli Stati Uniti d'America, con la dichiarazione di Welles (23 luglio 1940), notificarono all'Unione Sovietica che essi non avrebbero mai riconosciuta come legittima tale annessione. L'anno successivo, Ulmanis venne arrestato dalle forze sovietiche, per poi morire in un carcere di Krasnovodsk.\nNel 1941, con l'operazione Barbarossa, la Germania invase l'URSS e occup\u00f2 la Lettonia. Nei tre anni di occupazione, si susseguirono vari eccidi di ebrei e rom.\nIl periodo sovietico (fino al 1991) e l'indipendenza.\nAlla fine della seconda guerra mondiale l'Unione Sovietica rioccup\u00f2 la Lettonia, che, nei cinque anni successivi al conflitto, venne sottoposta alle purghe del regime staliniano, perdendo la propria indipendenza. Intensa fu la politica di \"russificazione\" imposta da parte dei sovietici, che mise quasi a rischio l'identit\u00e0 nazionale.\nIl 4 maggio 1990 venne emanata una Dichiarazione di indipendenza transitoria, che divenne definitiva il 21 agosto 1991, data in cui il paese riconquist\u00f2 la propria indipendenza dall'Unione Sovietica, al momento del suo crollo. L'URSS riconobbe la Lettonia come Stato indipendente il 6 settembre 1991.\nDopo l'indipendenza la Lettonia avvi\u00f2 il cammino di integrazione europea, culminato nell'adesione all'Unione europea il 1\u00ba maggio 2004; in precedenza, il 20 settembre 2003 il 66,9% dei lettoni in un referendum approv\u00f2 l'adesione all'Unione europea. Pochi giorni prima, il 29 marzo 2004, la Lettonia entr\u00f2 a far parte della NATO.\nDal 1\u00ba gennaio 2014 la Lettonia ha adottato la moneta unica europea: l'euro, divenendo cos\u00ec il 18\u00ba paese dell'area euro.\nGeografia.\n\u00c8 compresa fra i 55\u00b040' e i 58\u00b005' latitudine Nord e i 20\u00b058' e 28\u00b014' longitudine Est, e si affaccia sulla parte orientale del Mar Baltico tra l'Estonia e la Lituania.\nFa parte della Regione biogeografica boreale.\nLa Lettonia \u00e8 costituita da quattro regioni tradizionali: Curlandia (\"Kurzeme\"), Livonia (\"Vidzeme\"), Semigallia (\"Zemgale\") e Letgallia (\"Latgale\").\nMorfologia.\nIl territorio lettone \u00e8 ricoperto per lo pi\u00f9 da boschi (40% della superficie), con numerosi laghi di origine glaciale, (pi\u00f9 di 3 000), torbiere e zone paludose.\nIl paese \u00e8 bagnato dal Mar Baltico, la lunga costa (531\u00a0km) \u00e8 prevalentemente sabbiosa e non possiede isole.\nL'elemento caratterizzante del litorale lettone \u00e8 il golfo di Riga (o baia di Riga, in lettone \"R\u012bgas J\u016bras l\u012bcis\", in estone \"Liivi Laht\").\nL'area occupata dal golfo di Riga \u00e8 di e la profondit\u00e0 massima \u00e8 di .\nIl territorio \u00e8 formato da pianure interrotte da colline che non superano i 300\u00a0m d'altezza. Il punto pi\u00f9 elevato del Paese \u00e8 il Gaizi\u0146kalns, che raggiunge i 311\u00a0m d'altezza.\nIdrografia.\nIl fiume principale \u00e8 la Daugava/Dvina Occidentale (1 020 km). Altri fiumi che scorrono sul territorio lettone sono:\nClima.\nIl clima \u00e8 di tipo temperato freddo, moderatamente influenzato dal Mar Baltico. La temperatura media annua si attesta intorno ai 5/6 \u00b0C. In inverno le temperature rimangono sotto lo zero anche per intere settimane (la media di Riga nel mese pi\u00f9 freddo, solitamente gennaio, \u00e8 di -4,7\u00a0\u00b0C). Le estati sono generalmente miti, la media di luglio a Riga \u00e8 di 16,9\u00a0\u00b0C. Non mancano comunque giornate calde con temperature che possono sfiorare e raggiungere i 30\u00a0\u00b0C.\nPopolazione.\nEtnie.\nI lettoni sono il principale e pi\u00f9 numeroso gruppo etnico del paese.\nSeconda etnia \u00e8 quella russa, concentrata nei distretti orientali.\nSeguono altre minoranze slave, quali i bielorussi, i polacchi, gli ucraini e quella baltica dei lituani.\nInfine in Lettonia sono presenti anche altre etnie di piccola consistenza: ebrei, rom, tedeschi del Baltico, estoni, tatari e altri ancora.\nI dati del 2011 (fonte: CIA Factbook) riportano le seguenti percentuali:\nReligione.\nLa maggior parte dei credenti sono luterani (, secondo i dati del 2003, pari al 24,3% della popolazione), con pi\u00f9 piccole percentuali di cattolici (, pari al 18,8%) (vedi Chiesa cattolica in Lettonia) e di ortodossi orientali (, pari al 15,3%) (vedi Chiesa ortodossa lettone).\nIn Lettonia c'\u00e8 una comunit\u00e0 ebraica (9 883 aderenti, dati del 2005, pari allo 0,43% della popolazione) residua degli sterminii dell'occupazione nazista. La comunit\u00e0 ebraica lettone fu decimata durante la seconda guerra mondiale (secondo l'ultimo censimento ufficiale nel 1935 era formata da 93\u00a0479 ebrei, circa il 6,4% della popolazione totale)..\nAltre religioni sono la Dievturi, e la Romuva, la prima tradizionale, duramente repressa dal sistema sovietico, la seconda di pi\u00f9 recente costituzione; sono religioni pagane politeistiche che hanno radici storiche basate sulla celebrazione della cultura nazionale, sulla mitologia del periodo pre-cristiano, la relazione con la natura e la venerazione degli antenati.\nLingue.\nLa lingua ufficiale della Lettonia \u00e8 il lettone che, come il lituano e l'estinto antico prussiano, appartiene al gruppo baltico della famiglia delle lingue indoeuropee.\nLa lingua letgalla \u00e8 diffusa nella Letgallia (\"Latgale\"; la maggior parte dei linguisti considera il \"letgallo\" un dialetto della lingua lettone).\nLa lingua livone \u00e8 oggi quasi estinta. Appartiene alle lingue baltofinniche, una sottobranca delle lingue uraliche.\nIl russo fu la lingua ufficiale imposta durante l'occupazione sovietica mentre durante l'impero russo la lingua ufficiale nella capitale Riga rimase il tedesco fino al 1891. Oggi la lingua russa \u00e8 la lingua di minoranza pi\u00f9 diffusa, parlata dal 40% della popolazione mentre il tedesco \u00e8 praticamente scomparso.\nIl 18 febbraio 2012 si \u00e8 svolto un referendum sullo status della lingua russa: con un'ampia maggioranza i cittadini in possesso dei requisiti giuridici si sono espressi contro la proposta di considerare il russo lingua ufficiale accanto al lettone, mentre non hanno potuto esprimersi i moltissimi \"nepilso\u0146i\" in maggioranza russofoni (persone, letteralmente \"non cittadini\", che pur abitando in Lettonia non hanno i requisiti per essere considerati cittadini non essendo riusciti o non avendo voluto superare un esame di lingua e cultura lettone). La Russia ha apertamente criticato le procedure di naturalizzazione, considerate troppo complicate.\nOrdinamento dello Stato.\nLa Lettonia \u00e8 una repubblica parlamentare.\nSuddivisioni amministrative.\nLa Lettonia \u00e8 suddivisa amministrativamente in 109 comuni detti \"novads\" (plurale - \"novadi\").\nNove citt\u00e0 sono a statuto speciale dette \"lielpils\u0113ta\" (al singolare) e al plurale \"lielpils\u0113tas\".\nPerdite e rivendicazioni territoriali.\nVi \u00e8 poi la Regione di Abrene, che fa parte dell'area fisica lettone e fu parte dello Stato lettone fino al 1944, annessa unilateralmente dalla Russia durante la seconda guerra mondiale, venne poi rivendicata dalla Lettonia fin dal ritorno all'indipendenza nel 1991.\nNel 2007, attraverso un trattato russo-lettone fu definitivamente riconosciuto come territorio russo.\nCitt\u00e0 principali.\nLa capitale \u00e8\nLe altre principali citt\u00e0 sono:\nLe regioni portano lo stesso nome delle citt\u00e0.\nIstituzioni.\nUniversit\u00e0.\nIl 14 ottobre 1862 fu fondata la pi\u00f9 antica universit\u00e0 tecnica della Lettonia: l'Universit\u00e0 tecnica di Riga: il Politecnico di Riga fu, tra l'altro, il primo istituto politecnico dell'Impero russo.\nOrdinamento scolastico.\nLa Lettonia ha riformato il sistema della pubblica istruzione nel 1989 prevedendo un primo ciclo obbligatorio della durata di nove anni seguita da un secondo ciclo di tre anni oppure da una formazione professionale della durata variabile da uno a sei anni.\nMolta attenzione \u00e8 rivolta allo studio della musica, soprattutto della musica corale e allo studio della lingua lettone.\nSistema sanitario.\nNel 1992 nel paese vi erano 176 ospedali e 130 letti ogni 10\u00a0000 abitanti. La maggior parte degli ospedali \u00e8 concentrata nelle aree urbane. Vi erano 41 medici per 10\u00a0000 abitanti, ma con scarsit\u00e0 di personale infermieristico e ausiliario.\nForze armate.\nLe forze armate nazionali sono costituite dalle Latvijas Sauszemes sp\u0113ki e dalla Zemessardze (Guardia Nazionale). Dal 2007 sono organizzate come un esercito completamente professionale permanente.\nPolitica.\nCostituzione.\nLa Costituzione della Lettonia \u00e8 entrata in vigore il 7 novembre 1922.\nAssetto istituzionale.\nLa Lettonia \u00e8 una Repubblica parlamentare.\nIl parlamento unicamerale (Saeima) \u00e8 formato da 100 deputati eletti ogni 4 anni con sistema elettorale proporzionale con soglia di sbarramento del 5%.\nIl Presidente della repubblica di Lettonia viene eletto dal Parlamento ogni 4 anni, emendato da un mandato triennale il 4 dicembre 1997.\nIl presidente viene eletto con ballottaggio segreto con una maggioranza di voti non inferiore al cinquanta pi\u00f9 uno dei membri del Saeima.\nIl Presidente \u00e8 il rappresentante della Lettonia nelle relazioni internazionali, nomina i rappresentanti diplomatici della Lettonia, e riceve anche i rappresentanti diplomatici degli altri Stati; ratifica le decisioni del Saeima riguardo alla stipula di accordi internazionali. Ha il potere di concedere la grazia ai condannati dopo che la sentenza della corte abbia prodotto i suoi effetti legali; \u00e8 il Comandante in capo delle forze armate della Lettonia. In tempo di guerra il Presidente assume la carica di Comandante supremo delle forze armate.\nIn base alle decisioni del Saeima, spetta al Presidente dichiarare guerra.\nLa residenza ufficiale del Presidente della Lettonia \u00e8 situata nel Castello di Riga.\nIl Primo ministro \u00e8 nominato dal presidente della repubblica in base al risultato delle elezioni parlamentari.\nIl Primo ministro in seguito sceglie il Consiglio dei ministri che deve essere approvato dal Parlamento tramite un voto di fiducia.\nLe elezioni parlamentari si tengono il primo sabato di novembre.\nIn Lettonia i consigli comunali, che sono costituiti da 7 a 60 membri a seconda delle dimensioni della municipalit\u00e0, sono eletti tramite la rappresentanza proporzionale per un mandato di sette anni.\nRapporti con l'Unione europea.\nLa Lettonia il\nEconomia.\nLa valuta corrente \u00e8 l'euro, che ha sostituito il lats il 1\u00ba gennaio 2014.\nIl settore economico prevalente \u00e8 l'industria meccanica e dei mezzi di trasporto.\nHa importanza pure il settore della pesca, la costruzione di mobili e il tessile.\nImportanti partner commerciali sono gli altri paesi baltici.\nLa Lettonia \u00e8 uno Stato molto importante per gli scambi commerciali tra i Paesi baltici.\nLa rete dei trasporti \u00e8 ben sviluppata. Accanto alla strada e alla ferrovia ha importanza anche la navigazione sul Baltico. Porti importanti si trovano a Riga, Ventspils e Liep\u0101ja.\nIl sistema ferroviario lettone ha ereditato dal periodo di occupazione militare sovietico (come le altre repubbliche baltiche) lo scartamento largo russo (1 520\u00a0mm), quindi la connessione con la rete della Polonia e del resto dell'Europa, che adotta quello standard di 1 435\u00a0mm, per il momento resta problematica.\nEsistono tuttavia dei progetti futuri di riqualificazione del sistema ferroviario europeo che vedr\u00e0 la Lettonia unirsi al resto del sistema ferroviario dell'Unione europea.\nCultura.\nLa cultura lettone, un tempo solo popolare e locale, si afferma tra il XIX e il XX secolo in campo internazionale, non solo nella letteratura ma anche nelle radici culturali proprie della cultura baltica di cui il paese lettone fa parte.\nPatrimoni dell'umanit\u00e0.\nLa Lettonia possiede due siti che sono stati iscritti nella Lista dei patrimoni dell'umanit\u00e0 dell' UNESCO.\nLetteratura.\nLa letteratura lettone si afferma con la lirica religiosa nel XVII secolo con Juris Mancelis.\nNel XIX secolo si afferma il poema epico: lo scrittore Andrejs Pumpurs compone cos\u00ec il poema nazionale lettone Lacplesis di argomento mitico. Tra il XIX e il XX secolo spicca la figura dello scrittore e giornalista R\u016bdolfs Blaumanis e soprattutto dello scrittore e folklorista Kri\u0161j\u0101nis Barons (1835-1923), considerato in un recente sondaggio la pi\u00f9 grande personalit\u00e0 lettone. Nel XX secolo il poeta Rainis, il pi\u00f9 importante scrittore lettone, compone varie liriche sulla sua terra, mentre Vilis Pl\u016bdons si mette in risalto per il suo stile peculiare e per l'impegno socio-politico.\nMusica.\nNel campo musicale, tra gli altri, possiamo ricordare Marija Naumova, vincitrice dell'Eurovision Song Contest 2002 con la canzone I Wanna, e Aisha.\nImportante anche la figura di Andrejs Jurj\u0101ns (1856-1922), primo compositore professionista lettone.\nCelebre violinista e direttore d'orchestra fu Gidon Kremer, Premio Imperiale per la musica nel 2016.\nTasso di alfabetizzazione.\nIl tasso di alfabetizzazione, al 2009, \u00e8 del 99,7% della popolazione, registrando un calo dello 0,3% dal 2000.\nMezzi di comunicazione di massa pi\u00f9 importanti.\nQuotidiani.\nI giornali maggiori della Lettonia sono \"Diena\", \"Neatkar\u012bg\u0101 R\u012bta av\u012bze\" e \"Latvijas Av\u012bze\".\nRadio.\nLe prime trasmissioni regolari della radio in Lettonia sono avvenute nel 1925 da parte della emittente nazionale Latvijas Radio.\nSolo nel 1993 \u00e8 nata la prima stazione privata Radio SWH.\nTelevisione.\nLa Lettonia \u00e8 stata la prima repubblica dei tre Paesi baltici nella quale \u00e8 stata creata la televisione. Le trasmissioni regolari della televisione hanno avuto inizio nel 1954 e sono state trasmesse dal primo canale nazionale Latvijas Telev\u012bzija. Dopo la fine della occupazione sovietica nel 1991 sono nati i primi canali televisivi privati come LNT e TV3.\nInternet.\nIn Lettonia l'uso di internet raggiunge circa il 70% della totale popolazione, ed \u00e8 uno dei pi\u00f9 alti nell'Europa, secondo alcune statistiche \u00e8 il mezzo di comunicazione pi\u00f9 importante nel paese.\nI portali con la maggiore popolarit\u00e0 sono Delfi.lv e Filebase.ws per le notizie e Draugiem.lv e Facebook come siti web di social network.\nL'elevato utilizzo di internet ha contribuito alla creazione, alla diffusione e alla popolarit\u00e0 di diverse start-up innovative del mondo della finanza, tra cui le piattaforme di social lending Mintos e Twino, in grado di raccogliere, in breve tempo, centinaia di milioni di euro da investitori provenienti da tutte le parti del mondo.\nAmbiente.\nFlora e fauna.\nIl 44% del territorio della Lettonia \u00e8 coperto di foreste. Le aree settentrionali del Vidzeme e del Kurzeme sono le parti pi\u00f9 boscose del paese. La foresta pi\u00f9 antica, nel Parco Nazionale di Sl\u012btere del Kurzeme, protetta fin dal 1921, \u00e8 un bosco di latifoglie che ospita una torbiera eutrofica e diverse rare orchidee. Questo parco nazionale protegge da solo 23 tipi di foresta e tre tipi di zone umide. Anche il Parco Nazionale del Gauja ha un ricco ecosistema e ospita 900 specie diverse di piante.\nLa Lettonia, insieme agli altri paesi della regione baltica, ospita pi\u00f9 grandi mammiferi selvatici di qualsiasi altra nazione europea. Alci, cervi, cinghiali, lupi e perfino alcuni orsi abitano i boschi del paese in numero pi\u00f9 o meno cospicuo. Lungo i corsi d'acqua interni vi sono i castori, mentre le coste sono popolate da foche. La Lettonia ospita anche una grande popolazione di lontre. Il Parco Nazionale del Gauja vanta 48 specie di mammiferi. A sud di Liep\u0101ja, la sede lettone del Worldwide Fund for Nature ha reintrodotto i cavalli konik, discendenti dei cavalli selvatici che un tempo vivevano liberi in Europa, in una tenuta abbandonata intorno al lago Pape. La Lettonia ospita anche una grande popolazione di cicogne bianche. Insieme alla Lituania accoglie pi\u00f9 cicogne bianche dell'intera Europa occidentale. La rara cicogna nera nidifica nel Parco Nazionale del Gauja.\nProblemi ambientali.\nIl rapido processo di industrializzazione durante l'occupazione sovietica e il mancato controllo dell'impatto ambientale di imprese come la costruzione di centri manifatturieri, impianti idroelettrici e dighe hanno fatto aumentare a dismisura i livelli di inquinamento idrico e atmosferico. Dall'indipendenza, il governo lettone e diverse organizzazioni nazionali hanno fatto della tutela dell'ambiente una priorit\u00e0 e finalmente il problema dell'inquinamento del paese \u00e8 stato affrontato. Stranamente, alcune zone sono minacciate oggi ancor pi\u00f9 che durante il regime sovietico: ne \u00e8 un esempio tipico il litorale lettone nel Kurzeme settentrionale, un tempo posto di frontiera off-limits per la gente del luogo, oggi minacciato dal disboscamento e dallo sfruttamento edilizio.\nIl sostegno finanziario di Scandinavia e Germania ha contribuito a ridurre l'inquinamento prodotto da centri industriali come Daugavpils e Liep\u0101ja. Ventspils, che alla fine degli anni 1980 soffocava nelle polveri di carbonato di potassio, \u00e8 stata oggetto di una vasta operazione di pulizia. Un nuovo sistema di alimentazione idrica finalizzato alla riduzione degli scarichi delle acque fognarie nel Mar Baltico, il monitoraggio dell'aria e la realizzazione di un nuovo sistema di riscaldamento per ridurre le emissioni di anidride solforosa e di biossido d'azoto sono tutte iniziative che fanno parte di un progetto ambientale della citt\u00e0 a lungo termine del costo preventivo di 23 milioni di euro. Nonostante tutti questi sforzi, l'Agenzia Municipale per il Controllo della Qualit\u00e0 dell'Aria ha dichiarato che l'aria di R\u012bga \u00e8 ancora poco salubre e che gli edifici storici della Citt\u00e0 Vecchia continuano a subire danni a causa dell'inquinamento.\nL'impianto di trattamento delle acque di R\u012bga \u00e8 stato migliorato, riducendo cos\u00ec il flusso di liquami nel fiume Daugava e rendendo meno pericolosa la balneazione nel golfo di R\u012bga. La Bandiera blu europea \u00e8 stata assegnata alle spiagge di J\u016brmala, Ventspils e Liep\u0101ja, ma la sicurezza e la pulizia delle altre aree balneari \u00e8 tutta da dimostrare.\nLa Lettonia si sta seriamente impegnando a utilizzare fonti di energia rinnovabili. Attualmente il 40% dell'energia del paese \u00e8 ottenuto in questo modo, soprattutto grazie all'energia idroelettrica. L'ingresso della Lettonia nell'Unione europea nel 2004 ha comportato l'adesione a una serie di norme ambientali e il governo si \u00e8 impegnato ad adeguarsi a tutte le direttive ambientali dell'Unione europea entro il 2010.\nGastronomia.\nLa cucina lettone ha subito l'influenza, in particolare, tedesca e russa e si basa spesso sulla consumazione di tre pasti al giorno.\nSport.\nCiclismo.\nNella disciplina del ciclismo ricordiamo l'affermazione di Rom\u0101ns Vain\u0161teins, campione mondiale della prova in linea su strada, nel 2000.\nGiochi olimpici.\nLa prima medaglia d'oro olimpica per la Lettonia venne conquistata da Igors Vihrovs, nella ginnastica artistica, ai Giochi olimpici di Sydney 2000.\nMa la prima medaglia olimpica per la Lettonia risale a Los Angeles 1932 e fu la medaglia d'argento vinta nell'atletica leggera da J\u0101nis Dali\u0146\u0161.\nMotocross.\nNel 2017 il pilota lettone Pauls Jonass vince il titolo mondiale di motocross nella categoria MX2 (mondiale under 23), divenendo cos\u00ec il primo lettone a vincere un mondiale in questa disciplina.\nCalcio.\nLa Nazionale di calcio della Lettonia ha vinto ben 13 edizioni della Coppa del Baltico e ha come attuale capocannoniere con 29 reti M\u0101ris Verpakovskis."}
{"id": "2591", "revid": "1543377", "url": "https://it.wikipedia.org/wiki?curid=2591", "title": "Larix", "text": "Larix \u00e8 un genere di conifere appartenenti alla famiglia delle Pinaceae. \nVi appartengono i larici, con l'unica specie europea presente in Italia: \"Larix decidua\" Miller.\nNella flora spontanea italiana ed europea i larici sono le uniche conifere le cui foglie non sono persistenti (non sono sempreverdi e quindi cadono in autunno e inverno), anche se nel mondo esistono altri generi di gimnosperme a foglie caduche. \nDescrizione.\nIl genere comprende alberi decidui con un'altezza che pu\u00f2 raggiungere anche i 50-60 metri (Larix occidentalis).\nLe foglie sono aghi brevi di colore verde tenue che, come nel genere Cedrus, sono raccolti in gruppi di 20-40 individui e portati su brachiblasti. La chioma \u00e8 piramidale e rada, con rami portati orizzontalmente al tronco, anche se alcune specie li hanno caratteristicamente penduli. I fiori maschili (microsporofilli) sono conetti arancio-giallastri e cadono dopo l'impollinazione.\nI fiori femminili (macrosporofilli) sono coni sferici rosa-violacei articolati in squame e brattee e portati sullo stesso ramo dei fiori maschili, anche se in strutture diverse (piante monoiche a sessi separati sullo stesso individuo). Dopo la maturazione, che dura un anno, lignificano (e in questa fase sono chiamati strobili o pigne) e permangono sulla pianta attaccati ai rami per parecchi anni dopo aver disperso i semi alati. I larici sono alberi dal portamento snello, dall'ampio e profondo apparato radicale e dalla corteccia rugosa finemente screpolata in placche irregolari. Il legno \u00e8 bicolore, con durame rosa salmone e alburno bianco giallastro.\nIl numero cromosomico \u00e8 2n = 24, simile a quello della maggior parte degli altri alberi della famiglia delle Pinaceae.\nDistribuzione e habitat.\nIl genere \"Larix\" \u00e8 presente in tutte le zone temperato-fredde dell'emisfero boreale, dal Nordamerica alla Siberia settentrionale passando per Europa, Cina montuosa e Giappone. I larici sono importanti componenti delle foreste di Russia, Europa centrale, Stati Uniti e Canada. Richiedono un clima fresco e abbastanza umido e per questo motivo si trovano nelle montagne delle zone temperate, mentre nelle aree boreali vegetano anche nel piano. Al genere \"Larix\" appartengono gli alberi che si spingono pi\u00f9 a nord di tutti arrivando a lambire, in Nordamerica e Siberia, la tundra e ghiacci polari. I larici sono specie ricolonizzatrici frugali, poco esigenti nei confronti del suolo e molto longevi. Vivono in foreste pure o miste, assieme ad altre conifere o pi\u00f9 raramente latifoglie.\nSulle Alpi \u00e8 diffuso il larice europeo o comune (\"Larix decidua\" Miller) che cresce spontaneo in alta quota.\nUn'altra specie diffusa ma introdotta in Europa \u00e8 il larice del Giappone (\"Larix kaempferi\" Sargent), utilizzato in selvicoltura perch\u00e9 resistente al fungo che causa il cancro del larice (\"Lachnellula willkommii\"). In Italia il larice europeo costituisce un relitto glaciale, essendo sceso verso sud durante le glaciazioni e poi risalito in altitudine sulle montagne invece che in latitudine durante il successivo periodo post-glaciale. Sulle Alpi, infatti, quest'albero predilige le alte quote, raggiungendo e superando i 2300 metri sopra il livello del mare. Essendo l'unica conifera dell'arco Alpino a foglie caduche, l'affermazione di questa specie richiede l'assenza di cormofite concorrenti, che costituirebbero un ostacolo all'approvvigionamento idrico e luminoso. I lariceti, infatti, sono la naturale evoluzione ecologica, nel loro ambiente, dei terreni da poco smossi a seguito di eventi perturbativi particolarmente intensi (disturbi). Per questo motivo, il larice \u00e8 considerata specie pioniera e ricolonizzatrice nelle successioni ecologiche, anche se \u00e8 possibile trovarla in boschi misti o puri stabili (le cosiddette \"successioni bloccate\").\nSistematica.\nA seconda degli studi sono riconosciute 10 o 11 (15 a volte) specie, di cui una (L. czekanowskii) incerta.\nIn passato la lunghezza delle brattee dei coni era considerata un buon criterio per dividere i larici in due sezioni (sect. \"Larix\" con brattee corte e sect. \"Multiserialis\" con brattee lunghe), ma recenti indagini genetiche non supportano questa divisione evidenziando piuttosto una rilevanza geografica in gruppi del Nuovo Mondo e del Vecchio Mondo che assume valore tassonomico. La lunghezza delle brattee dei coni costituirebbe semplicemente un adattamento alle condizioni climatiche. I pi\u00f9 recenti studi molecolari hanno proposto tre gruppi all'interno del genere, con una prima divisione in specie nordamericane e specie euroasiatiche ed una seconda suddivisione all'interno delle specie di Europa e Asia. Rimane ancora incerta la posizione sistematica di \"Larix sibirica\". \nDi seguito l'elenco delle specie riconosciute attualmente a livello internazionale e suddivise secondo la pi\u00f9 recente classificazione filogenetica: \nSpecie Euroasiatiche.\nSpecie Euroasiatiche meridionali con brattee lunghe.\nI larici inoltre si ibridano facilmente tra loro e attualmente sono stati accettati e riconosciuti i seguenti ibridi:\nUn noto ibrido impiegato in selvicoltura \u00e8 il larice di Dunkeld o \"Larix \u00d7 marschlinsii \" (sin. \" L. \u00d7 eurolepis \"), sorto pi\u00f9 o meno simultaneamente in Svizzera e Scozia quando individui intermedi tra \"L. decidua\" e \"L. kaempferi\", contenenti le qualit\u00e0 di entrambi, furono notati a seguito dell\u2019impiego delle due specie parentali in rimboschimenti promiscui. Quest\u2019ibrido \u00e8 stato largamente impiegato anche in Italia, sia sulle Alpi che in alcune zone dell'Appennino e delle Alpi Apuane. Larix x stenophylla Sukaczev \u00e8 un altro probabile ibrido ancora tassonomicamente non definito.\nUsi.\nIl larice possiede un legno bicolore (rosa salmone o rossastro nel durame e bianco-giallastro nell'alburno) particolarmente resistente alle intemperie. Viene utilizzato soprattutto per uso strutturale, per mobili, manufatti e in edilizia per costruire i tetti delle case di montagna. Risulta anche un buon combustibile. \nDalle radici si estrae il d-mannosio, un monosaccaride utilizzato in passato come rimedio naturale per combattere le cistiti da Escherichia coli, mentre dalla corteccia di larice occidentale si estraggono gli arabinogalattani, composti che hanno una funzione benefica sull'intestino e contro la tosse."}
{"id": "2592", "revid": "39692", "url": "https://it.wikipedia.org/wiki?curid=2592", "title": "Larice", "text": ""}
{"id": "2594", "revid": "0", "url": "https://it.wikipedia.org/wiki?curid=2594", "title": "Larici", "text": ""}
{"id": "2595", "revid": "889846", "url": "https://it.wikipedia.org/wiki?curid=2595", "title": "Longitudine", "text": "La longitudine (dal latino \"longitudo\", \"longitud\u012dnis\"; derivato di \"longus\", \"lungo\") \u00e8 la coordinata geografica che specifica quanto la posizione di un punto sulla superficie terrestre si trovi ad est oppure ad ovest rispetto al Meridiano di Greenwich assunto come riferimento.\nRispetto a quest'ultimo, esiste pertanto una longitudine orientale da 0\u00b0 a 180\u00b0 (Long E) e una longitudine occidentale da 0\u00b0 a 180\u00b0 (Long W).\nIn altri termini, la longitudine \u00e8 la distanza angolare misurata in gradi, lungo l'arco di parallelo compreso tra il Meridiano fondamentale di Greenwich, e il meridiano passante per il punto considerato. Essa \u00e8 definita in maniera analoga, ma riferita a differenti meridiani e piani di riferimento, anche in astronomia.\nDescrizione.\nTalora la longitudine di un punto della superficie terrestre pu\u00f2 essere espressa rispetto a un meridiano locale scelto come fondamentale, del quale per\u00f2 \u00e8 perfettamente conosciuta a sua volta la longitudine rispetto al meridiano fondamentale, rendendo agevole il calcolo della longitudine del punto stesso rispetto a Greenwich.\nGli antichi fissarono come meridiano fondamentale quello passante dall'isola di Ferro nelle Canarie (situato a 20\u00b0 a ovest di Parigi). Nel 1885 una commissione riunitasi a Washington convenne di adottare il \"meridiano di Greenwich\" (situato a 2\u00b0 20' 14\" da Parigi). In Italia si \u00e8 spesso usato, anche in tempi recenti, il Meridiano di Monte Mario (Roma), situato a 12\u00b0 27' 10\",93 E in E.D. 1950\" da Greenwich; sovente si possono trovare indicazioni leggermente diverse a seconda dell'ellissoide usato, per esempio viene riferita a 12\u00b0 27' 08\",40 secondo il sistema italiano chiamato Roma 40. Dal meridiano fondamentale deriva anche l'UTC, o tempo coordinato universale.\nMisurazione.\nUna misura semplificata della longitudine si effettua con un orologio (o meglio un cronometro) e una meridiana. L'orologio deve segnare l'ora di Greenwich. Semplificando: leggendo l'ora locale dalla meridiana e calcolando la differenza con quella dell'orologio si trova la longitudine (15\u00b0 per ogni ora). In realt\u00e0 bisognerebbe correggere l'ora di osservazione della nostra meridiana con l'equazione del tempo ottenibile dalla consultazione delle Effemeridi cambiata di segno."}
{"id": "2596", "revid": "827882", "url": "https://it.wikipedia.org/wiki?curid=2596", "title": "Leonard Woolley", "text": "Conosciuto per i suoi scavi a Ur, in Mesopotamia, Woolley \u00e8 considerato uno dei primi archeologi moderni. Nel 1935 venne insignito del titolo di \"Sir\" per i suoi contributi all'archeologia. \nBiografia.\nWoolley nacque ad Upper Clapton, nel moderno borough di Hackney, a Londra, e frequent\u00f2 il New College di Oxford. Nel 1905 divenne assistente all'Ashmolean Museum. \nNel 1910 effettu\u00f2 scavi a Karkemish, fra Siria e Turchia, dove sulle rive dell'Eufrate lavor\u00f2 per conto del British Museum, avendo tra i propri collaboratori Lawrence d'Arabia. Nel 1914 esplor\u00f2 Shivta.\nPort\u00f2 a termine i maggiori scavi a Karkemish anticipando appena l'inizio della Grande Guerra. Il suo lavoro a Ur inizi\u00f2 nel 1922, dove fece importanti scoperte durante gli scavi nei cimiteri reali, come lo Stendardo di Ur e le arpe e lire di Ur.\nNel 1943 venne nominato \"Archaeological Adviser\" presso il \"War Office\", responsabile della tutela dei monumenti nelle zone di guerra controllate dall'esercito britannico."}
{"id": "2598", "revid": "287204", "url": "https://it.wikipedia.org/wiki?curid=2598", "title": "Litografia (disambigua)", "text": ""}
{"id": "2600", "revid": "1003477", "url": "https://it.wikipedia.org/wiki?curid=2600", "title": "Lingua vallona", "text": "Il vallone (\"walon\") \u00e8 una lingua romanza parlata in Vallonia (nel sud del Belgio).\nAltri luoghi in cui viene parlato il vallone sono:\nStoria.\nParlare di un periodo di nascita per il vallone non \u00e8 semplice; da uno stretto punto di vista linguistico, Louis Remacle ha mostrato che numerose evoluzioni che consideriamo oggi come tipiche del vallone sono apparse tra il 700 e il 1200. Il vallone \u00abera chiaramente e definitivamente individualizzato fin dal 1200 oppure fin dall'inizio del XIII secolo\u00bb.\nTuttavia, i testi \"linguistici\" dell'epoca non menzionano il vallone, mentre menzionano gi\u00e0, tra l'altro, il piccardo e il lorenese nello stesso campo linguistico d'o\u00efl. Nel Quattrocento, gli scrittori della regione chiamano la loro lingua roman (romanza) quando vogliono distinguerla dalle altre. All'inizio del XVI secolo, troviamo la prima attestazione della parola \"vallone\" nel senso linguistico di oggi: nel 1510 o nel 1511 Jean Lemaire de Belges opera la transizione tra \"rommand\" (cio\u00e8 romanza) e \"vualon\".\nIl termine \"vallone\" acquista cos\u00ec un senso pi\u00f9 prossimo all'attuale: la lingua regionale della parte romanza dei Paesi Bassi e della regione di Liegi. L'epoca in cui si stabilisce l'egemonia della Borgogna unificatrice nella regione vallona \u00e8 un momento importantissimo della storia del vallone. La nascita visibile d'una certa identit\u00e0 vallona al contrario delle regioni \"thioises\" (fiamminghe) dei Paesi Bassi consacra la parola \"Valloni\" per designare le popolazioni francofone. Lo stesso, un po' pi\u00f9 tardi, la loro lingua regionale \u00e8 percepita pi\u00f9 chiaramente come distinta dal francese centrale e dalle altre lingue d'o\u00efl circostanti, ci\u00f2 che comporta l'abbandono del termine \"romanzo\" in senso vago a beneficio della parola \"vallone\", in cui l'estensione linguistica \u00e8 sovrapposta al senso etnico e politico. In questo periodo in cui il francese termina di sostituirsi al latino in tutte le funzioni (Ordinanza di Villers-Cotter\u00eats, 1539), si stabilisce come lingua d'insegnamento ed \u00e8 l'oggetto di un'intensa politica di normalizzazione (La Pl\u00e9iade): in un contesto in cui vivono insieme due lingue della stessa famiglia, l'una pu\u00f2 solo definirsi contro l'altra.\nAttorno al 1600 vi \u00e8 una conferma scritta dell'evoluzione del modo di esprimersi nel corso dei due secoli precedenti e si impone definitivamente il sistema grafico francese nella regione vallona. Risale a questo periodo la presa di coscienza della differenza tra una lingua vernacolare orale (il vallone) e la lingua scritta dei secoli precedenti, la \"scripta\", che era una lingua composta, tipicamente vallona, ma non riproduceva sistematicamente i tratti della parlata vernacolare dell'epoca. Il vallone scritto viene riservato alla letteratura satirica e buffonesca, mentre il francese rimane la lingua formale dei testi ufficiali.\nVariet\u00e0 geografiche del vallone.\nCi sarebbero quattro grandi gruppi di dialetti:\nIl vallone orientale \u00e8 il dialetto che ha la maggior percentuale di caratteristiche proprie del vallone, seguito dal vallone centrale, mentre l'occidentale ed il meridionale hanno dialetti pi\u00f9 misti, dove si trovano pi\u00f9 numerose influenze francesi, a volte caratteristiche pi\u00f9 antiche che negli altri dialetti, ma anche caratteristiche che si ritrovano nelle lingue regionali vicine (piccardo a ovest e lorenese a sud). Da qui viene l'uso a volte dei nomi \"vallo-lorenese\" e \"vallo-piccardo\", anche se questi nomi possono sembrare esagerati.\nSolo i dialetti dell'estremo ovest (La Louvi\u00e8re ad esempio) e dell'estremo sud (L\u00e9glise ad esempio) possono essere considerati linguisticamente a cavallo tra due campi linguistici. Inoltre, molte caratteristiche del vallone occidentale non sono in comune con il piccardo in genere, ma pi\u00f9 con i dialetti orientali del piccardo (il piccardo di Vallonia). Lo stesso ragionamento si pu\u00f2 fare per il vallone meridionale, che ha caratteristiche comuni con i dialetti pi\u00f9 settentrionali del lorenese (gomese) piuttosto che con il lorenese in generale.\nSono quindi pi\u00f9 spesso considerazioni extra-linguistiche che linguistiche che fondano \"l'unit\u00e0\" dei gruppi dialettali, ad esempio l'influenza di un centro come Liegi ad est oppure l'identificazione fra Ardenne e vallone meridionale. Le quattro grandi divisioni dialettali citate sopra non sono pertanto ben nette."}
{"id": "2601", "revid": "258664", "url": "https://it.wikipedia.org/wiki?curid=2601", "title": "Lingua sarda", "text": "Il sardo (nome nativo \"sardu\" , \"l\u00ecngua sarda\" nelle variet\u00e0 campidanesi o \"limba sarda\" nelle variet\u00e0 logudoresi e in ortografia LSC) \u00e8 una lingua parlata in Sardegna e appartenente al ramo indoeuropeo che, per differenziazione evidente sia ai parlanti nativi, sia ai non sardi, sia agli studiosi di ogni tempo, deve essere considerata autonoma dai sistemi dialettali di area italica, gallica e ispanica e pertanto classificata come idioma a s\u00e9 stante nel panorama neolatino.\nDal 1997 la legge regionale riconosce alla lingua sarda pari dignit\u00e0 rispetto all'italiano. Dal 1999 la lingua sarda \u00e8 anche tutelata dalla legge nazionale sulle minoranze linguistiche; fra i dodici gruppi in questione, quello sardo costituisce la comunit\u00e0 pi\u00f9 robusta in termini assoluti bench\u00e9 in continua diminuzione nel numero di locutori.\nPer quanto la comunit\u00e0 di locutori possa definirsi come avente una \"elevata coscienza linguistica\", il sardo \u00e8 attualmente classificato dall'UNESCO nei suoi principali dialetti come una lingua in serio pericolo di estinzione (\"definitely endangered\"), essendo gravemente minacciato dal processo di deriva linguistica verso l'italiano, il cui tasso di assimilazione, ingenerata dal diciottesimo secolo in poi, presso la popolazione sarda \u00e8 ormai alquanto avanzato; quella in et\u00e0 adulta non sarebbe ad oggi pi\u00f9 capace di portare avanti una singola conversazione nella lingua isolana, essendo questa impiegata in via esclusiva solo dal 0,6% della popolazione, e meno del quindici per cento, all'interno di quella giovanile, ne avrebbe ereditato residuali competenze.\nQuadro generale.\nIl sardo \u00e8 classificato come lingua romanza e viene considerato da molti studiosi come la pi\u00f9 conservativa delle lingue derivanti dal latino; a titolo di esempio, lo storico Manlio Brigaglia rileva che la frase in latino pronunciata da un romano di stanza a Forum Traiani \"Pone mihi tres panes in bertula\" (\"Mettimi tre pani nella bisaccia\") corrisponderebbe alla sua traduzione in sardo corrente \"Ponemi tres panes in sa b\u00e8rtula\". La relativa prossimit\u00e0 della lingua sarda al latino era stata analizzata anche dal linguista italo-americano Mario Andrew Pei nel suo studio comparativo del 1949 e ancor prima notata, nel 1941, dal geografo francese Maurice Le Lannou nel corso del suo periodo di ricerca in Sardegna.\nSebbene la base lessicale sia quindi in massima misura di origine latina, il sardo conserva tuttavia diverse testimonianze del sostrato linguistico degli antichi Sardi prima della conquista romana: si evidenziano etimi protosardi e, in misura minore, anche fenicio-punici in diversi vocaboli e soprattutto toponimi, che in Sardegna si sarebbero preservati in percentuale maggiore rispetto al resto dell'Europa latina. Tali etimi riportano a un sostrato paleomediterraneo che rivelerebbe relazioni strette col basco. In et\u00e0 medievale, moderna e contemporanea la lingua sarda ha ricevuto influenze di superstrato dal greco-bizantino, ligure, volgare toscano, catalano, castigliano e infine italiano.\nCaratterizzato da una spiccata fisionomia che risalta dalle pi\u00f9 antiche fonti disponibili, il sardo \u00e8 ritenuto da vari autori come parte di un gruppo autonomo e nettamente differenziato rispetto all'italoromanzo ed \u00e8 stato rapportato da Max Leopold Wagner e Benvenuto Aronne Terracini all'ormai estinto latino d'Africa, con le cui variet\u00e0 condivide diversi parallelismi e un qual certo arcaismo linguistico, nonch\u00e9 un precoce distacco dal comune ceppo latino; il Wagner (1951) annette il sardo alla Rom\u00e0nia occidentale, mentre Matteo Bartoli (1903) e Pier Enea Guarnerio (1905) lo ascrivono a una posizione autonoma tra la Rom\u00e0nia occidentale e quella orientale. Da altri autori ancora, il sardo \u00e8 classificato come l'unico esponente ancora in vita di una branca un tempo comprensiva finanche della Corsica e della summenzionata sponda meridionale del Mediterraneo.\nVariet\u00e0 linguistiche di tipo sardo.\nI dialetti della lingua sarda propriamente detta vengono convenzionalmente ricondotti a due ortografie standardizzate e reciprocamente comprensibili, l'una riferita ai dialetti centro-settentrionali (o \"logudoresi\") e l'altra a quelli centro-meridionali (o \"campidanesi\"). Le caratteristiche che vengono solitamente considerate dirimenti sono l'articolo determinativo plurale (\"is\" ambigenere in campidanese, \"sos\" / \"sas\" in logudorese) e il trattamento delle vocali etimologiche latine \"E\" e \"O\", che rimangono tali nelle variet\u00e0 centro-settentrionali e sono mutate in \"I\" e \"U\" in quelle centro-meridionali; esistono per\u00f2 numerosi dialetti detti di transizione, o \"Mesan\u00eda\" (es. arborense, barbaricino meridionale, ogliastrino, ecc.), che presentano i caratteri tipici ora dell'una, ora dell'altra variet\u00e0.\nTale percezione dualistica dei dialetti sardi, originariamente registrata in via esogena per la prima volta dal naturalista Francesco Cetti nel Settecento e riproposta in seguito dall'editore del dizionario sardo-italiano di Giovanni Spano, piuttosto che segnalare la presenza di effettive isoglosse, costituisce la prova di un'adesione psicologica dei sardi alla suddivisione amministrativa dell'isola effettuata in epoca spagnola tra un \"Caput Logudori\" (\"Cabu de Susu\", \"Capo di Sopra\") e un \"Caput Calaris\" (\"Cabu de Jossu\", \"Capo di Sotto\") ed estesa poi alla tradizione ortografica in una variet\u00e0 logudorese e campidanese illustre.\nIl fatto che tali variet\u00e0 illustri astraggano dai dialetti effettivamente diffusi nel territorio, che invece si collocano lungo uno spettro interno o \"continuum\" di parlate reciprocamente intellegibili, fa s\u00ec che risulti difficile tracciare un confine reale tra le variet\u00e0 interne di tipo \"logudorese\" e di tipo \"campidanese\", problematica comune nella distinzione dei dialetti delle lingue romanze. Dal punto di vista propriamente scientifico, tale classificazione binaria \u00e8 stata sottoposta a delle critiche da parte di alcuni autori.\nI vari dialetti sardi, pur accomunati da morfologia, lessico e sintassi fondamentalmente omogenei, presentano rilevanti differenze di carattere fonetico e talvolta anche lessicale, che non ne ostacolano comunque la mutua comprensibilit\u00e0.\nDistribuzione geografica.\nViene tuttora parlata in quasi tutta l'isola di Sardegna da un numero di locutori variabile tra 1.000.000 e 1.350.000 unit\u00e0, generalmente bilingue (sardo/italiano) in situazione di \"diglossia\" (la lingua sarda \u00e8 utilizzata prevalentemente nell'ambito familiare e locale mentre quella italiana viene usata nelle occasioni pubbliche e per la quasi totalit\u00e0 della scrittura).\nPi\u00f9 precisamente, da uno studio commissionato dalla Regione Sardegna nel 2006 risulta che ci siano 1.495.000 persone circa che capiscono la lingua sarda e 1.000.000 di persone circa in grado di parlarla. In modo approssimativo i locutori attivi del campidanese sarebbero 670.000 circa (il 68,9% dei residenti a fronte di 942.000 persone in grado di capirlo), mentre i parlanti delle variet\u00e0 logudoresi-nuoresi sarebbero 330.000 circa (compresi i locutori residenti ad Alghero, nel Turritano e in Gallura) e 553.000 circa i sardi in grado di capirlo. Nel complesso solo meno del 3% dei residenti delle zone sardofone non avrebbe alcuna competenza della lingua sarda.\nIl sardo \u00e8 la lingua tradizionale nella maggior parte delle comunit\u00e0 sarde nelle quali complessivamente vive l'82% dei sardi (il 58% in comunit\u00e0 tradizionalmente campidanesi, il 23% in quelle logudoresi).\nIn virt\u00f9 delle emigrazioni dai centri sardofoni, principalmente logudoresi e nuoresi, verso le zone costiere e le citt\u00e0 del nord Sardegna il sardo \u00e8, peraltro, parlato anche nelle aree storicamente non sardofone:\nUn discorso a parte va fatto per i due idiomi parlati nell'estremo nord dell'isola, linguisticamente gravitanti sulla Corsica e quindi la Toscana: l'uno a nord-est, sviluppatosi da una variet\u00e0 del toscano (il c\u00f2rso meridionale) e l'altro a nord-ovest, influenzato dal toscano/corso e genovese. Francesco Cetti, che per primo, come si \u00e8 detto, oper\u00f2 la classificazione bipartita del sardo, reput\u00f2 l'idioma \u00abche si parla in Sassari, Castelsardo e Tempio\u00bb come \"non nazionale\" (ovvero, non sardo) al pari del dialetto di Alghero, rinvenendone le origini nei dialetti italiani e specificamente toscani. La maggior parte degli studiosi li considera infatti come parlate geograficamente sarde ma, tipologicamente, facenti parte del sistema linguistico italiano per sintassi, grammatica e in buona parte anche lessico. Secoli di contiguit\u00e0 hanno fatto s\u00ec che, tra il sardo e i dialetti sardo-corsi afferenti all'area italiana, vi fossero reciproche influenze sia fonetico-sintattiche sia lessicali, senza per\u00f2 che ci\u00f2 comportasse l'annullamento delle differenze fondamentali tra i due sistemi linguistici. Nello specifico, i cosiddetti idiomi sardo-corsi sono:\nNelle zone di diffusione del gallurese e del sassarese, la lingua sarda \u00e8 capita dalla massima parte della popolazione (il 73,6% in Gallura e il 67,8% nel Turritano), anche se \u00e8 parlata da una minoranza di locutori: il 15,1% in Gallura (senza la citt\u00e0 di Olbia, dove la sardofonia ha un notevole rilievo, ma comprese le piccole enclavi linguistiche come Luras) e il 40,5% nel Turritano, grazie alle numerose isole linguistiche in cui i due idiomi convivono.\nCompetenza del sardo all'interno delle diverse aree linguistiche.\nLa presente tavola sinottica \u00e8 contenuta nel gi\u00e0 citato rapporto di Anna Oppo (curatrice), \"Le Lingue dei Sardi. Una Ricerca Sociolinguistica\", commissionato dalla Regione Autonoma di Sardegna alle Universit\u00e0 di Cagliari e di Sassari.\nStoria.\nPreistoria e storia antica.\nLe origini e la classificazione della lingua protosarda o paleosarda non sono al momento note con certezza. Alcuni studiosi, tra cui il linguista svizzero esperto degli elementi di sostrato Johannes Hubschmid, hanno creduto di potere riconoscere diverse stratificazioni linguistiche nella Sardegna preistorica. Queste stratificazioni, cronologicamente collocabili in un periodo molto ampio che va dall'et\u00e0 della pietra a quella dei metalli, mostrerebbero, a seconda delle ricostruzioni proposte dai diversi autori, similitudini con le lingue paleoispaniche (proto-basco, iberico), lingue tirseniche e l'antico ligure.\nAnche se la dominazione di Roma, iniziata nel 238 a.C., import\u00f2 fin da subito nell'amministrazione locale la lingua latina, la romanizzazione dell'isola non procedette in maniera affatto spedita: si stima che i contatti linguistici con la metropoli continentale fossero probabilmente gi\u00e0 cessati a partire dal I secolo a.C., e le lingue sarde, fra cui il punico, permasero nell'uso ancora per diverso tempo. Si reputa che il punico continu\u00f2 a essere usato fino al IV secolo d.C., mentre il nuragico resistette fino al VII secolo d.C. presso le popolazioni dell'interno che, guidate dal capo tribale Ospitone, adottarono anch'esse il latino con la loro conversione al cristianesimo. La prossimit\u00e0 culturale della popolazione locale rispetto a quella cartaginese risaltava nel giudizio degli autori romani, in particolare presso Cicerone le cui invettive, nello schernire i sardi ribelli al potere romano, vertevano nel denunciarne la inaffidabilit\u00e0 per via della loro supposta origine africana avendone in odio i portamenti, la loro disposizione verso Cartagine piuttosto che Roma, nonch\u00e9 una lingua incomprensibile. Diverse radici paleosarde rimasero invariate e in molti casi furono incamerate nel latino locale (come \"Nur\", presumibilmente da Norace, che si ritrova in diversi toponimi quali \"Nurri\", \"Nurra\" e molti altri); la regione dell'isola che avrebbe derivato il suo nome dal latino \"Barbaria\" (in italiano \"paese dei Barbari\", lemma comune all'ormai desueto \"Barberia\") si oppose all'assimilazione romana per un lungo periodo: vedasi, a titolo di esempio, il caso di Olzai, in cui circa il 50% dei toponimi \u00e8 derivabile dal sostrato linguistico protosardo. Oltre ai nomi di luogo, sull'isola sono presenti diversi nomi di piante, animali e terminologia geomorfica direttamente riconducibili agli antichi idiomi indigeni. Anche nel suo fondo latino il sardo presenta diverse peculiarit\u00e0, dovute all'adozione di vocaboli sconosciuti e/o da tempo caduti in disuso nel resto della Rom\u00e0nia linguistica.\nPer quanto lentamente, il latino sarebbe alla fine comunque diventato la lingua madre della maggior parte degli abitanti dell'isola. Come risultato di questo profondo processo di romanizzazione, l'odierna lingua sarda \u00e8 oggi classificata come lingua romanza o neolatina, presentante caratteristiche fonetiche e morfologiche simili al latino classico. Alcuni linguisti sostengono che la lingua sarda moderna sia stata la prima lingua a dividersi dalle altre lingue che si stavano evolvendo dal latino.\nDopo la caduta dell'Impero romano d'Occidente e una parentesi vandalica di 80 anni, la Sardegna fu riconquistata da Bisanzio e inclusa nell'Esarcato d'Africa. Nonostante un periodo di quasi cinque secoli, la lingua greca dei bizantini non diede in prestito al sardo che alcune espressioni rituali e formali; significativo, d'altro canto, l'utilizzo dell'alfabeto greco per redigere testi in una lingua neolatina.\nQuando gli omayyadi si impadronirono del Nordafrica, ai bizantini non rimasero dei precedenti territori che le Baleari e la Sardegna; essendo Costantinopoli impegnata nella riconquista della Sicilia e del Meridione italiano, caduti nelle mani degli arabi, questa distolse la propria attenzione dall'isola che, quindi, procedette a dotarsi di competenze via via maggiori fino all'indipendenza.\nPeriodo giudicale.\nIl sardo, sviluppando le due varianti ortografiche logudoresi e campidanesi, costitu\u00ec durante il periodo medioevale la lingua ufficiale e nazionale dei quattro Giudicati isolani, anticipando in emancipazione le altre lingue neolatine.\nL'eccezionalit\u00e0 della situazione sarda, che costituisce in tal senso un caso unico nell'intero panorama romanzo, consiste nel fatto che tali testi ufficiali furono redatti fin dall'inizio in sardo ed escludessero del tutto il latino, a differenza di quanto accadeva nel periodo coevo in Francia, Italia e Iberia; il latino, per quanto coufficiale, era infatti impiegato solo nei documenti concernenti rapporti con il continente. La coscienza linguistica sulla dignit\u00e0 del sardo era tale da giungere, nelle parole di Livio Petrucci, a un suo impiego \u00abin epoca per la quale nulla di simile \u00e8 verificabile nella penisola\u00bb non solo \u00abin campo giuridico\u00bb ma anche \u00abin qualunque altro settore della scrittura\u00bb.\nLa lingua sarda presentava allora un numero ancor maggiore di arcaismi e latinismi rispetto a quella attuale, l'utilizzo di caratteri oggi entrati in disuso nonch\u00e9 in diversi documenti una grafia della lingua scritta che risentiva degli influssi degli scrivani, spesso toscani, genovesi o catalani. Scarsa la presenza di lemmi germanici, giunti perlopi\u00f9 attraverso lo stesso latino, e degli arabismi, importati a loro volta dall'influsso iberico. Nonostante le numerose spedizioni intraprese verso la Sardegna, infatti, gli arabi non sarebbero mai riusciti mai a conquistarla e a stabilirvisi, a differenza della Sicilia.\nDante Alighieri nel suo De vulgari eloquentia (1303-1305) ne riferisce ed espelle criticamente i sardi, a rigore non italiani (\"Latii\") per quanto a questi superficialmente accomunabili, in quanto agli occhi di Dante parlerebbero non una lingua neolatina, bens\u00ec in latino schietto imitandone la \"gramatica\" \u00abcome le scimmie imitano gli uomini: dicono infatti \"domus nova\" e \"dominus meus\"\u00bb.\nTale asserzione \u00e8 in realt\u00e0 prova di quanto il sardo, ormai evolutosi autonomamente dal latino, fosse divenuto gi\u00e0 in quell'epoca, nelle parole del Wagner, un'autentica e impenetrabile \"sfinge\", ovvero una lingua pressoch\u00e9 incomprensibile a tutti fuorch\u00e9 gli isolani. Famosi sono due versi del XII secolo attribuiti al trovatore provenzale Rambaldo di Vaqueiras, che nel suo poema \"Domna, tant vos ai preiada\" equipara il sardo per intelligibilit\u00e0 a due lingue del tutto escluse dallo spazio romanzo, quali il tedesco (un idioma germanico) e il berbero (un idioma afroasiatico): \u00ab\"No t'entend plui d'un Todesco / Sardesco o Barbar\u00ec\"\u00bb (lett. \"Non ti capisco pi\u00f9 di un tedesco / o sardo o berbero\") e quelli del fiorentino Fazio degli Uberti (XIV secolo) il quale nel Dittamondo scrive dei sardi: \u00ab\"una gente che niuno non la intende / n\u00e9 essi sanno quel ch'altri pispiglia \"\u00bb (lett. \"una gente che nessuno capisce / n\u00e9 essi capiscono quel che gli altri bisbigliano\").\nIl geografo Muhammad al-Idrisi, che visse a Palermo nella corte del re Ruggero II, scrisse nella sua opera \"Kitab Nuzhat al-musht\u0101q fi'khtir\u0101q al-\u0101f\u0101q\" (\"Il libro dei viaggi piacevoli in terre lontane\" o, semplicemente, \"Il libro di Ruggero\") che \u00abi sardi sono di schiatta (latina d'Africa), berberizzanti; rifuggono dal consorzio di ogni altra nazione di : sono gente di proposito e e valorosa, che non lascia mai l'arme\u00bb. In effetti, il sardo era percepito come piuttosto simile ai dialetti latini un tempo parlati dai berberi cristiani in Nord Africa, dando credito alla teoria che il latino volgare sia in Africa che in Sardegna mostrasse una significativa quantit\u00e0 di parallelismi non gi\u00e0 solo per via di antiche affinit\u00e0 etniche, ma anche per il comune passato politico all'interno dell'Esarcato d'Africa. La comunanza sarda e africana di diverse parole alquanto rare se non assenti nel resto del panorama romanzo, come \"acina\" (uva), \"pala\" (spalla), o anche \"spanus\" nel latino africano e il sardo \"spanu\" (\"rossiccio\"), costituirebbe la prova, per J. N. Adams, del fatto che una discreta quantit\u00e0 di vocabolario fosse un tempo condivisa tra Africa e Sardegna. Sempre con riguardo al lessico, Wagner osserva come la denominazione sarda per la Via Lattea (\"sa (b)\u00eda de sa b\u00e1za\" o \"(b)\u00eda de sa b\u00e1lla\", letteralmente \"la via o il cammino della paglia\") si discosti dall'intero panorama romanzo e si ritrovi piuttosto nelle lingue berbere.\nIl primo documento scritto in cui compaiono elementi della lingua sarda risale al 1065 e si tratta dell'atto di donazione da parte di Barisone I di Torres indirizzato all'abate Desiderio a favore dell'abbazia di Montecassino, noto anche come Carta di Nicita.\nAltri documenti di grande rilevanza sono i Condaghi, la Carta di Orzocco (1066/1073), il Privilegio Logudorese (1080-1085) conservato presso l'Archivio di Stato di Pisa, la Prima Carta cagliaritana (1089 o 1103) proveniente dalla chiesa di San Saturnino nella diocesi di Cagliari e, assieme alla Seconda Carta Marsigliese, conservata negli Archivi Dipartimentali delle Bouches-du Rhone a Marsiglia, oltre a un particolare atto (1173) tra il Vescovo di Civita Bernardo e Benedetto, allor amministratore dell'Opera del Duomo di Pisa.\nGli Statuti Sassaresi (1316) e quelli di Castelgenovese (c. 1334), scritti in logudorese, sono un altro importante esempio di documentazione linguistica della Sardegna settentrionale e della Sassari comunale; \u00e8 infine d'uopo menzionare la \"Carta de Logu\" del Regno di Arborea (1355-1376), che sarebbe rimasta in vigore fino al 1827.\nPer quanto i testi a noi rimasti provenissero da zone alquanto lontane l'una dall'altra, quali il nord e il sud dell'isola, il sardo si presentava allora piuttosto omogeneo: bench\u00e9 le differenze ortografiche tra il logudorese e il campidanese cominciassero a intravedersi, il Wagner rinveniva in tale periodo \u00abl'originaria unit\u00e0 della lingua sarda\u00bb. Paolo Merci vi riscontra una \u00ablarga uniformit\u00e0\u00bb, cos\u00ec come Antonio Sanna e Ignazio Delogu, per il quale sarebbe stata la vita comunitaria a sottrarre l'ortografia sarda ai localismi. A detta di Carlo Tagliavini, nell'isola si andava formando una koin\u00e8 illustre basata piuttosto sul modello ortografico logudorese.\nIn seguito alla scomparsa del giudicato di Cagliari e di quello di Gallura nella seconda met\u00e0 del XIII secolo, sarebbe stato il dominio dei Gherardesca e della Repubblica di Pisa sugli ex-territori giudicali a provocare, secondo Eduardo Blasco Ferrer, una prima frammentazione del sardo, con un considerevole processo di toscanizzazione della lingua locale. Nel settentrione della Sardegna, invece, furono i genovesi a imporre la propria sfera di influenza, sia mediante la nobilt\u00e0 sardo-genovese di Sassari, sia attraverso i membri della famiglia Doria che, anche dopo l'annessione dell'isola da parte dei catalano-aragonesi, conservarono i propri feudi di Castelsardo e Monteleone in qualit\u00e0 di vassalli dei sovrani della Corona d'Aragona.\nAlla seconda met\u00e0 del XIII secolo risale la prima cronaca redatta in \"lingua sive ydiomate sardo\", seguendo gli stilemi tipici del periodo. Il manoscritto, redatto da un anonimo e oggi conservato presso l'Archivio di Stato di Torino, reca il titolo di \"Condagues de Sardina\" e traccia le vicende dei Giudici succedutisi nel Giudicato di Torres; l'ultima edizione critica della cronaca sarebbe stata ripubblicata nel 1957 da Antonio Sanna.\nLa politica estera del giudicato di Arborea, indirizzata a unificare il resto dell'isola sotto il suo regno e a preservare la propria indipendenza da ingerenze straniere, oscill\u00f2 tra una posizione di alleanza con gli aragonesi in funzione antipisana a una, di senso contrario, antiaragonese, instaurando alcuni legami culturali con la tradizione italiana. La contrapposizione politica fra il giudicato di Arborea e i sovrani aragonesi, divenuti ormai egemoni in Sardegna, si manifest\u00f2 anche con l'adozione di certe matrici culturali toscane, quali alcuni moduli linguistici nell'Oristanese e lo \"Stile dell'Incarnazione pisana\", architettura militare e religiosa. Ciononostante, in linea con la propria politica estera, il giudicato arborense si contraddistinse per diverse innovazioni, quali un proprio tipo di scrittura cancelleresca (la gotica cancelleresca arborense) e per una qual certa riluttanza a sottoporsi eccessivamente all'influsso di culture forestiere, maturata sulla consapevolezza di una propria identit\u00e0 autoctona, etnica, antropologica, culturale e linguistica. In ogni caso, una qual certa influenza italiana pot\u00e9 essere mantenuta nel giudicato arborense grazie alla presenza in loco di alcuni notai, giuristi e medici provenienti dalla suddetta penisola, nonch\u00e9 di alcuni uomini d'arme toscani a capo di milizie locali, fra cui Cicarello di Montepulciano e Giuliano di Massa.\nPeriodo iberico e aragonese-spagnolo.\nL'infeudamento della Sardegna da parte di papa Bonifacio VIII nel 1297, senza che questi avesse tenuto conto delle realt\u00e0 statuali gi\u00e0 presenti al suo interno, port\u00f2 alla fondazione nominale del Regno di Sardegna. Una lunga guerra tra Arborea e Aragonesi, conclusasi con la definitiva vittoria di questi ultimi a Sanluri nel 30 giugno 1409 e la rinuncia dei diritti di successione arborensi da parte di Guglielmo III di Narbona, segn\u00f2 la definitiva fine dell'indipendenza sarda; sarebbe stato sistematicamente neutralizzato ogni focolaio di ribellione antiaragonese, quali la rivolta di Alghero nel 1353, quella di Uras del 1470 e infine quella di Macomer nel 1478, in seguito alla quale l'isola fu arbitrariamente divisa in due Capi di pertinenza separata.\nL'assimilazione conseguente alla conquista dell'isola invest\u00ec ogni aspetto della societ\u00e0; il catalano, la lingua pi\u00f9 diffusa nella Corona d'Aragona, assunse infatti lo status di lingua egemone, in una condizione diglossica in cui il sardo (bench\u00e9 non scomparso dall'uso ufficiale: la stessa \"Carta de Logu\" fu estesa dal Parlamento al resto dell'isola nel 1421) venne comunque relegato, nella vita pubblica e intellettuale, a una posizione secondaria: i dialetti sardi parlati nel capo di sotto subirono una serie di prestiti dall'idioma dominante in numero tale da creare a Cagliari, dove il catalano subentr\u00f2 interamente al sardo, locali espressioni idiomatiche quali \"no scit su catalanu\" (\"non sa il catalano\") per indicare una persona che non sapeva esprimersi \"correttamente\". L'avvocato Sigismondo Arquer, autore della \"Sardiniae brevis historia et descriptio\" (il cui paragrafo relativo alla lingua sarebbe stato grossomodo estrapolato anche da Conrad Gessner nel suo \"Sulle differenti lingue in uso presso le varie nazioni del globo\"), concorda con Giovanni Francesco Fara nel riferire che il catalano e lo spagnolo fossero parlati nelle citt\u00e0, in modo particolare presso i piccolo-borghesi e il clero, e il sardo nel resto del Regno. I Gesuiti, che fondarono dei collegi a Sassari (1559), Cagliari (1564), Iglesias (1578) e Alghero (1588), inizialmente promossero una politica linguistica a favore del sardo, salvo poi mutarla rapidamente a favore dello spagnolo. Contribuirono alla diffusione popolare del catalano le laude religiose in onore di Maria e dei santi, i \"goigs\" (donde il campidanese \"gocius\").\nL'influenza del toscano, fra il XIV e il XV secolo, si manifest\u00f2 nel Logudoro, sia in alcuni documenti ufficiali, sia come lingua letteraria: l'internazionalizzazione del Rinascimento italiano, a partire dal XVI secolo, avrebbe infatti ravvivato in Europa l'interesse per la cultura italiana, manifestandosi anche in Sardegna soprattutto nell'impiego aggiuntivo di suddetta lingua presso alcuni autori, parallelamente al sardo e a quelle iberiche. In questi stessi secoli o in epoca immediatamente successiva, anche a causa della progressiva diffusione del corso in Gallura nonch\u00e9 in ampie zone della Sardegna nord-occidentale, cui si \u00e8 fatto accenno in precedenza, il logudorese settentrionale assunse talune caratteristiche fonetiche (palatalizzazione e suoni fricativi-palatalizzati) dovute al contatto con l'area linguistica toscana (\"sic\"). Ci\u00f2 nonostante, come rileva Bruno Migliorini, la Sardegna ebbe con la penisola italiana complessivamente \u00abscarsi rapporti\u00bb.\nIn questo primo periodo iberico abbiamo una qual certa documentazione scritta della lingua sarda tanto in letteratura quanto in atti notarili, essendo l'idioma maggiormente diffuso e parlato, che per\u00f2 ben esplica l'influenza iberica. Antonio Cano (1400-1476) compose, nel XV secolo, il poema di carattere agiografico \"Sa Vitta et sa Morte, et Passione de sanctu Gavinu, Prothu et Januariu\" (pubbl. 1557); \u00e8 una delle opere letterarie pi\u00f9 antiche in lingua sarda, nonch\u00e9 pi\u00f9 rilevanti sotto l'aspetto filologico del periodo.\nNel 1479 si ebbe l'unificazione fra il regno di Castiglia con quello di Aragona. Tale unificazione, di carattere esclusivamente dinastico, non comport\u00f2, sotto il profilo linguistico, cambiamenti di sorta, fino almeno agli inizi del XVII secolo. Il castigliano o spagnolo tard\u00f2 infatti a imporsi come lingua ufficiale dell'isola e non oltrepass\u00f2 i domini della letteratura e dell'istruzione: fino al 1600 gli editti ufficiali infatti si pubblicarono perlopi\u00f9 in catalano e solo a partire dal 1602 si inizi\u00f2 a utilizzare anche il castigliano, che sarebbe diventato una lingua ufficiale dell'isola nel 1643. Solo allora la Sardegna entr\u00f2 pienamente nell'orbita linguistica spagnola. Lo spagnolo, o castigliano, si afferm\u00f2 pertanto tardivamente e sarebbe rimasto una lingua elitaria pertinente ai campi della letteratura e dell'istruzione, a differenza del catalano, la cui forza di propagazione fu tale da entrare nella massima parte delle contrade della Sardegna centrale e meridionale e in alcune aree di quella settentrionale (ma non certamente nel capitolo di Sassari, dove i contratti d'appalto iniziarono a privilegiare lo spagnolo dal 1610, gli atti ufficiali vennero scritti in sardo logudorese fino al 1649 e gli statuti di alcune prestigiose confraternite sassaresi in italiano; in aree quali Macomer, gli archivi parrocchiali impiegarono il sardo fino al 1623), resistendo tenacemente negli atti pubblici e nei libri di battesimo. Nonostante ci\u00f2, gli studiosi sardi dell'epoca conoscevano assai bene lo spagnolo e avrebbero scritto tanto in spagnolo quanto in sardo fino al XIX secolo; Vicente Bacallar Sanna, per esempio, fu uno dei fondatori della Real Academia Espa\u00f1ola.\nNel XVI secolo, il sardo conobbe una prima rinascita letteraria. L'opera \"Rimas Spirituales\" del letterato Gerolamo Araolla, sassarese che scrisse in sardo, castigliano e italiano, si prefisse il compito di \"magnificare et arrichire sa limba nostra sarda\", allo stesso modo in cui i poeti spagnoli, francesi e italiani lo avevano fatto per la loro rispettiva lingua, seguendo schemi gi\u00e0 collaudati (es. \"la Deffense et illustration de la langue fran\u00e7oyse\", \"il Dialogo delle lingue\"): per la prima volta fu cos\u00ec posta la cosiddetta \"questione della lingua sarda\", poi approfondita da vari altri autori. L'Araolla \u00e8 anche il primo autore sardo a stringere in nesso la parola \"lingua\" con \"nazione\", il cui riconoscimento non \u00e8 direttamente espresso a chiare lettere ma dato per scontato, data la \"naturalezza\" con la quale gli autori di diverse nazioni si cimentano in una propria letteratura nazionale.\nAntonio Lo Frasso, poeta nato ad Alghero (citt\u00e0 che ricorda con affetto in vari versi) e vissuto a Barcellona, fu probabilmente il primo intellettuale di cui abbiamo testimonianza a comporre in sardo liriche amorose, bench\u00e9 abbia scritto maggiormente in un castigliano pregno di catalanismi; si tratta in particolare di due sonetti (\"Cando si det finire custu ardente fogu\" e \"Supremu gloriosu exelsadu\") e di un poema in ottave reali, facenti parte della sua opera principale \"Los diez libros de fortuna d'Amor\" (1573).\nNel XVII secolo vi fu una produzione letteraria anche in italiano, per quanto limitata (nel complesso, secondo le stime della scuola di Bruno Anatra, circa l'87% dei libri stampati a Cagliari era in spagnolo). Nello specifico si trattava di alcuni scrittori plurilingui, come Salvatore Vitale, nato a Maracalagonis nel 1581, che accanto all'italiano utilizz\u00f2 anche lo spagnolo, il latino e il sardo, Efisio Soto-Real (il cui vero nome fu Giuseppe Siotto), Eusebio Soggia, Prospero Merlo e Carlo Buragna, il quale aveva vissuto lungamente nel Regno di Napoli.\nIl sardo rest\u00f2 comunque l'unico e spontaneo codice della popolazione sarda, rispettato e anche appreso dai conquistatori. La situazione sociolinguistica era caratterizzata da una competenza, sia attiva sia passiva, nelle citt\u00e0 delle due lingue iberiche e del sardo nei vari paesi, come riportano vari autori fra cui figurano l'ambasciatore e \"Visitador\" Martin Carillo (supposto autore dell'ironico giudizio sulla nobilt\u00e0 sarda: \"pocos, locos y mal unidos\"), l'anonimo del \"Llibre dels feyts d'armes de Catalunya\" (un cui passaggio recita: \"\"parlen la llengua catalana molt polidament, ax\u00ec com fos a Catalunya\"), Anselm Adorno (originario di Genova ma residente a Bruges) che not\u00f2, nei suoi pellegrinaggi, come nonostante una cospicua presenza di stranieri i nativi dell'isola parlassero la propria lingua (\"linguam propriam sardiniscam loquentes\"), infine il rettore del collegio gesuita sassarese Baldassarre Pinyes che a Roma scriveva: \"per ci\u00f2 che concerne la lingua sarda, sappia vostra paternit\u00e0 che essa non \u00e8 parlata in questa citt\u00e0, n\u00e9 in Alghero, n\u00e9 a Cagliari: la parlano solo nelle ville\"\". La consistente presenza, nel capo di sopra, di feudatari valenzani e aragonesi, oltre che di soldati mercenari l\u00ec stanziati di guardia, rese i dialetti logudoresi pi\u00f9 esposti alle influenze castigliane; inoltre, altri vettori di ingresso furono, per quanto concerne i prestiti linguistici, la poesia orale, le opere teatrali e i gi\u00e0 menzionati \"gocius\" o \"gosos\" (vocabolo derivante da \"gozos\", stante per \"inni sacri\"). La poesia popolare si arricch\u00ec di altri generi, quali le \"anninnias\" (ninne nanne), gli \"attitos\" (lamenti funebri), le \"batorinas\" (quartine narrative), i \"berbos\" e \"paraulas\" (malefici e scongiuri) e i \"mutos\" e \"mutetos\". Si annoti che diverse testimonianze scritte del sardo permasero anche negli atti notarili, i quali pur subirono crudi castiglianismi e italianismi nel lessico e nella forma, e nell'allestimento di opere religiose a scopo di catechesi, quali \"Sa Dottrina et Declarassione pius abundante\" e \"Sa Breve Suma de sa Doctrina in duas maneras\".\nIl sardo era inoltre una delle poche lingue la cui conoscenza era richiesta per potere essere ufficiali dei tercios spagnoli. Potevano infatti fare carriera solo coloro che parlavano sardo, spagnolo, catalano o portoghese.\nFrattanto il parroco orgolese Ioan Mattheu Garipa, nell'opera \"Legendariu de Santas Virgines, et Martires de Iesu Christu\" che provvedette a tradurre dall'italiano (il \"Leggendario delle Sante Vergini e Martiri di Ges\u00f9 Cristo\"), pose in evidenza la nobilt\u00e0 del sardo rapportandola al latino classico e attribuendole nel Prologo, come Araolla prima di lui, un'importante valenza etnico-nazionale.\nSecondo il filologo Paolo Maninchedda, tali autori, a partire dall'Araolla, \u00abnon scrivono di Sardegna o in sardo inserirsi in un sistema isolano, ma per iscrivere la Sardegna e la sua lingua \u2013 e con esse, se stessi \u2013 in un sistema europeo. Elevare la Sardegna ad una dignit\u00e0 culturale pari a quella di altri paesi europei significava anche promuovere i sardi, e in particolare i sardi colti, che si sentivano privi di radici e di appartenenza nel sistema culturale continentale\u00bb.\nNei primi anni del Settecento, nell'isola si impiant\u00f2 l'Arcadia e si assistette a una grande variet\u00e0 di generi poetici, che variavano dalla poesia epica di Raimondo Congiu a quella satirica di Gian Pietro Cubeddu e quella sacra di Giovanni Delogu Ibba.\nPeriodo sabaudo e italiano.\nL'esito della guerra di successione spagnola determin\u00f2 la sovranit\u00e0 austriaca dell'isola, confermata poi dai trattati di Utrecht e Rastadt (1713-1714); pur tuttavia dur\u00f2 appena quattro anni giacch\u00e9, nel 1717, una flotta spagnola rioccup\u00f2 Cagliari e nell'anno successivo, per mezzo di un trattato poi ratificato all'Aia nel 1720, la Sardegna venne assegnata a Vittorio Amedeo II di Savoia in cambio della Sicilia. L'isola entr\u00f2 cos\u00ec nell'orbita italiana dopo quella iberica. Tale trasferimento di autorit\u00e0, in un primo tempo, non implic\u00f2 per i sudditi isolani alcun cambiamento in fatto di lingua e costumi: i sardi seguitarono a usare il sardo e le lingue iberiche e persino i simboli dinastici aragonesi e castigliani sarebbero stati sostituiti dalla croce sabauda solo nel 1767. La lingua sarda, bench\u00e9 praticata in condizione di diglossia, non era finora mai stata ridotta al rango sociolinguistico di \"dialetto\", essendone comunque universalmente percepita l'indipendenza linguistica e parlata da tutte le classi sociali; lo spagnolo era invece il codice linguistico di prestigio conosciuto e adoperato dagli strati sociali di almeno media cultura, talch\u00e9 Joaqu\u00edn Arce ne riferisce nei termini di un paradosso storico: il castigliano era ormai diventato lingua comune degli isolani nel secolo stesso in cui cessarono ufficialmente di essere spagnoli per diventare italiani. Constatata la situazione corrente, la classe dirigente piemontese, in questo primo periodo, si limit\u00f2 a mantenere le istituzioni politico-sociali locali, avendo per\u00f2 cura di svuotarle allo stesso tempo di significato.\nTale approccio, improntato al pragmatismo, era dovuto a tre motivi di ordine eminentemente politico: in primo luogo la necessit\u00e0, nei primi tempi, di rispettare alla lettera le disposizioni del Trattato di Londra, firmato il 2 agosto del 1718, il quale imponeva il rispetto delle leggi fondamentali e dei privilegi del Regno appena ceduto; in secondo luogo, l'esigenza di non generare attriti sul fronte interno dell'isola, in larga parte filospagnolo; in terzo e ultimo luogo la speranza, covata dai regnanti sabaudi per qualche tempo ancora, di potersi disfare della Sardegna e riacquisire la Sicilia. Dal momento che l'imposizione di una nuova lingua, quale l'italiano, in Sardegna avrebbe infranto una delle leggi fondamentali del Regno, Vittorio Amedeo II sottoline\u00f2 nel 1721 come tale operazione dovesse essere portata a termine \"insensibilmente\", ovvero in modo relativamente furtivo. Tale prudenza si riscontra ancora nel mese di giugno del 1726 e di gennaio del 1728, allorquando il Re espresse l'intenzione non gi\u00e0 di abolire il sardo e lo spagnolo, ma solo di diffondere maggiormente la conoscenza dell'italiano. Lo smarrimento iniziale dei nuovi dominatori, subentrati ai precedenti, rispetto all'alterit\u00e0 culturale che riconoscevano al possedimento isolano \u00e8 evinto da un apposito studio, da loro commissionato e pubblicato nel 1726 dal gesuita barolese Antonio Falletti, dal nome \"\"Memoria dei mezzi che si propongono per introdurre l'uso della lingua italiana in questo Regno\" in cui si raccomandava all'amministrazione sabauda di applicare il metodo di apprendimento \"ignotam linguam per notam exp\u014dn\u0115re\"\" (\"presentare una lingua sconosciuta [l'italiano] attraverso una conosciuta [lo spagnolo]\"). Nello stesso anno, Vittorio Amedeo II aveva manifestato la volont\u00e0 di non poter pi\u00f9 tollerare la mancata conoscenza dell'italiano presso gli isolani, dati i disagi che ci\u00f2 stava comportando per i funzionari giunti in Sardegna dalla terraferma. Le restrizioni sui matrimoni misti tra donne sarde e ufficiali piemontesi, fino ad allora proibiti per legge, sarebbero state revocate e questi anzi incoraggiati allo scopo di meglio diffondere la lingua tra i nativi.\nLa relazione tra il nuovo idioma e quello nativo, inserendosi entro un contesto storicamente contrassegnato da una marcata percezione di alterit\u00e0 linguistica, si pose fin da subito nei termini di un rapporto (ancorch\u00e9 ineguale) tra lingue fortemente distinte, piuttosto che tra una lingua e un suo dialetto come invece avvenne poi in altre regioni italiane; gli stessi spagnoli, costituenti la classe dirigente aragonese e castigliana, solevano inquadrare il sardo come una lingua distinta sia rispetto alle proprie sia all'italiano. La percezione dell'alterit\u00e0 del sardo era, per\u00f2, pienamente avvertita anche dagli italiani che si recavano nell'isola e ne riportavano la loro esperienza coi nativi.\nL'italiano, nonostante venisse da taluni anche in Sardegna settentrionale ritenuto \"non nativo\" o \"forestiero\", aveva svolto in quell'angolo di Sardegna fino ad allora un proprio ruolo, provocando nelle parlate e nella tradizione scritta un processo di toscanizzazione iniziato nel XII secolo e consolidatosi successivamente; nelle zone sardofone, corrispondenti all'area centro-settentrionale e meridionale dell'isola, era invece pressoch\u00e9 sconosciuto alla grande maggioranza della popolazione, dotta e no.\nPurtuttavia, la politica del governo sabaudo in Sardegna, allora diretta dal ministro Bogino, di alienare l'isola dalla sfera culturale e politica spagnola in modo da allinearla all'italiano Piemonte, ebbe quale riflesso l'introduzione diretta dell'italiano per legge nel 1760 sulla scorta degli Stati di terraferma e in particolare del Piemonte, nei quali l'impiego dell'italiano era ufficialmente consolidato da secoli, nonch\u00e9 ulteriormente rinforzato dall'editto di Rivoli. Nel 1764, l'imposizione esclusiva della lingua italiana fu infine estesa a tutti i settori della vita pubblica quali anche l'istruzione, parallelamente alla riorganizzazione delle Universit\u00e0 di Cagliari e Sassari, le quali videro l'arrivo di personale continentale, e a quella dell'istruzione inferiore, in cui si stabiliva l'invio di insegnanti provenienti dal Piemonte per supplire all'assenza di insegnanti sardi italofoni. Tale manovra ineriva soprattutto a un progetto di allacciamento della cultura sarda a quella della penisola italiana e di rafforzamento geopolitico del dominio savoiardo sulla classe colta isolana, ancora molto legata alla penisola iberica, attraverso lo spossessamento linguistico-culturale e la neutralizzazione degli elementi recanti tracce del precedente dominio; ciononostante, lo spagnolo continu\u00f2 a essere largamente impiegato, nei registri parrocchiali e atti ufficiali, fino al 1828, e l'effetto pi\u00f9 immediato fu cos\u00ec solo l'emarginazione sociale del sardo, dal momento che per la prima volta anche i ceti abbienti della Sardegna rurale (i \"printzipales\") cominciarono a percepire la sardofonia come uno svantaggio. Il sistema amministrativo e penale di matrice francese introdotto dal governo sabaudo, capace di estendersi in maniera quanto mai articolata presso ogni villaggio della Sardegna, rappresent\u00f2 per i sardi il principale canale di contatto diretto con la nuova lingua egemone; per le classi pi\u00f9 elevate, la soppressione dell'ordine dei Gesuiti nel 1774 e la loro sostituzione con i filoitaliani Scolopi, nonch\u00e9 le opere di matrice illuministica, stampate nella terraferma in italiano, ricoprirono un ruolo considerevole nella loro italianizzazione primaria. Nello stesso periodo di tempo, vari cartografi piemontesi italianizzarono i toponimi dell'isola: bench\u00e9 qualcuno fosse rimasto inalterato, la maggior parte sub\u00ec un processo di adattamento alla pronuncia italiana, se non di sostituzione con designazioni in italiano, che perdura tutt'oggi, spesso artificioso e figlio di un'erronea interpretazione del significato nell'idioma locale.\nSul finire del Settecento, sulla scia della rivoluzione francese, si form\u00f2 un gruppo di piccolo-borghesi, chiamato \"Partito Patriottico\", che meditava l'instaurazione di una Repubblica Sarda svincolata dal giogo feudale e sotto la protezione francese; si diffusero cos\u00ec nell'isola numerosi pamphlet, stampati prevalentemente in Corsica e scritti in lingua sarda, il cui contenuto, ispirato ai valori dei Lumi e apostrofato dai vescovi sardi come \"giacobino-massonico\", incitava il popolo alla ribellione contro il dominio piemontese e i soprusi baronali nelle campagne. Il prodotto letterario pi\u00f9 famoso di tale periodo di tensioni, scoppiate il 28 aprile del 1794, fu il poema antifeudale de \"Su patriotu sardu a sos feudatarios\", quale testamento morale e civile nutrito degli ideali democratici francesi e contrassegnato da un rinnovato sentimento patriottico.\nIl primo studio sistematico sulla lingua sarda fu redatto nel 1782 dal filologo Matteo Madau, con il titolo di \"Il ripulimento della lingua sarda lavorato sopra la sua antologia colle due matrici lingue, la greca e la latina\". Lamentando egli in premessa il generale declino della lingua (\"La lingua della sarda nostra nazione, venerabile per la sua antichit\u00e0, pregevole per l'ottimo fondo de' suoi dialetti, necessaria alla privata e pubblica societ\u00e0 de' nostri compatrioti, giacque in somma dimenticanza in fino al d\u00ec d'oggi, dagli stessi abbandonata come incolta e dagli stranieri negletta come inutile\"), l'intenzione patriottica che animava Madau era quella di accreditare il sardo come lingua nazionale dell'isola, seguendo l'esempio di autori quali il gi\u00e0 citato Araolla in periodo iberico; purtuttavia, il clima di repressione del governo sabaudo sulla cultura sarda avrebbe indotto il Madau a velare i suoi proponimenti con intenti letterari, rivelandosi alla fine incapace di tradurli in realt\u00e0.\nIl primo volume di dialettologia comparata fu realizzato nel 1786 dal gesuita catalano Andres Febres, noto in Italia con il falso nome di \"Bonifacio d'Olmi\", di ritorno da Lima in cui aveva pubblicato un libro di grammatica mapuche nel 1764. Trasferitosi a Cagliari, si appassion\u00f2 al sardo e condusse un lavoro di ricerca su tre specifici dialetti; scopo dell'opera, intitolata \"Prima grammatica de' tre dialetti sardi\", era \u00abdare le regole della lingua sarda\u00bb e spronare i sardi a \u00abcultivare ed avantaggiare l'idioma loro patrio, con l'italiano insieme\u00bb. Il governo di Torino, esaminata l'opera, decise di non permetterne la pubblicazione: Vittorio Amedeo III consider\u00f2 un affronto il fatto che il libro contenesse una dedica bilingue rivoltagli in italiano e sardo, un errore che i suoi successori, pur richiamandosi alla \"patria sarda\", avrebbero poi evitato, premurandosi di fare uso del solo italiano.\nNel clima di restaurazione monarchica seguito alla fallita rivoluzione angioiana, altri intellettuali sardi, tutti caratterizzati tanto da un atteggiamento di devozione nei confronti della propria isola quanto di comprovata fedelt\u00e0 verso la Casa Savoia, posero infatti maniera ancora pi\u00f9 esplicita la \"questione della lingua sarda\", usando per\u00f2 generalmente l'italiano quale lingua veicolare dei testi. Nel diciannovesimo secolo, in particolare, all'interno dell'intellettualit\u00e0 sarda si registr\u00f2 una frattura tra l'aderenza a un sentimento nazionale sardo e la dimostrazione di lealt\u00e0 nei confronti della nuova nazionalit\u00e0 italiana, per la quale infine la classe dirigente propendette come reazione alla minaccia rappresentata dalle forze sociali rivoluzionarie.\nA breve distanza dalla rivolta antipiemontese, nel 1811, si rileva la pubblicazione del sacerdote Vincenzo Raimondo Porru, la quale era per\u00f2 riferita alla sola variante meridionale (da cui il titolo di \"Saggio di grammatica del dialetto sardo meridionale\") e, per prudenza nei confronti dei regnanti, espressa soltanto in funzione dell'apprendimento dell'italiano, anzich\u00e9 di tutela del sardo. Degno di nota \u00e8 il lavoro del canonico, professore e senatore Giovanni Spano, la \"Ortographia sarda nationale\" (\"Ortografia nazionale sarda\") del 1840; bench\u00e9 ufficialmente seguisse l'esempio del Porru, cui pure rinviava, esso elev\u00f2 un dialetto del sardo su base logudorese a \"koin\u00e8\" illustre in virt\u00f9 dei suoi stretti rapporti con il latino, in maniera analoga al modo in cui il dialetto fiorentino si era culturalmente imposto a suo tempo in Italia quale \"lingua illustre\".\nA detta del giurista Carlo Baudi di Vesme, la proscrizione e lo sradicamento della lingua sarda da ogni profilo privato e sociale dell'isola sarebbe stato auspicabile nonch\u00e9 necessario, quale opera di \"incivilimento\" dell'isola, perch\u00e9 fosse cos\u00ec integrata nell'orbita ormai spiccatamente italiana del Regno L'istruzione primaria, offerta solo in italiano, contribu\u00ec dunque a una pur lenta diffusione di tale lingua tra i nativi, innescando per la prima volta un processo di erosione ed estinzione linguistica; il sardo venne infatti presentato dal sistema educativo come la lingua dei socialmente emarginati, nonch\u00e9 come \"sa limba de su famine\" o \"sa lingua de su famini\" (\"la lingua della fame\"), corresponsabile endogeno dell'isolamento e miseria secolare dell'isola, e per converso l'italiano quale agente di emancipazione sociale attraverso l'integrazione socioculturale con la terraferma continentale. Nel 1827 venne infine abrogata per sempre la Carta de Logu, lo storico corpus giuridico tradizionalmente noto come \u00ab\"consuetud de la naci\u00f3 sardesca\"\u00bb, in favore delle pi\u00f9 moderne \"Leggi civili e criminali del Regno di Sardegna\", pubblicate in italiano per espresso ordine del re Carlo Felice di Savoia.\nLa fusione perfetta del 1847 con la terraferma sabauda, nata sotto gli auspici di un \u00abtrapiantamento in Sardegna, senza riserve e ostacoli, della civilt\u00e0 e cultura continentale\u00bb, avrebbe determinato la perdita della residuale autonomia politica sarda nonch\u00e9 il definitivo declassamento del sardo rispetto all'italiano, marcando cos\u00ec il momento storico in cui, convenzionalmente, \u00abla \u2018lingua della sarda nazione\u2019 perse il valore di strumento di identificazione etnica di un popolo e della sua cultura, da codificare e valorizzare, per diventare uno dei tanti dialetti regionali subordinati alla lingua nazionale\u00bb.\nNonostante queste politiche di acculturazione, l'inno del Regno di Sardegna sabaudo e del Regno d'Italia (composto da Vittorio Angius e musicato da Giovanni Gonella nel 1843) sarebbe stato \"S'hymnu sardu nationale\" finch\u00e9, nel 1861, non venne anch'esso del tutto sostituito dalla Marcia Reale. Il canonico Salvatore Carboni pubblic\u00f2 a Bologna, nel 1881, un'opera polemica intitolata \"Sos discursos sacros in limba sarda\", nel quale egli rimpiangeva che la Sardegna \u00ab\"hoe provinzia italiana non podet tenner sas lezzes e sos attos pubblicos in sa propia limba\"\u00bb (\"oggi, da provincia italiana qual \u00e8, non pu\u00f2 disporre di leggi e atti pubblici nella propria lingua\") e, sostenendo che \u00ab\"sa limba sarda, totu chi non uffiziale, durat in su Populu Sardu cantu durat sa Sardigna\"\u00bb (\"la lingua sarda, bench\u00e9 non ufficiale, durer\u00e0 nel popolo sardo quanto la Sardegna\"), si domandava alfine \u00ab\"Proite mai nos hamus a dispreziare cun d'unu totale abbandonu sa limba sarda, antiga et nobile cantu s'italiana, sa franzesa et s'ispagnola?\"\u00bb (\"Perch\u00e9 mai dovremmo disprezzare con un totale abbandono la lingua sarda, antica e nobile quanto l'italiana, la francese e la spagnola?\").\nLa politica di assimilazione forzosa culmin\u00f2 nel ventennio del regime fascista che determin\u00f2, infine, il decisivo ingresso dell'isola nel sistema culturale nazionale attraverso l'operato congiunto del sistema educativo e di quello monopartitico, in un crescendo di multe e divieti che condussero a un ulteriore decadimento sociolinguistico del sardo; fra le varie espressioni culturali sottoposte a censura, il regime era anche riuscito a bandire, dal 1932 al 1937 (1945 in alcuni casi), il sardo dalla chiesa e dalle manifestazioni del folklore isolano, quali le gare poetiche tenute nella suddetta lingua.\nParadigmatico fu l'alterco tra il poeta sardo Antioco Casula (noto come \"Montanaru\") e l'allora giornalista fascista dell'Unione Sarda Gino Anchisi, durante il quale quest'ultimo, riuscendo a fare bandire la presenza del sardo dai giornali isolani, afferm\u00f2 che \u00abmorta o moribonda la regione\u00bb, come d'altronde proclamava il regime, \u00abmorto o moribondo il dialetto (\"sic\")\u00bb che della regione era d'altronde \u00abl'elemento spirituale rivelatore\u00bb; le argomentazioni del Casula si prestavano, in effetti, a possibili temi eversivi, dal momento che questi pose, per la prima volta nel XX secolo, la questione della lingua come una pratica di resistenza culturale endogena, il cui repertorio linguistico nelle scuole sarebbe stato necessario per mantenere una \"personalit\u00e0 sarda\" e allo stesso tempo riconquistare una \"dignit\u00e0\" percepita come perduta. Un altro poeta, Salvatore Poddighe, si sarebbe suicidato per depressione in seguito al sequestro del suo magnum opus, \"Sa Mundana Cummedia\".\nNel complesso, a fronte di una parziale resistenza nelle zone interne, entro la fine del ventennio il regime era riuscito con successo a sradicare nell'isola i modelli culturali locali con altri impiantati per via esogena, provocando, nelle parole di Guido Melis, \u00abla compressione della cultura regionale, la frattura sempre pi\u00f9 netta tra il passato dei sardi e il loro futuro italiano, la riduzione di modi di vita e di pensiero molto radicati a puro fatto di folclore\u00bb, nonch\u00e9 uno strappo \u00abnon pi\u00f9 rimarginabile tra le generazioni\u00bb.\nL'et\u00e0 contemporanea.\nLa consapevolezza del tema concernente la erosione linguistica entr\u00f2 ben pi\u00f9 tardi, nell'agenda politica, rispetto a quanto avvenuto in altre periferie europee contrassegnate da minoranze etnolinguistiche: al contrario, tale periodo fu contrassegnato dal rifiuto del sardo da parte dei ceti medi, essendo la lingua e la cultura sarda ancora inquadrate come simboli del sottosviluppo regionale. Buona parte della classe dirigente e intellettuale sarda, particolarmente sensibile ai richiami egemonici di quelle continentali, reputava infatti che la \"modernizzazione\" dell'isola fosse attuabile solo in alternativa ai suoi contesti socioculturali di tipo \"tradizionale\", quando non attraverso il loro \u00abseppellimento totale\u00bb. Si \u00e8 osservato, a livello istituzionale, un forte osteggiamento del sardo e nel circuito intellettuale italiano, concezione poi interiorizzata nell'immaginario comune nazionale, esso era (il pi\u00f9 delle volte per ragioni ideologiche o come residuo, adottato per inerzia, di vecchie consuetudini date dalle prime) spesso ritenuto come una variante degenerata dell'italiano, contrariamente all'opinione degli studiosi e persino di alcuni nazionalisti italiani come Carlo Salvioni, subendo tutte le discriminazioni e i pregiudizi legati a una tale associazione, soprattutto l'essere ritenuto una forma bassa di espressione ed essere ricondotta a un certo \"tradizionalismo\". I sardi furono cos\u00ec indotti, come del resto avvenuto presso altre comunit\u00e0 di minoranza, a sbarazzarsi di quanto percepivano recasse il timbro di un'identit\u00e0 stigmatizzata.\nAl momento della stesura dello statuto autonomistico, il legislatore decise di eludere a fondamento della \"specialit\u00e0\" sarda riferimenti alla sua identit\u00e0 geografica e culturale che, pur facendo da colonna portante delle originarie argomentazioni giustificative a fondamento dell'autonomia, erano considerati pericolosi prodromi a rivendicazioni pi\u00f9 estreme quando non di ordine indipendentista: il progetto dello Statuto, emerso in un quadro nazionale ormai mutato dalla rottura dell'unit\u00e0 antifascista, nonch\u00e9 in un contesto contrassegnato dalle croniche debolezze della classe dirigente sarda e dalla radicalizzazione tra le istanze federalistiche locali e quelle, per converso, pi\u00f9 apertamente ostili all'idea di autonomia per l'isola, emerse infine come il risultato di un compromesso, limitandosi piuttosto al riconoscimento di alcune istanze socioeconomiche nei confronti della terraferma, quali la sollecitazione allo sviluppo industriale della Sardegna con uno specifico \"piano di rinascita\" approntato dal centro. Lo statuto, infine redatto dalla Commissione dei 75 a Roma, trovava cos\u00ec ragione giustificativa nella particolare \"arretratezza\" economica della regione, alla cui luce si auspicava il suddetto piano di industrializzazione per l'isola in tempi brevi: diversamente da altri statuti speciali, quello sardo non vi richiama la effettiva comunit\u00e0 destinataria nei suoi ambiti sociali e culturali, i quali erano piuttosto inquadrati all'interno di una sola collettivit\u00e0, ovvero quella nazionale italiana. Lungi dall'affermazione di un'autonomia sarda fondata sul riconoscimento di una specifica identit\u00e0 culturale, come avvenuto in Valle d'Aosta o Alto Adige, il risultato di tale stagione fu quindi \u00abun autonomismo nettamente economicistico, perch\u00e9 non si volle o non si pot\u00e9 disegnare un\u2019autonomia forte, culturalmente motivata, una specificit\u00e0 sarda che non si esaurisse nell\u2019arretratezza e nella povert\u00e0 economica\u00bb. Emilio Lussu, che a Pietro Mastino confid\u00f2 di aver votato a favore della bozza finale solamente \u00abper evitare che per un solo voto lo Statuto non venisse approvato neppure cos\u00ec ridotto\u00bb, fu l'unico esponente, nella seduta del 30 dicembre 1946, a rivendicare invano l'obbligo dell'insegnamento della lingua sarda, sostenendo che essa fosse \u00abun patrimonio millenario che occorre conservare\u00bb.\nNel mentre, ulteriori politiche di stampo assimilatore sarebbero state applicate anche nel secondo dopoguerra, con un'italianizzazione progressiva di siti storici e oggetti appartenenti alla vita quotidiana e un'istruzione obbligatoria che ha insegnato l'uso della lingua italiana, non prevedendo un parallelo insegnamento di quella sarda e, anzi, attivamente scoraggiandolo attraverso divieti e sorveglianza diffusa di chi lo promuovesse: i maestri disprezzavano infatti la lingua, ritenendola un rude dialetto e contribuendo a un ulteriore abbassamento del suo prestigio presso la comunit\u00e0 sardofona stessa. Secondo alcuni studiosi, i metodi adottati per promuovere l'uso dell'italiano, improntati a un'italofonia esclusiva e sottrattiva, avrebbero inciso negativamente sulle performance scolastiche degli studenti sardi. Fenomeni riscontrabili in maggiore concentrazione in Sardegna, quali i tassi di abbandono scolastico e delle ripetenze, analoghi a quelli di altre minoranze linguistiche, avrebbero solo negli anni Novanta messo in discussione la effettiva efficacia di un'istruzione strettamente monolingue, con nuove proposte volte a un approccio comparativo.\nLe norme statutarie cos\u00ec delineate si rivelarono, nel complesso, uno strumento inadeguato per rispondere ai problemi dell'isola; a cavallo degli anni Cinquanta e Sessanta, inoltre, prese avvio il vero processo di sostituzione radicale e definitiva della lingua sarda con quella italiana, a causa della diffusione, sia sul territorio isolano sia nel resto del territorio italiano, dei mezzi di comunicazione di massa che trasmettevano nella sola lingua italiana. Soprattutto la televisione ha diffuso l'uso dell'italiano e ne ha facilitato la comprensione e l'utilizzo anche tra le persone che, fino a quel momento, si esprimevano esclusivamente in sardo.\nA partire dalla fine degli anni Sessanta, in coincidenza con la rinascita di un sardismo declinato sotto il segno di un \"revivalismo linguistico e culturale\", cominciarono a essere avviate numerose campagne a favore di un bilinguismo effettivamente paritario quale elemento di salvaguardia dell'identit\u00e0 isolana: per quanto gi\u00e0 nel 1955 fossero state stabilite cinque cattedre di linguistica sarda, una prima richiesta effettiva venne sporta per mezzo di una delibera adottata all'unanimit\u00e0 dall'Universit\u00e0 di Cagliari nel 1971, in cui si richiedeva all'autorit\u00e0 politica regionale e nazionale il riconoscimento dei sardi come minoranza etnica e linguistica e del sardo come idioma coufficiale dell'isola. Una prima bozza di legge sul bilinguismo fu redatta dal Partito Sardo d'Azione nel 1975. Famoso il richiamo patriottico espresso qualche mese prima di morire, nel 1977, da parte del poeta Raimondo Piras, che in \"No sias isciau\" invitava al recupero della lingua per opporsi alla dissardizzazione culturale delle generazioni successive. Nel 1978, una legge di iniziativa popolare per il bilinguismo raccolse migliaia di firme, ma non fu mai implementata in quanto incontr\u00f2 la ferma opposizione della sinistra e in particolare del Partito Comunista Italiano, che a sua volta procedette a proporre un proprio progetto di legge \"per la tutela della lingua e della cultura del popolo sardo\" due anni pi\u00f9 tardi. Un rapporto della commissione parlamentare d'inchiesta sul banditismo avrebbe messo in guardia da \u00abtendenze isolazioniste particolarmente dannose per lo sviluppo della societ\u00e0 sarda, che di recente si sono manifestate con la proposta di considerare il sardo come una lingua di una minoranza etnica\u00bb. Negli anni Ottanta, all'attenzione del Consiglio regionale furono presentati cos\u00ec tre progetti di legge aventi contenuto simile alla delibera adottata dall'Universit\u00e0 di Cagliari.\nNel corso degli anni Settanta, si registr\u00f2 nelle aree rurali un significativo processo di deriva linguistica verso l'italiano non solo nel Campidano, ma anche in aree geografiche un tempo reputate linguisticamente conservatrici, quali Macomer nella provincia di Nuoro (1979), ove si era costituita una classe operaia e una imprenditoriale di origine prevalentemente esogena; alla ridefinizione della struttura economico-sociale ancora in atto corrispose, infatti, un'accentuata mutazione del repertorio linguistico, che determin\u00f2 a sua volta uno slittamento dei valori su cui si basavano l'identit\u00e0 etnica e culturale delle comunit\u00e0 sarde. Tale questione \u00e8 stata oggetto di analisi sociologiche sui mutamenti occorsi nell'identit\u00e0 della comunit\u00e0 sarda, i cui atteggiamenti sfavorevoli nei confronti della sardofonia sarebbero significativamente influenzati da uno stigma di presunta \"primitivit\u00e0\" e \"arretratezza\" a lungo impressole dalle istituzioni, di ordine politico e sociale, favorevoli all'italianit\u00e0 linguistica. Il sardo avrebbe subito un arretramento senza sosta rispetto all'italiano, per via di un \"complesso della minoranza\" che spinse la comunit\u00e0 sarda a un atteggiamento fortemente svalutavivo nei confronti della propria lingua e cultura. Negli anni successivi, tuttavia, si sarebbe registrato un parziale cambio di atteggiamento: non solo la lingua sarebbe stata inquadrata come un positivo marcatore etnico/identitario, sarebbe anche stata il canale attraverso il quale avrebbe trovato espressione l'insoddisfazione sociale a fronte delle misure approntate a livello centrale, reputate incapaci di provvedere alla soddisfazione dei bisogni sociali ed economici dell'isola. Allo stesso tempo, per\u00f2, si osserv\u00f2 come tale sentimento positivo nei confronti della lingua contrastasse con il suo uso effettivo, che procedette a calare sensibilmente.\nNel gennaio del 1981 il giornale bilingue \"Nazione Sarda\" pubblic\u00f2 un'inchiesta la quale riportava che, nel 1976, il Ministero dell'Istruzione aveva pubblicato una nota per richiedere informazioni sugli insegnanti che utilizzavano la lingua sarda nelle scuole, e che il Provveditorato di Sassari aveva pubblicato una circolare con oggetto \"Scuole della Sardegna - Introduzione della lingua sarda\" nella quale chiedeva ai presidi e ai direttori scolastici di astenersi da iniziative di quel tipo e di informare il provveditorato a riguardo di qualunque attivit\u00e0 legata all'introduzione del sardo nei loro istituti.\nNel 1981, il Consiglio Regionale dibatt\u00e9 e vot\u00f2 per l'introduzione del bilinguismo per la prima volta. \nIn risposta alle pressioni esercitate da una risoluzione del Consiglio d'Europa sulla tutela delle minoranze nazionali, nel 1982 fu creata dal governo italiano un'apposita commissione per meglio indagare la questione; l'anno successivo fu presentato un disegno di legge al Parlamento, ma senza successo. Una delle prime leggi definitivamente approvate dal legislatore regionale, la \"Legge Quadro per la Tutela e Valorizzazione della Lingua e della Cultura della Sardegna\" del 3 agosto 1993, fu subito bocciata dalla Corte Costituzionale a seguito di un ricorso del governo centrale, che la riteneva \"esorbitante per molteplici aspetti dalla competenza integrativa e attuativa posseduta dalla Regione in materia di istruzione\". Come \u00e8 noto, si sarebbero dovuti aspettare altri quattro anni perch\u00e9 la normativa regionale non fosse sottoposta a giudizio di costituzionalit\u00e0, e altri due perch\u00e9 il sardo potesse trovare riconoscimento in Italia contemporaneamente ad altre undici minoranze etnolinguistiche. Infatti, la legge nazionale n.482/1999 sulle minoranze linguistiche storiche fu approvata solo in seguito alla ratifica, da parte italiana, della Convenzione-quadro per la protezione delle minoranze nazionali del Consiglio d'Europa nel 1998.\nUna ricerca promossa da MAKNO nel 1984 rivel\u00f2 che tre quarti dei sardi erano a favore tanto dell'educazione bilingue nelle scuole (il 22% del campione auspicava un'introduzione obbligatoria e il 54,7% una facoltativa) quanto di uno status di bilinguismo ufficiale come la Valle d'Aosta e l'Alto Adige (62,7% del campione a favore, 25,9% contrario e 11,4% incerto). Tali dati sono stati parzialmente corroborati da un'altra indagine demoscopica svolta nel 2008, in cui il 57,3% mostrava un atteggiamento favorevole verso la presenza del sardo in orario scolastico assieme all'italiano. Un'altra ricerca, condotta nel 2010, segnala un parere decisamente favorevole da parte della stragrande maggioranza dei genitori verso l'insegnamento della lingua a scuola, ma non il suo impiego come idioma veicolare.\nAlcune personalit\u00e0 ritengono che il processo di assimilazione possa portare alla morte del popolo sardo diversamente da quanto avvenuto, per esempio, in Irlanda (isola in gran parte linguisticamente anglicizzata). Bench\u00e9 risultino in ordine alla lingua e cultura sarda profondi fermenti di matrice identitaria, ci\u00f2 che si riscontra attraverso analisi pare sia una lenta ma costante regressione nella competenza sia attiva sia passiva di tale lingua, per motivi di natura principalmente politica e socioeconomica (l'uso dell'italiano presentato come una chiave di avanzamento e promozione sociale, stigma associato all'impiego del sardo, il progressivo spopolamento delle zone interne verso quelle costiere, l'afflusso di genti dalla penisola e i potenziali problemi di mutua comprensibilit\u00e0 fra le varie lingue parlate, ecc.): il numero di bambini che userebbe attivamente il sardo crolla a un dato inferiore al 13%, peraltro concentrato nelle zone interne quali il Goceano, l'alta Barbagia e le Baronie. Prendendo in esame la situazione di taluni centri logudoresi a economia tradizionale (come Laerru, Chiaramonti e Ploaghe) in cui il tasso di sardofonia dei bambini \u00e8 comunque pari allo 0%, Mauro Maxia parla in merito di un autentico caso di \"suicidio linguistico\" in capo a ormai poche decine di anni.\nPurtuttavia, secondo le suddette analisi sociolinguistiche, tale processo non risulta affatto omogeneo, presentandosi in maniera ben pi\u00f9 evidente nelle citt\u00e0 che non nei paesi. Al giorno d'oggi, il sardo \u00e8 una lingua la cui vitalit\u00e0 \u00e8 riconoscibile in un'instabile condizione di diglossia e commutazione di codice, e che non entra, o non vi ha ampia diffusione, nell'amministrazione, nel commercio, nella chiesa, nella scuola, nelle universit\u00e0 locali di Sassari e di Cagliari e nei mass media. Seguendo la scala di vitalit\u00e0 linguistica proposta da un apposito pannello dell'UNESCO nel 2003, il sardo fluttuerebbe tra una condizione di \"sicuramente in pericolo di estinzione\" (\"definitely endangered\": i bambini non apprendono pi\u00f9 la lingua), attribuitogli anche nel Libro Rosso, e una di \"serio pericolo di estinzione\" (\"severely endangered\": la lingua \u00e8 perlopi\u00f9 usata dalla generazione dei nonni in su); secondo il criterio EGIDS (\"Expanded Graded Intergenerational Disruption Scale\") proposto da Lewis e Simons, il sardo sarebbe in bilico tra il livello 7 (Instabile: la lingua non \u00e8 pi\u00f9 trasmessa alla generazione successiva) e il livello 8 (Moribonda: gli unici parlanti attivi della lingua appartengono alla generazione dei nonni), corrispondenti rispettivamente ai due gradi della scala UNESCO sopramenzionati. Il grado di progressiva assimilazione e penetrazione dell'italiano tra i sardofoni \u00e8 confermato dalle ricerche dell'ISTAT, secondo le quali il 52,1% della popolazione sarda impiega ormai esclusivamente l'italiano in ambito familiare, mentre il 31,5% pratica alternanza linguistica e solo il 15,6% riporta di usare il sardo o altre lingue non italiane; al di fuori dell'ambiente privato e amicale, le percentuali sanciscono in maniera ancora pi\u00f9 schiacciante l'esclusiva predominanza raggiunta dall'italiano nell'isola (87,2%) alle spese del sardo e altre lingue, tutte ferme al 2,8%.\nGli anni '90 hanno conosciuto un rinnovamento delle forme espressive nel panorama musicale sardo: molti artisti, spaziando dai generi pi\u00f9 tradizionali quali il canto (\"cantu a tenore\", \"cantu a chiterra\", \"gosos\", ecc.) e il teatro (Mario Deiana) a quelli pi\u00f9 moderni quale il rock (\"Kenze Neke\", \"Askra\" e \"KNA\", \"Tzoku\", \"Tazenda\", ecc.) e addirittura rap e hip hop (\"Dr. Drer &amp; CRC posse\", \"Quilo\", \"Sa Razza\", \"Malam\", \"Su Akru\", \"Menhir\", \"Stranos Elementos\", \"Randagiu Sardu\", \"Futta\", ecc.) utilizzano infatti la lingua per promuovere l'isola e riconoscere i suoi vecchi problemi e le nuove sfide. Vi sono anche dei film (come \"Su Re\", parzialmente \"Bellas mariposas\", \"Treulababbu\", \"Sonet\u00e0ula\", ecc.) realizzati in sardo con i sottotitoli in italiano, e altri ancora con i sottotitoli in sardo.\nA partire dalle sessioni d'esame tenute nel 2013, hanno suscitato sorpresa, data la mancata istituzionalizzazione \"de facto\" della lingua, dei tentativi da parte di alcuni allievi di presentare l'esame o parte di esso in lingua sarda. Sono inoltre sempre pi\u00f9 frequenti anche le dichiarazioni di matrimonio in tale lingua su richiesta dei coniugi.\nHa suscitato particolare scalpore l'iniziativa virtuale di alcuni sardi su Google Maps, in risposta a un'ordinanza del Ministero delle Infrastrutture che ordinava a tutti i sindaci della regione di eliminare i cartelli in sardo piazzati all'ingresso dei centri abitati: tutti i comuni avevano infatti ripreso il loro nome originario per circa un mese, finch\u00e9 lo staff di Google non decise di riportare la toponomastica nel solo italiano.\nDi rilevanza \u00e8 l'impiego, da parte di alcune societ\u00e0 sportive quali la Dinamo Basket Sassari e il Cagliari Calcio, della lingua nelle sue campagne promozionali. In seguito a una campagna di adesioni, \u00e8 stata resa possibile l'inclusione del sardo fra le lingue selezionabili su Facebook. L'opzione di scelta \u00e8 ora a tutti gli effetti attiva ed \u00e8 possibile avere la pagina in lingua sarda; \u00e8 anche possibile selezionare la lingua sarda su Telegram. Il sardo \u00e8 presente quale lingua configurabile anche in altre applicazioni, quali F-Droid, Diaspora, OsmAnd, Notepad++, Stellarium, Skype, ecc. Nel 2016 \u00e8 stato inaugurato il primo traduttore automatico dall'italiano al sardo, VLC media player per Android, Linux Mint Debina Edition 2 \"Betsy\", ecc. Anche il motore di ricerca DuckDuckGo \u00e8 stato interamente tradotto in lingua sarda.\nNel complesso, dinamiche quali il tardivo riconoscimento come minoranza linguistica, accompagnato da un'opera di graduale ma pervasiva italianizzazione promossa dal sistema educativo, da quello amministrativo e dai media, seguito dalla recisione della trasmissione intergenerazionale, hanno fatto s\u00ec che la vitalit\u00e0 odierna del sardo possa definirsi come gravemente compromessa. Vi \u00e8 una sostanziale divisione tra chi crede che la legge in tutela della lingua sia giunta troppo tardi, ritenendo che il suo impiego sia stato oramai sostituito da quello dell'italiano, e chi invece asserisce che sia fondamentale per rafforzare l'uso corrente di questa lingua. Le considerazioni sulla frammentazione dialettale della lingua sono portate come argomento contrario a un intervento istituzionale per il suo mantenimento e valorizzazione: altri rilevano che questo problema sia gi\u00e0 stato affrontato in diverse zone europee, come per esempio la lingua della Catalogna, la cui piena introduzione nella vita pubblica \u00e8 stata possibile solo grazie a un processo di standardizzazione dei suoi eterogenei dialetti. In generale, la standardizzazione della lingua \u00e8 controversa, essendo soggetta a polemiche o, nelle citt\u00e0, indifferenza.\nLa comunit\u00e0 sardofona costituirebbe ancora, con circa 1,7 milioni di parlanti autodichiaratisi nativi (di cui 1.291.000 presenti in Sardegna), la pi\u00f9 consistente minoranza linguistica riconosciuta in Italia bench\u00e9 sia paradossalmente, allo stesso tempo, quella cui \u00e8 garantita meno tutela. Al di fuori dell'Italia, in cui al momento non \u00e8 prevista pressoch\u00e9 alcuna possibilit\u00e0 di insegnamento strutturato della suddetta lingua minoritaria (l'Universit\u00e0 di Cagliari si distingue per avere aperto per la prima volta un corso specifico nel 2017; quella di Sassari, di rimando, nel 2021 ha annunciato l'apertura di un curriculum parzialmente dedicato alla lingua sarda in filologia moderna), si tengono talvolta corsi specifici in paesi quali Germania (universit\u00e0 di Stoccarda, Monaco, Tubinga, Mannheim, ecc.), Spagna (universit\u00e0 di Gerona), Islanda e Repubblica Ceca (universit\u00e0 di Brno); per un qual certo periodo di tempo, il prof. Sugeta ne teneva alcuni anche in Giappone all'universit\u00e0 di Waseda (Tokyo).\nLa estrema fragilit\u00e0 sociolinguistica del sardo \u00e8 stata valutata dal gruppo di ricerca \"Euromosaic\", commissionato dalla Commissione europea con l'intenzione di tracciare un quadro delle minoranze etnolinguistiche nei territori europei; questi, posizionando il sardo al quarantunesimo posto su un totale di quarantotto lingue di minoranza europee, rilevando un punteggio pari al greco del sud Italia, conclude cos\u00ec il suo rapporto:\nCome spiega Matteo Valdes, \u00abla popolazione dell\u2019isola constata, giorno dopo giorno, il declino delle proprie parlate originarie, si fa complice di questo declino trasmettendo ai figli la lingua del prestigio e del potere ma, contemporaneamente, sente che la perdita delle lingue locali \u00e8 anche perdita di se stessi, della propria storia, della propria specifica identit\u00e0 o diversit\u00e0\u00bb. Essendo il processo di assimilazione ormai giunto a compimento, il bilinguismo in gran parte sulla carta e mancando ancora misure concrete per un uso ufficiale anche solo all'interno della Sardegna, la lingua sarda continua dunque la sua agonia, seppur con minore velocit\u00e0 rispetto a qualche tempo fa, soprattutto grazie all'impegno di coloro che nei vari contesti ne promuovono la rivalutazione in un processo che, da alcuni studiosi, \u00e8 stato definito come \"risardizzazione linguistica\". Nel mentre, l'italiano continua a erodere, nel tempo, sempre pi\u00f9 spazi associati al sardo, ormai in stato di generale deperimento con la gi\u00e0 menzionata eccezione di alcune \"sacche linguistiche\".\nLaddove la pratica linguistica del sardo \u00e8 ora per tutta l'isola in netto declino, \u00e8 invece comune nelle nuove generazioni di qualunque estrazione sociale, ormai monolingui e monoculturali italiane, quella dell'italiano regionale di Sardegna o IrS (spesso chiamato dai sardofoni, in segno di ironico spregio, \"itali\u00e0nu porchedd\u00ecnu\", letteralmente \"italiano maialesco\"): si tratta di una parlata dialettale dell'italiano che, nelle sue espressioni diastratiche, risente grandemente degli influssi fonologici, morfologici e sintattici del sardo anche in quei parlanti che non hanno alcuna conoscenza di tale lingua. D'altra parte, si riscontra una propensione dei sardofoni esclusivamente per la pratica di commutazione di codice, piuttosto che per quella di commistione o commutazione intrafrasale (\"code-mixing\") tra le due diverse lingue.\nIn conclusione, fattori fondamentali per la riproduzione nel tempo del gruppo etnolinguistico, quali la trasmissione intergenerazionale della lingua, rimangono ad oggi estremamente compromessi senza che se ne potesse frenare la progressiva deriva linguistica, in stadio ormai avanzato. Al di l\u00e0 dello strato sociale gi\u00e0 interessato dal suddetto processo e che risulta quindi ormai monolingue, persino tra molti sardofoni si riscontra ora una limitata padronanza attiva o anche solo esclusivamente passiva della loro lingua: l'attuale competenza comunicativa tra le coorti anagrafiche pi\u00f9 giovani non andrebbe oltre la conoscenza di qualche formula stereotipata e neanche gli adulti sarebbero in grado di portare avanti un'intera conversazione nella lingua etnica. Le indagini demoscopiche finora effettuate sembrano indicare che il sardo venga considerato dalla comunit\u00e0 uno strumento di riappropriazione del proprio passato, piuttosto che di comunicazione per il presente e il futuro. A oggi si ritiene improbabile il rinvenimento in tempi brevi di una soluzione normativa alla questione linguistica sarda. Essendo il futuro della lingua sarda tutt'altro che sicuro, si pu\u00f2 asserire che essa lascer\u00e0 le sue tracce in quella ora prevalente, l'italiano e la sua variante regionale, sotto forma di sostrato.\nRiconoscimento istituzionale.\nIl sardo \u00e8 riconosciuto come lingua dalla norma ISO 639 che le attribuisce i codici sc (ISO 639-1: Alpha-2 code) e srd (ISO 639-2: Alpha-3 code). I codici previsti per la norma ISO 639-3 ricalcano quelli utilizzati dal SIL per il progetto Ethnologue e sono:\nLa lingua sarda \u00e8 stata riconosciuta con legge regionale n. 26 del 15 ottobre 1997 \"Promozione e valorizzazione della cultura e della lingua della Sardegna\" come lingua della Regione autonoma della Sardegna dopo l'italiano (la legge regionale prevede la tutela e valorizzazione della lingua e della cultura, pari dignit\u00e0 rispetto alla lingua italiana con riferimento anche al catalano di Alghero, al tabarchino dell'isola di San Pietro, al sassarese e gallurese, la conservazione del patrimonio culturale/bibliotecario/museale, la creazione di Consulte Locali sulla lingua e la cultura, la catalogazione e il censimento del patrimonio culturale, concessione di contributi regionali ad attivit\u00e0 culturali, programmazioni radiotelevisive e testate giornalistiche in lingua, uso della lingua sarda in fase di discussione negli organi degli enti locali e regionali con verbalizzazione degli interventi accompagnata dalla traduzione in italiano, uso nella corrispondenza e nelle comunicazioni orali, ripristino dei toponimi in lingua sarda e installazione di cartelli segnaletici stradali e urbani con la denominazione bilingue).\nLa legge regionale applica e regolamenta alcune norme dello Stato a tutela delle minoranze linguistiche.\nNessun riconoscimento \u00e8 stato invece attribuito, nel 1948, alla lingua sarda dallo Statuto della Regione Autonoma, che \u00e8 legge costituzionale: l'assenza di norme statutarie di tutela, a differenza degli storici Statuti della Valle d'Aosta e del Trentino-Alto Adige, fa s\u00ec che per la comunit\u00e0 sarda, nonostante rappresenti ex lege n. 482/1999 la pi\u00f9 robusta minoranza linguistica in Italia, non si applichino le leggi elettorali per la rappresentanza politica delle liste in Parlamento, che pur tengono conto della specificit\u00e0 delle suddette minoranze.\nSi applicano invece al sardo (come al catalano di Alghero) l'art. 6 della Costituzione (\"La Repubblica tutela con apposite norme le minoranze linguistiche\") e la legge n. 482 del 15 dicembre 1999 \"Norme in materia di tutela delle minoranze linguistiche storiche\" che prevede misure di tutela e valorizzazione (uso della lingua minoritaria nelle scuole materne, primarie e secondarie accanto alla lingua italiana, uso da parte degli organi di Comuni, Comunit\u00e0 Montane, Province e Regione, pubblicazione di atti nella lingua minoritaria fermo restando l'esclusivo valore legale della versione italiana, uso orale e scritto nelle pubbliche amministrazioni escluse forze armate e di polizia, adozione di toponimi aggiuntivi nella lingua minoritaria, ripristino su richiesta di nomi e cognomi nella forma originaria, convenzioni per il servizio pubblico radiotelevisivo) in ambiti definiti dai Consigli Provinciali su richiesta del 15% dei cittadini dei comuni interessati o di 1/3 dei consiglieri comunali. Ai fini applicativi tale riconoscimento, che si applica alle \"\u2026popolazioni\u2026parlanti\u2026sardo\", il che escluderebbe a rigore gallurese e sassarese in quanto geograficamente sardi ma linguisticamente di tipo c\u00f2rso, e sicuramente il ligure-tabarchino dell'isola di San Pietro.\nIl relativo Regolamento attuativo D.P.R. n. 345 del 2 maggio 2001 (\"Regolamento di attuazione della legge 15 dicembre 1999, n. 482, recante norme di tutela delle minoranze linguistiche storiche\") detta regole sulla delimitazione degli ambiti territoriali delle minoranze linguistiche, sull'uso nelle scuole e nelle universit\u00e0, sull'uso nella pubblica amministrazione (da parte della Regione, delle Province, delle Comunit\u00e0 Montane e dei membri dei Consigli Comunali, sulla pubblicazione di atti ufficiali dello Stato, sull'uso orale e scritto delle lingue minoritarie negli uffici delle pubbliche amministrazioni con istituzione di uno sportello apposito e sull'utilizzo di indicazioni scritte bilingue \"\u2026con pari dignit\u00e0 grafica\", e sulla facolt\u00e0 di pubblicazione bilingue degli atti previsti dalle leggi, ferma restando l'efficacia giuridica del solo testo in lingua italiana), sul ripristino dei nomi e dei cognomi originari, sulla toponomastica (\"\u2026disciplinata dagli statuti e dai regolamenti degli enti locali interessati\") e la segnaletica stradale (\"nel caso siano previsti segnali indicatori di localit\u00e0 anche nella lingua ammessa a tutela, si applicano le normative del Codice della Strada, con pari dignit\u00e0 grafica delle due lingue\"), nonch\u00e9 sul servizio radiotelevisivo.\nLa bozza di atto di ratifica della Carta europea delle lingue regionali o minoritarie del Consiglio d'Europa del 5 novembre 1992 (gi\u00e0 sottoscritta, ma mai ratificata, dalla Repubblica Italiana il 27 giugno 2000) all'esame del Senato prevede, senza escludere l'uso della lingua italiana, misure aggiuntive per la tutela della lingua sarda e per il catalano (istruzione prescolare in sardo, educazione primaria e secondaria agli allievi che lo richiedano, insegnamento della storia e della cultura, formazione degli insegnanti, diritto di esprimersi in lingua nelle procedure penali e civili senza spese aggiuntive, consentire l'esibizione di documenti e prove in lingua nelle procedure civili, uso negli uffici statali da parte dei funzionari in contatto con il pubblico e possibilit\u00e0 di presentare domande in lingua, uso nell'amministrazione locale e regionale con possibilit\u00e0 di presentare domande orali e scritte in lingua, pubblicazione di documenti ufficiali in lingua, formazione dei funzionari pubblici, uso congiunto della toponomastica nella lingua minoritaria e adozione dei cognomi in lingua, programmazioni radiotelevisive regolari nella lingua minoritaria, segnalazioni di sicurezza anche in lingua, promozione della cooperazione transfrontaliera tra amministrazioni in cui si parli la stessa lingua). Si noti che l'Italia, assieme alla Francia e a Malta, non ha ratificato il suddetto trattato internazionale. In un caso presentato alla Commissione europea dal deputato Renato Soru in sede di parlamento europeo nel 2017, nel quale si denunciava la negligenza nazionale con riguardo alla sua stessa normativa rispetto alle altre minoranze linguistiche, la risposta della Commissione faceva presente all'Onorevole che le questioni di politica linguistica perseguita dai singoli stati membri non rientrano nelle sue competenze.\nLe forme di tutela previste per la lingua sarda sono pressoch\u00e9 assimilabili a quelle riconosciute per il friulano e in generale quasi tutte le altre minoranze etnico-linguistiche d'Italia (albanesi, catalane, greche, croate, franco-provenzali e occitane, ecc.), ma di gran lunga inferiori a quelle assicurate per le comunit\u00e0 francofone in Valle d'Aosta, a quelle slovene in Friuli-Venezia Giulia e, infine, a quelle ladine e germanofone in Alto-Adige.\nInoltre, le poche leggi a tutela del bilinguismo sin qui menzionate non sono applicate o applicate solo parzialmente. In tal senso il Consiglio d'Europa, che nel 2015 aveva aperto un'indagine sull'Italia per la situazione delle sue minoranze etnico-linguistiche (considerate nell'ambito della Convenzione-quadro come \"minoranze nazionali\"), ha denunciato l'approccio \"\u00e0 la carte\" da parte dello stato nei confronti di esse, con la eccezione del gi\u00e0 menzionato caso tedesco, francese e sloveno (lingue per la cui tutela l'Italia ha dovuto sottoscrivere accordi internazionali). Nonostante il formale riconoscimento statale, infatti, non vi \u00e8 pressoch\u00e9 alcuna esposizione mediatica nella lingua di minoranze politicamente o numericamente pi\u00f9 deboli come quella sarda, e le risorse allocate per progetti di rivitalizzazione linguistica quali l'insegnamento bilingue, limitato a singoli casi e per di pi\u00f9 sperimentali, sono di gran lunga insufficienti \"addirittura per rispettare le pi\u00f9 basiche aspettative\". Il sardo non \u00e8 stato, infatti, ancora oggi introdotto nei programmi ufficiali rientrando perlopi\u00f9 in alcuni progetti scolastici (moduli di ventiquattr'ore) senza alcuna garanzia di continuit\u00e0.\nLa revisione della spesa pubblica del governo Monti avrebbe abbassato ulteriormente il livello di tutela della lingua, gi\u00e0 di per s\u00e9 piuttosto basso se non nullo, attuando una distinzione fra le lingue soggette a tutela in base ad accordi internazionali e considerate \"minoranze nazionali\" perch\u00e9 \"di lingua madre straniera\" (tedesco, sloveno e francese) e quelle afferenti a comunit\u00e0 che non hanno una struttura statale straniera alle spalle, riconosciute semplicemente come \"minoranze linguistiche\". Tale disegno di legge, nonostante abbia destato una certa reazione da pi\u00f9 parti del mondo politico e intellettuale isolano, \u00e8 stato impugnato dal Friuli-Venezia Giulia ma non dalla Sardegna una volta tradotto in legge, la quale non riconosce alle minoranze linguistiche \"senza Stato\" i benefici previsti in tema di assegnazione degli organici per le scuole; con la sentenza numero 215, depositata il 18 luglio 2013, la Corte Costituzionale ha per\u00f2 successivamente dichiarato incostituzionale tale trattamento differenziato.\nLa delibera della Giunta regionale del 26 giugno 2012 ha introdotto l'uso delle diciture ufficiali bilingui nello stemma della Regione Autonoma della Sardegna e in tutte le produzioni grafiche che contraddistinguono le sue attivit\u00e0 di comunicazione istituzionale. Quindi, con la stessa evidenza grafica dell'italiano, viene riportata l'iscrizione equivalente a Regione Autonoma della Sardegna in sardo ovvero \u00abRegione Aut\u00f2noma de Sardigna\u00bb.\nIl 5 agosto 2015 la Commissione Paritetica Stato-Regione ha approvato una proposta, inoltrata dall'Assessorato della Pubblica Istruzione, che trasferirebbe alla Regione Sarda alcune competenze amministrative in materia di tutela delle minoranze linguistiche storiche, quali sardo e catalano algherese. Il 27 giugno 2018, il Consiglio Regionale ha infine varato il TU sulla disciplina della politica linguistica regionale. La Sardegna si sarebbe, in teoria, cos\u00ec dotata per la prima volta nella sua storia regionale di uno strumento regolatore in materia linguistica, con l'intento di sopperire all'originale lacuna del testo statutario: tuttavia, il fatto che la giunta regionale non abbia tuttora provveduto a emanare i necessari decreti attuativi fa s\u00ec che quanto \u00e8 contenuto nella legge approvata non abbia ancora trovato alcuna applicazione reale.\nIl 2021 vede l'apertura di uno sportello in lingua sarda per la Procura di Oristano, qualificandosi come la prima volta in Italia in cui tale servizio sia offerto a una lingua minoritaria.\nPer l'elenco dei comuni riconosciuti ufficialmente minoritari ai sensi dell'art. 3 della legge n. 482/1999 e per i relativi toponimi ufficiali in lingua sarda ai sensi dell'art. 10 vedi Toponimi della Sardegna.\nFonetica, morfologia e sintassi.\nFonetica.\nVocali: /\u012d/ e /\u016d/ (brevi) latine hanno conservato i loro timbri originali e ; per esempio il latino \"siccus\" diventa \"siccu\" (e non come italiano \"secco\", francese \"sec\"). Un'altra caratteristica \u00e8 l'assenza della dittongazione delle vocali medie ( e ). Per esempio il latino \"potest\" diventa \"podet\" (pron. ), senza dittongo a differenza dell'italiano \"pu\u00f2\", spagnolo \"puede\", francese \"peut\".\nEsclusivi \u2014 per l'area romanza attuale \u2014 dei dialetti centro-settentrionali del sardo sono inoltre il mantenimento della e della velari davanti alle vocali palatali e (es.: \"chentu\" per l'italiano \"cento\" e il francese \"cent\").\nUna delle caratteristiche del sardo \u00e8 l'evoluzione di nel fonema cacuminale (es. \"cuaddu\" o \"caddu\" per \"cavallo\", anche se questo non avviene nel caso dei prestiti successivi alla latinizzazione dell'isola - cfr. \"bellu\" per \"bello\" - ). Questo fenomeno \u00e8 presente anche nella Corsica del sud, in Sicilia, in Calabria, nella penisola Salentina e in alcune zone delle Alpi Apuane.\nFonosintassi.\nUna delle principali complicanze, sia per chi si approcci alla lingua sia per chi, pur sapendola parlare, non la sa scrivere, \u00e8 la differenza fra \"scritto\" (qualora si voglia seguire un'unica forma grafica) e \"parlato\" data da specifiche regole, fra le quali \u00e8 importante menzionare almeno qualcuna nei due diasistemi e in questa voce nella generalit\u00e0 dei casi.\nSistema vocalico.\nVocale paragogica.\nNel parlato generalmente non \u00e8 tollerata la consonante finale di un vocabolo, quando per\u00f2 lasciata isolata in pausa o in chiusura di frase, altrimenti s\u00ec pu\u00f2 essere presente anche nella pronuncia. La lingua sarda si caratterizza pertanto per la cosiddetta \"vocale paragogica\" o \"epitetica\", cui si appoggia la suddetta consonante; questa vocale \u00e8 generalmente la stessa che precede la consonante finale, ma in campidanese non mancano esempi discostanti da questa norma, dove la vocale paragogica \u00e8 la \"i\" pur non essendo quella che precede l'ultima consonante, come il caso di \"cras\" (\"crasi\", domani), \"tres\" (\"tresi\", tre), ecc. In questi casi la vocale finale pu\u00f2 anche essere riportata nella lingua scritta, essendo appunto diversa dall'ultima della parola. Quando invece \u00e8 uguale a quella precedente di norma non va mai scritta; eccezioni possono essere rappresentate da alcuni termini di origine latina rimasti inalterati rispetto all'originale, eccettuando appunto la vocale paragogica, che per\u00f2 si sono diffusi nell'uso popolare anche nella loro variante sardizzata (\"s\u00e8mper\" o \"s\u00e8mpere\", \"l\u00f9men\" o \"l\u00f9mene\") e, nel diasistema logudorese, dalle terminazioni dell'infinito presente della 2\u00aa coniugazione (\"t\u00e8nner\" o \"t\u00e8nnere\", \"p\u00f2nner\" o \"p\u00f2nnere\"). Per quanto riguarda i latinismi, nell'uso attuale si preferisce non scrivere la vocale paragogica, quindi \"s\u00e8mper\", mentre nei verbi della seconda coniugazione \u00e8 forse maggioritaria la grafia con la \"e\", seppur molto diffusa anche quella senza, perci\u00f2 \"iscr\u00ecere\" piuttosto che \"iscr\u00ecer\" (scrivere), che peraltro \u00e8 altres\u00ec corretto. I termini campidanesi vengono generalmente scritti con la \"i\" dai parlanti di questa variante, dunque \"crasi\", mentre in logudorese avremo sempre e comunque \"cras\", anche qualora nella pronuncia dovesse risultare \"crasa\".\nCos\u00ec per esempio:\nVocale pretonica.\nLe vocali \"e\" e \"o\" stanti in posizione pretonica rispetto alla vocale \"i\", diventano mobili potendosi trasformare in quest'ultima.\nCos\u00ec, per esempio, sar\u00e0 corretto scrivere e dire:\nVi sono delle rare eccezioni a questa regola, come dimostra l'esempio seguente: \"budd\u00ecre\" vuol dire \"bollire\", mentre \"bodd\u00ecre\" vuol dire \"raccogliere (frutti e fiori)\".\nSistema consonantico.\nPosizione mediana intervocalica.\nQuando si trovano in posizione mediana intervocalica, o per effetto di particolari combinazioni sintattiche, le consonanti \"b\", \"d\", \"g\" diventano fricative; sono tali anche se si presenta, fra vocale e consonante, un'interposizione della \"r\". In questo caso, la pronuncia della \"b\" \u00e8 perfettamente uguale a quella della \"b/v spagnola\" in \"cabo\", la \"d\" \u00e8 uguale alla \"d\" spagnola in \"codo\". Fra vocali, il dileguo della \"g\" \u00e8 la norma.\nCos\u00ec per esempio:\nLenizione.\nComune ai due diasistemi, cui fa eccezione la sottovariet\u00e0 nuorese, \u00e8 il fenomeno di sonorizzazione delle consonanti sorde \"c\", \"p\", \"t\", \"f\", qualora precedute da vocale o seguite da \"r\"; le prime tre diventano anche fricative.\nCos\u00ec per esempio:\nIncontro di consonanti fra due parole.\nReindirizziamo alle voci cui pertengono le differenti ortografie.\nPronuncia rafforzata di consonanti iniziali.\nSette particelle, aventi vario valore, provocano un rafforzamento della consonante che a esse segue: ci\u00f2 accade per effetto di una sparizione, solamente virtuale, delle consonanti che tali monosillabi avevano per finale nel latino (una di esse \u00e8 italianismo di recente acquisizione).\nPerci\u00f2 per esempio:\nMorfologia e sintassi.\nNel suo insieme la morfosintassi del sardo si discosta dal sistema sintetico del latino classico e mostra un uso maggiore delle costruzioni analitiche rispetto ad altre lingue neolatine.\nOrtografia e pronuncia.\nFino al 2001 non si disponeva di una standardizzazione ufficiale n\u00e9 scritta, n\u00e9 orale (quest'ultima non esiste ancor oggi) della lingua sarda. Dopo l'epoca medievale, nei documenti della quale si pu\u00f2 osservare una certa uniformit\u00e0 nella scrittura, l'unica standardizzazione grafica, dovuta agli esperimenti dei letterati e dei poeti, era stata quella del cosiddetto \"sardo illustre\", sviluppato ispirandosi ai documenti protocollari medievali sardi, alle opere di Gerolamo Araolla, Giovanni Matteo Garipa e Matteo Madau e a quelle di una ricca serie di poeti. I tentativi di ufficializzare e diffondere tale norma erano per\u00f2 stati ostacolati dalle autorit\u00e0 iberiche e in seguito sabaude.\nDa questi trascorsi deriva l'attuale adesione di una parte della popolazione all'idea che, per ragioni eminentemente storiche e politiche ma non linguistiche, la lingua sarda sia divisa in due gruppi dialettali distinti (\"logudorese\" e \"campidanese\" o \"logudorese\", \"campidanese\" e \"nuorese\", con chi cerca pure di includere nella categorizzazione lingue legate a quella sarda ma differenti, quali il gallurese o il sassarese), per scrivere le quali sono state sviluppate una serie di grafie tradizionali, anche se con molti cambiamenti lungo il passare del tempo. Oltre a quelle comunemente definite \"logudorese\" e \"campidanese\", come gi\u00e0 detto, sono state sviluppate anche la grafia nuorese, la grafia arborense e quelle dei singoli paesi, a volte normata con regole generali e comuni a tutti, quali quelle richieste dal Premio Ozieri. Spesso, per\u00f2, il sardo viene scritto dai parlanti cercando di trascriverne la pronuncia e seguendo le abitudini legate alla lingua italiana.\nPer risolvere tale problema, e ai fini di consentire una effettiva applicazione di quanto previsto dalla Legge Regionale n. 26/1997 e dalla Legge n. 482/1999, nel 2001 la Regione Sardegna ha incaricato una commissione di esperti di elaborare una ipotesi di Norma di unificazione linguistica sovradialettale (la LSU: \"Limba Sarda Unificada\", pubblicata nel 28 di febbraio del 2001), che identificasse una lingua-modello di riferimento (basata sulla analisi delle variet\u00e0 locali del sardo e sulla selezione dei modelli pi\u00f9 rappresentativi e compatibili) al fine di garantire all'uso ufficiale del sardo le necessarie caratteristiche di certezza, coerenza, univocit\u00e0, e diffusione sovralocale. Questo studio, pur scientificamente valido, non \u00e8 mai stato adottato a livello istituzionale per vari contrasti locali (accusata di essere una lingua \"imposta\" e \"artificiale\" e di non avere risolto il problema del rapporto tra le variet\u00e0 trattandosi di una mediazione tra le variet\u00e0 scritte comunemente con una grafia logudorese, pertanto privilegiate, e non avendo proposto una valida grafia per le variet\u00e0 solitamente scritte con la grafia campidanese) ma ha comunque, a distanza di anni, costituito la base di partenza per la redazione della proposta della LSC: Limba Sarda Comuna, pubblicata nel 2006, che partendo da una base di \"mesania\", accoglie elementi propri delle parlate (e quindi \"naturali\" e non \"artificiali\") di quella zona, ovvero l'area grigia di transizione della Sardegna centrale tra le variet\u00e0 scritte solitamente con la grafia logudorese e quelle scritte con la grafia campidanese, al fine di assicurare alla grafia comune il carattere di sovradialettalit\u00e0 e sovramunicipalit\u00e0, pur lasciando la possibilit\u00e0 di rappresentare le particolarit\u00e0 di pronuncia delle variet\u00e0 locali. Purtuttavia, anche a questo standard non sono mancate critiche, sia da chi ha proposto degli emendamenti per migliorarlo, sia da chi ha preferito insistere con l'idea di suddividere il sardo in macrovarianti da regolare con norme separate.\nLa Regione Sardegna, con delibera di Giunta regionale n. 16/14 del 18 aprile 2006 \"Limba Sarda Comuna. Adozione delle norme di riferimento a carattere sperimentale per la lingua scritta in uscita dell'Amministrazione regionale\" ha adottato sperimentalmente la LSC come lingua ufficiale per gli atti e i documenti emessi dalla Regione Sardegna (fermo restando che ai sensi dell'art. 8 della Legge n. 482/99 ha valore legale il solo testo redatto in lingua italiana), dando facolt\u00e0 ai cittadini di scrivere all'Ente nella propria variet\u00e0 e istituendo lo sportello linguistico regionale \"Ufitziu de sa limba sarda\". Successivamente ha seguito la norma LSC nella traduzione di diversi documenti e delibere, dei nomi dei propri uffici ed assessorati, oltre al proprio stesso nome \"Regione Aut\u00f2noma de Sardigna\", che figura oggi nello stemma ufficiale insieme alla dicitura in italiano.\nOltre a tale ente, lo standard sperimentale LSC \u00e8 stato utilizzato come scelta volontaria da diversi altri, dalle scuole e da organi di stampa nella comunicazione scritta, spesso in maniera complementare con grafie pi\u00f9 vicine alla pronuncia locale.\nPer quanto riguarda tale utilizzo \u00e8 stata fatta una stima percentuale, legata ai soli progetti finanziati o cofinanziati dalla Regione per l'utilizzo della lingua sarda negli sportelli linguistici comunali e sovracomunali, nella didattica nelle scuole e nei media dal 2007 al 2013. Il Monitoraggio sull'utilizzo sperimentale della Limba Sarda Comuna 2007-2013 \u00e8 stato pubblicato sul sito della Regione Sardegna nell'aprile 2014 a cura del Servizio Lingua e Cultura Sarda dell'Assessorato della Pubblica Istruzione.\nDa tale ricerca risulta ad esempio, riguardo ai progetti scolastici finanziati nell'anno 2013, una netta preferenza delle scuole nell'utilizzo della ortografia LSC insieme ad una grafia locale (51%) rispetto all'utilizzo esclusivo della LSC (11%) o all'utilizzo esclusivo di una grafia locale (33%)\nRiguardo invece ai progetti finanziati nel 2012 dalla Regione, per la realizzazione di progetti editoriali in lingua sarda nei media regionali, si riscontra una presenza pi\u00f9 ampia dell'utilizzo della LSC (probabilmente dovuto anche ad una premialit\u00e0 di 2 punti nella formazione delle graduatorie per accedere ai finanziamenti, assente invece dal bando per le scuole). Secondo tali dati risulta che la produzione testuale nei progetti dei media \u00e8 stata per il 35% in LSC, per il 35% in LSC e in una grafia locale e per il 25% esclusivamente in una grafia locale.\nInfine gli sportelli linguistici coofinanziati dalla Regione nel 2012 hanno utilizzato nella scrittura per il 50% la LSC, per il 9% la LSC insieme ad una grafia locale e per il 41% esclusivamente una grafia locale.\nUna ricerca recente sull'utilizzo della LSC in ambito scolastico, svolta nel comune di Orosei, ha mostrato come gli studenti della scuola media locale non avessero alcun problema a utilizzare quella norma nonostante il fatto che il sardo da loro parlato fosse in parte differente. Nessun alunno ha rifiutato la norma o l'ha ritenuta \"artificiale\", il che ha dimostrato la sua validit\u00e0 come strumento didattico. I risultati sono stati presentati nel 2016 e pubblicati integralmente nel 2021.\nSi indicano di seguito alcune delle differenze pi\u00f9 rilevanti per la lingua scritta rispetto all'italiano:\nGrammatica.\nLa grammatica della lingua sarda si differenzia notevolmente da quella italiana e delle altre lingue neolatine, particolarmente nelle forme verbali.\nPlurale.\nll plurale viene ottenuto, come nelle lingue romanze occidentali, aggiungendo -\"s\" alla forma singolare.\nNel caso di parole terminanti in -\"u\", il plurale viene formato nel logudorese in -\"os\" e nel camp. in -\"us\".\nArticoli.\nDeterminativi.\nGli articoli determinativi presentano la forma \"salata\" derivata dal latino IPSE/IPSUM/IPSA attraverso la fase intermedia issu (isse)/issa, issos/issas (per la LSC e il log./nuor.) e issu/issa, issus/issas (per il camp.). Sono anche usati con il pronome relativo \"chi\" (che) nelle espressioni \"sos chi\" / \"is chi\u2026\" (quelli che\u2026), \"su chi\u2026\" (quello che\u2026) similmente alle lingue romanze occidentali (cfr. lo spagnolo \"los que\u2026\", \"las que\u2026\", ecc.), ma anche come in sassarese e gallurese; un altro uso li vede in combinazione con la preposizione \"de\" (di) in espressioni quali \"sos de Nugoro\" (quelli di Nuoro) / \"is de Casteddu\" (quelli di Cagliari), ecc.\nPronomi.\nPronomi personali soggetto (nominativo).\nNel complemento diretto riferito a persona, esiste il cosiddetto accusativo personale con l'uso della preposizione \"a\": per esempio \"apu biu a Juanni\" (ho visto Giovanni) analogamente allo spagnolo (\"he visto a Juan\").\nPronomi atoni indiretti e diretti (dativo e accusativo).\nI pronomi atoni indiretti (in dativo) e diretti (in accusativo) si distinguono in sardo, come nelle altre lingue romanze, solo nella terza persona singolare e plurale. Nelle tabelle compare sempre prima la forma in LSC o nella grafia logudorese e poi quella campidanese. Per quanto riguarda la prima e la seconda persona plurale, le varianti \"nos\" e \"bos\" sono usate nella grafia logudorese, mentre quelle \"nosi\" e \"bosi\" nei dialetti centrali di transizione (Ghilarza, Seneghe, Paulilatino, Busachi, Sorgono, Milis, Samugheo, ecc.) e la forma \"si\" nel campidanese classico.\nI pronomi atoni diretti e indiretti possono essere combinati tra loro in frasi dove \u00e8 presente sia un complemento oggetto sia un complemento di termine dando origine ai pronomi doppi. In questo caso, il sardo segue la regola generale delle lingue romanze, dove il complemento di termine precede quello oggetto.\nSe i pronomi doppi precedono il verbo (come \u00e8 il caso con tutti i modi fatta eccezione per il gerundio e per la seconda persona sing. e plur. dell'imperativo, dove lo seguono sempre) in sardo vengono scritti sempre separatamente, come in spagnolo, in catalano e in italiano (fatta eccezione in questo caso per la terza persona sing. e plur. \"glielo\"):\nSe seguono il verbo, quindi dopo un gerundio o alla seconda persona sing. e plur. dell'imperativo, i pronomi doppi possono essere scritti in sardo in tre modi:\nSi noti che in sardo i pronomi personali atoni indiretti e diretti precedono anche l'infinito; tra le lingue romanze ritroviamo questa costruzione in francese e nel portoghese brasiliano: \"seo b\u00e8nniu po ti b\u00ecere\" (sono venuto per vederti; franc. \"je suis venu pour te voir\"; port. bras. \"vim para lhe ver\" (o \"para ver a voc\u00ea\"), \"t'apo tzerriau po ti n\u00e0rrer una cosa\" (ti ho chiamato per dirti una cosa; franc. \"j'ai appel\u00e9 pour te dire quelque chose\"; port. bras. \"liguei para lhe dizer uma coisa\").\nIl pronome atono dativo in sardo viene usato anche per costruire la frase relativa. Nella lingua parlata la costruzione pi\u00f9 frequente \u00e8 infatti \"sa pitzoca chi ddi cherzo f\u00e0er s'arregalu est una cumpanza de Frantziscu\" (la ragazza a cui/alla quale (lett. che gli) voglio fare il regalo \u00e8 una compagna di Francesco). Ci sono comunque altre due opzioni, meno frequenti ma altrettanto valide: \"sa pitzoca a chie/a sa cale\" (a chi/alla quale) \"cherzo f\u00e0er s'arregalu est un'amiga mea\".\nIn sardo, come in spagnolo, portoghese, catalano e anche in italiano (in alcuni esempi anche nella lingua scritta, in altri in quella parlata), \u00e8 possibile raddoppiare sia il dativo sia l'accusativo; in questo modo otteniamo una costruzione con un pronome e un sostantivo oppure con due pronomi, uno atono e l'altro tonico. La particolarit\u00e0 nel sardo \u00e8 che il raddoppiamento \u00e8 sempre possibile, anche in frasi relative e, per quanto riguarda il doppio accusativo, anche se il sostantivo viene posposto. Per via dell'influsso del sardo questo uso \u00e8 particolarmente frequente nell'italiano regionale della Sardegna. Esempi di doppio dativo sono \"dd'apo iau su libru a Mario\" (a Mario gli ho dato il libro), \"a mie mi praghet su licore 'e murta\" (a me mi piace il liquore di mirto), \"sa pitzoca chi dd'apo presentau a Juanni est un'istranza\" (la ragazza che gli ho presentato a Giovanni \u00e8 straniera); il doppio accusativo lo troviamo in frasi come \"su libru dd'apo giai leau\" (il libro l'ho gi\u00e0 comprato), \"non d'apo 'idu a Bustianu\" (non l'ho visto a Sebastiano; quest'ultimo uso, con il sostantivo posposto, oltre al sardo \u00e8 riscontrabile anche nello spagnolo d'Argentina, \"no lo vi a Sebasti\u00e1n\"; in altre lingue e nello spagnolo di Spagna si preferisce l'anteposizione del sostantivo, costruzione questa possibile anche in sardo: \"a Bustianu non d'apo 'idu\", \"Sebastiano non l'ho visto\", \"a Sebasti\u00e1n no lo he visto\", ecc.).\nPronomi tonici.\nI pronomi tonici in sardo nella prima e seconda persona singolare hanno una forma speciale se preceduti dalla preposizione a, caso singolare tra le lingue romanze, e cun/chin (con), caratteristica che il sardo condivide con lo spagnolo, il portoghese e il napoletano.\nAnche in queste tabelle viene riportata per prima la forma logudorese e poi quella campidanese. Le forme della terza persona singolare e delle tre persone del plurale coincidono e non vengono per questo ripetute. Inoltre, tali forme sono anche uguali a quelle dei corrispondenti pronomi soggetto, come succede anche in spagnolo, catalano, portoghese, italiano e, con l'eccezione di \"lui\" al posto di \"il\", anche in francese.\nLa preposizione segundu pu\u00f2 essere apostrofata se seguita da vocale: \"segund'issu\" o \"segundu issu\".\nAvverbi pronominali.\nIl sardo fa un uso molto abbondante di particelle pronominali in numerosi contesti: in alcuni casi questo uso \u00e8 condiviso con il catalano, l'italiano e il francese, in altri casi \u00e8 proprio del sardo, non ritrovandosi in queste lingue n\u00e9, ovviamente, nello spagnolo o nel portoghese, visto che entrambe non fanno uso di avverbi pronominali.\nCome succede specularmente in italiano, francese e catalano, la particella nde (in campidanese ndi) viene usata con verbi che, pur non essendo in s\u00e9 riflessivi bens\u00ec transitivi, ammettono l'uso dei pronomi riflessivi in presenza di un complemento oggetto, come nell'esempio \"mi compro un paio di pantaloni\". Se l'oggetto non viene menzionato esplicitamente ecco che vengono usati gli avverbi pronominali. Tipici esempi di questo uso sono \"prendere\" e appunto \"comprare\", ma anche \"vedere\", \"guardare\", \"leggere\", \"mangiare\", \"bere\" e tanti altri: mi nde pigo/mi nde leo, \"me ne prendo\", \"je m'en prend\", \"me n'agafo\". Abbiamo quindi questa costruzione con tutti i pronomi riflessivi: \"mi nde pigo/leo\", \"ti nde pigas/leas\", \"si nde pigat/leat\", \"nos nde pigamus/leamus\", \"bos nde pig\u00e0is/le\u00e0is\", \"si nde pigant/leant\". Il verbo \"pigare\" viene usato in gran parte della Sardegna con il significato di \"prendere\", per\u00f2 in Logudoro si preferisce \"leare\" (in quanto nel settentrione dell'isola \"pigare\" significa anche salire), verosimilmente dallo spagnolo \"llevar\", verbo che viceversa in altre parti significa \"comprare\". Ecco che quindi \"mi nde leo\" pu\u00f2 essere \"me ne prendo\" o \"me ne compro\", \"ti nde leas\" \"te ne prendi/compri\", ecc. La combinazione pronome-avverbio pronominale va sempre scritta separata (eccetto se segue il verbo, caso possibile solo con gerundio e imperativo), anche nella prima e seconda persona plurale, nonostante in queste persone nella maggior parte delle varianti centro-settentrionali la \"s\" non si pronunci e risulti perci\u00f2 \"no'nde\", \"bo'nde\". Nei dialetti centrali si pronuncia, e si pu\u00f2 anche scrivere, \"nosi nde\", \"bosi nde\", mentre in quelli meridionali la differenza tra prima e seconda persona plurale pu\u00f2 venire a cadere, risultando di conseguenza entrambi uguali alla terza singolare e plurale: \"si nde\".\nAnche l'uso degli avverbi pronominali con verbi intransitivi che denotano separazione da un luogo e che ammettono i pronomi riflessivi, come andare, partire, ecc., viene dal sardo condiviso con catalano, francese e italiano: \"mi nde ando\", apostrofato in mi nd'ando (\"m'en vaig\", j\"e m'en vais\", \"me ne vado\"), \"ti nd'andas\", \"si nd'andat\", \"nos nd'andamus\", \"bos nd'and\u00e0is\", \"si nd'andant\". In questo caso, oltre a \"nde/ndi\", in logudorese possiamo avere anche che (di cui \u00e8 diffusa anche la grafia ke): mi k'ando (mi ke ando), ti k'andas, ecc.\nAltrettanto frequente in queste quattro lingue \u00e8 l'uso di queste particelle con verbi intransitivi che reggono il complemento di termine. Qui i pronomi con cui vengono combinati gli avverbi pronominali sono quelli atoni indiretti, in dativo, e in sardo alla terza persona singolare e plurale viene invertito il loro ordine, perci\u00f2 l'avverbio pronominale precede il pronome dativo: nde ddi jao/nde li jao (gliene do). Le forme possibili sono: mi nde jas (me ne dai), \"ti nde jao\", \"nde ddi/nde li jao\", \"nos nde jas\", \"bos nde jao\", \"nde ddis/nde lis jao\".\nIl sardo usa per\u00f2 gli avverbi pronominali anche in altre due situazioni dove essi nelle maggiori lingue romanze non sono presenti:\nIn tutte queste combinazioni, sia con la particella \"nde/ndi\" sia con quella \"che\", gli avverbi pronominali appaiono sempre prima del nome, eccezion fatta quando sono con il gerundio e l'imperativo, dove appaiono dopo. In quest'ultimo caso, come per i pronomi indiretti e diretti, possiamo scrivere la combinazione verbo-pronome dativo-avverbio pronominale in tre modi: separati da un trattino, jande-nde-ddi (dandogliene), da un puntino, oppure uniti, \"jandendeddi\".\nAltri avverbi pronominali usati in sardo sono quelli che sostituiscono l'indicazione di un determinato luogo, come in italiano \"ci\" per \"qui\" o \"l\u00ec\", in francese \"y\" e in catalano \"hi\" con gli stessi usi. Nelle varianti logudoresi e campidanesi classiche viene usata la stessa particella sia che il luogo in questione sia distante, sia che sia vicino, rispettivamente bi e ci, dove \"bi\" pu\u00f2 essere apostrofata, mentre \"ci\" no: b'ando/ci andu (ci vado), b'enis (bi benis)/ci 'enis (ci vieni). Nelle varianti centrali o di mesania si usano per\u00f2 due forme, ddue per indicare un luogo lontano da chi parla, che (o ke) per indicarne uno vicino, ed entrambe possono essere apostrofate: ddu'ando, k'enis (ke benis). \"Ddue\" non deve essere confusa con il pronome atono diretto \"ddu\" (lo).\nPreposizioni.\nArticolate.\nNel parlato, quando \"in\" o \"cun\" si legano all'articolo indeterminativo \"unu\" / -\"a\", si aggiunge per eufonia una -\"d\" epentetica. Cos\u00ec per esempio:\nVerbi.\nI verbi hanno tre coniugazioni (-are, -ere / -i(ri), -ire / -i(ri)).\nLa morfologia verbale differisce notevolmente da quella italiana e conserva caratteristiche del tardo latino o delle lingue neolatine occidentali. I verbi sardi nel presente indicativo hanno le seguenti peculiarit\u00e0: la prima persona singolare termina in -o nel logudorese (terminazione comune nell'italiano, nello spagnolo e nel portoghese; entrambe queste ultime due lingue hanno ciascuna quattro soli verbi con un'altra terminazione alla 1\u00aa persona sing.) e in -u nel campidanese; la seconda persona sing. termina sempre in -s, come in spagnolo, catalano e portoghese, terminazione derivata dal latino; la terza persona singolare e plurale ha le caratteristiche terminazioni in -t, proprie del sardo tra le lingue romanze e provenienti direttamente dal latino; la prima persona plurale ha nel logudorese le terminazioni -amus, -imus, -imus, simili a quelle dello spagnolo e del portoghese \"-amos\", \"-emos\", \"-imos\", che a loro volta sono uguali a quelle del latino; per quanto riguarda la seconda persona plurale, la variante logudorese ha nella seconda e terza declinazione la terminazione -ides (latino \"-itis\"), mentre le varianti centrali e meridionali hanno nelle tre declinazioni rispettivamente -\u00e0is, -\u00e8is, -is, terminazioni del tutto uguali a quelle spagnole \"-\u00e1is\", \"-\u00e9is\", \"-\u00eds\" e a quelle portoghesi, lingua in cui la 2a persona pl. \u00e8 per\u00f2 ormai in disuso.\nL'interrogativa si forma generalmente in due modi:\nPrendendo in considerazione i diversi tempi e modi, lindicativo passato remoto \u00e8 quasi del tutto scomparso dall'uso comune (come nelle lingue romanze settentrionali della Gallia e del Nord Italia) sostituito dal passato prossimo, ma risulta attestato nei documenti medioevali e ancor'oggi nelle forme colte e letterarie in alternanza con l'imperfetto; la sua evoluzione storica nel tempo dal Medioevo alle forme colte attuali \u00e8 stata rispettivamente per la terza persona singolare e plurale: ipsu cant-avit&gt;-ait/-ayt&gt;-isit/-esit&gt;issu cant-esi/-eit; ipsos cant-arunt/-erunt&gt;-aynt&gt;-isin/-esin&gt;issos cant-esi/-ein. In campidanese \u00e8 stato completamente sostituito dal passato prossimo. Un uso ancora attuale del passato remoto si ha per\u00f2 nei dialetti centrali di transizione o \"Mesan\u00eda\", dove viene usato per il verbo \u00e8ssere.\nParimenti scomparso \u00e8 lindicativo piuccheperfetto, attestato in sardo antico (sc. \"derat\" dal lat. \"dederat\", \"fekerat\" da \"fecerat\", \"furarat\" dal lat. volgare *\"furaverat\", etc.).\nLindicativo futuro semplice si forma mediante il verbo \u00e0ere/\"\u00e0i(ri)\" (avere) al presente pi\u00f9 la preposizione \"a\" e l'infinito del verbo in questione: es. deo apo a n\u00e0rrere/\"deu apu a na(rr)i(ri)\" (io dir\u00f2), \"tui as a na(rr)i(ri)\" (tu dirai) (cfr. tardo latino \"habere ad\" + infinito), ecc. Nella lingua parlata la prima persona \"apo/apu\" pu\u00f2 essere apostrofata: \"ap'a n\u00e0rrere\".\nNei dialetti centro-settentrionali, il condizionale presente si forma utilizzando una forma modificata del verbo \"d\u00e8pere\" (dovere) pi\u00f9 la preposizione \"a\" e l'infinito: per esempio deo dia n\u00e0rrere (io direi), tue dias n\u00e0rrere (tu diresti), ecc. Nei dialetti di transizione e in quelli centro-meridionali, anzich\u00e9 \"d\u00e8pere\" si usa invece la forma dell'imperfetto del verbo \"\u00e0i(ri)\" (avere) pi\u00f9 la preposizione \"a\" e l'infinito: \"deu emu apia a na(rr)i(ri)\", \"tui apias \u00edast a na(rr)i(ri)\", ecc.\nLimperativo negativo si forma usando la negazione \"no/non\" e il congiuntivo: per esempio no andes/no andis\" (non andare), non c\u00f2mpores\" (non comprare), analogamente alle lingue romanze iberiche.\nIl gerundio ha in sardo numerose funzioni e diverse sfumature non presenti in italiano n\u00e9 in alcune altre lingue romanze; alcuni usi si rinvengono in spagnolo, catalano o portoghese, altri in inglese, altri ancora sono propri solo del sardo e si ritrovano anche nell'italiano regionale. Le sue funzioni principali sono:\nLa forma progressiva si forma con l'ausilare \u00e8ssere pi\u00f9 il gerundio: per esempio so andande/\"seu andendi\" (sto andando), fia faghende/\"fipo faghende/fui faende/femu faendi\" (stavo facendo), caratteristica comune alla lingua inglese, nonch\u00e9 al sassarese e al gallurese.\nIl sardo ha per\u00f2 in aggiunta un uso del tutto particolare di questa forma, infatti la estende anche ad azioni che non sono state ancora cominciate, ma che (si suppone che) verranno portate a termine in breve. Questo uso \u00e8 del tutto comune anche nell'italiano regionale della Sardegna, dove \u00e8 molto diffuso in tutti gli strati sociali della popolazione sarda. In questo caso l'ausiliare che regge il gerundio, \"\u00e8ssere\" in sardo, \"stare\" in italiano, pu\u00f2 anche essere omesso: \"ma tando, andas a mi lu f\u00e0chere su cumandu o nono? (seo) andande\" (\"ma allora, vai a farmi la commissione oppure no? (sto) andando\" [italiano regionale della Sardegna ] / ora vado [italiano standard]). Nell'italiano regionale sardo \u00e8 anche possibile usare \"giai\" (gi\u00e0) con funzione di futuro: \"gi\u00e0 sto andando/gi\u00e0 vado\", quale calco del sardo \"giai seo andande\"; questo uso esiste anche in spagnolo e portoghese (\"ya voy/j\u00e1 vou\").\nL'uso del gerundio riferito a un'azione futura trova corrispondenza nell'inglese, ma non in altre lingue romanze n\u00e9 nel tedesco (ingl. \"I'm going now/I'm gonna go now\"; spagn. \"ya voy/ahora voy/voy a ir ahora (mismo)\"; port. \"j\u00e1 vou/vou mesmo/vou ir agora\"; cat. \"ara vaig\"; fran. \"je vais maintenant\"; ted. \"ich gehe jetzt\"). Anche in sardo \u00e8 possibile aggiungere un avverbio che rafforzi l'idea dell'immediatezza dell'azione, come in spagn. \"mismo\" o in port. \"mesmo\" (stesso), per esempio \"etotu\" o \"matessi\", lasciandosi forse nell'uso comune preferire il primo giacch\u00e9 in sardo \u00e8 specificamente \"stesso\" come avverbio, mentre il secondo lo \u00e8 anche come aggettivo La frase risultante \u00e8 difficilmente traducibile in italiano, quanto meno alla lettera: \"seo andande como etotu\" (\"sto andando adesso stesso\").\nVerbo \u00e0ere/\u00e0i(ri) (avere)..\nIl verbo \u00e0ere\"/\u00e0i(ri) viene usato da solo unicamente nelle varianti centro-settentrionali; nelle varianti centro-meridionali \u00e8 usato esclusivamente come ausiliare per formare i tempi composti, mentre con il significato dell'italiano avere viene sempre sostituito dal verbo t\u00e8nnere/t\u00e8nni(ri), esattamente come accade in spagnolo, catalano, portoghese (dove il verbo \"haver\" \u00e8 quasi del tutto scomparso) e napoletano. Per questo motivo in questo schema vengono indicate unicamente le forme del presente e dell'imperfetto dei dialetti centro-meridionali, che sono le sole dove nei tempi composti appare il verbo \u00e0ere\"/\u00e0i(ri).\nVerbi irregolari : Verbo \"f\u00e0ghere\"/f\u00e0ere/f\u00e0ghiri/fai (fare).\nParticolarit\u00e0.\n\u00c8 presente una categoria particolare di verbi che in logudorese e nuorese hanno l'infinito proprio della seconda coniugazione in \"-ere\", e che per\u00f2 secondo la loro origine appartengono alla terza, di cui hanno conservato alcune terminazioni nel presente indicativo. Appartiene a tale gruppo per esempio b\u00e8nnere (venire), la cui coniugazione in presente \u00e8: b\u00e8ngio/benzo, benis, benit, benimus/benius, benides/benies/ben\u00ecs, benint; oppure ap\u00e8rrere (aprire): ap\u00e8rgio/aperjo/aperzo/apegio, aperis, aperit, aperimus/aperius, aperides/aperies/aper\u00ecs, aperint. Vengono coniugati allo stesso modo cumb\u00e8nnere (convenire; 1a persona cumb\u00e8ngio/cumbenzo), cob\u00e8rrere/nuor. cop\u00e8rrere (coprire un oggetto, montare un animale a un altro, volg. fornicare; cob\u00e8rgio/coberjo/coberzo/crobegio), f\u00e8rrere (colpire; ferire; f\u00e8rgio/ferjo/ferzo/fegio), m\u00f2rrere (morire; m\u00f2rgio/morjo/morzo/mogio), iscob\u00e8rrere\"/iscrob\u00e8rrere/nuor. iscop\u00e8rrere (scroprire; iscob\u00e8rgio\"/iscoberjo/iscoberzo/iscrobegio).\nVerbi irregolari alla prima persona singolare del presente.\nNumerosi verbi hanno una coniugazione generalmente regolare, mantenendo per\u00f2 irregolare la prima persona sing. del presente: b\u00e0lere (valere; b\u00e0gio/bazo), ch\u00e8rrere (volere; ch\u00e8rgio/cherjo/cherzo/chegio), d\u00f2lere (fare male, dolere; d\u00f2gio/dozo), p\u00e0rrere (sembrare, parere; p\u00e0rgio/parjo/parzo/pagio), cump\u00e0rrere (comparire; cump\u00e0rgio/cumparjo/cumparzo/cumpagio), p\u00f2dere (potere; potzo/potho), p\u00f2nnere (mettere; p\u00f2ngio/ponzo), t\u00e8nnere (avere; t\u00e8ngio/tenzo), mant\u00e8nnere (mantenere; mant\u00e8ngio/mantenzo).\nLessico.\nI numeri - Sos n\u00f9meros - Is n\u00f9merus.\nTra i numeri sardi troviamo due forme, maschile e femminile, per tutti i numeri che terminano con il numero uno, escludendo l'undici, il centoundici e cos\u00ec via, per il numero due e per tutte le centinaia escludendo i numeri cento, millecento, ecc. Questa caratteristica \u00e8 presente tale quale sia nello spagnolo sia nel portoghese. Abbiamo quindi in sardo per esempio (gli esempi sono nel sardo centrale o di mesania) unu pipiu / una pipia (un bambino/una bambina), duos pitzinnos / duas pitzinnas (due bambini, ragazzini/due bambine, ragazzine), bintunu caddos\"/cuaddos (ventuno cavalli) / bintuna crabas (ventuno capre), barantunu libros (quarantuno libri) / barantuna cadiras (quanrantuno sedie), chentu e unu rios (centouno fiumi), chentu e una biddas (centouno paesi), dughentos \u00f2mines (duecento uomini) / dughentas domos\" (duecento case).\nIn sardo abbiamo, come in italiano, due diverse forme per mille, milli, e duemila, duamiza/\"duam\u00ecgia\"/duamilla.\nI numeri duecento, trecento e, unicamente in campidanese, seicento hanno una forma propria, dughentos e treghentos in LSC e in grafia logudorese, duxentus, trexentus e sexentus in campidanese, dove il due, il tre e il numero cento sono modificati; questo fenomeno \u00e8 presente anche in portoghese (\"duzentos\", \"trezentos\"); le altre centinaia invece vengono scritte senza modificare n\u00e9 il numero di base n\u00e9 chentu\"/centu, perci\u00f2 bator\"(o) \"chentos\"/cuatrucentus, otochentos\"/otucentus, ecc. Il fonema \"ch\" di \"chentos\" in logudorese viene comunque sempre pronunciato g, a eccezione del numero seschentos\", e la \"c\" del campidanese \"centus\" sempre come x (j francese di \"journal\"). In nuorese \"ch\" viene invece pronunciato sempre k, perci\u00f2 tutti i numeri sono scritti con \"ch\" in questa variante.\nI numeri 101, 102, cos\u00ec come 1001, 1002, ecc., vanno scritti separatamente chentu e unu, chentu e duos, milli e unu, milli e duos, ecc. Anche in questo caso, questa caratteristica \u00e8 condivisa con il portoghese. Chentu viene spesso apostrofato, chent'e unu, chent'e duos, pi\u00f9 raramente anche milli, mill'e unu, mill'e duos, ecc.\nI numeri che terminano con uno, a eccezione di undici, centoundici, ecc., vengono spesso anch'essi apostrofati, sia nella loro forma maschile sia in quella femminile, se la parola seguente inizia per vocale o per h: bintun'\u00f2mines (ventuno uomini), bintun'amigas (ventuno amiche), ecc.\nI colori - Sos/Is colores - Sos colores - Is coloris.\nbiancu/ant. arbu [bianco], nieddu [nero], ruju/arr\u00f9biu [rosso], grogu [giallo], biaitu/asulu [blu], birde\"/birdi/bildi [verde], arantzu\"/aranzu/colori de aranju [arancione], tanadu/viola/\"biola [Viola], cast\u00e0ngiu\"/castanzu/baju [marrone].\nEtimologia.\nNel presente paragrafo si elenca, senza alcuna pretesa di esaustivit\u00e0 in merito, parte di quella m\u00e8sse lessicale facente parte sia del substrato, che dei vari superstrati. Nei nomi con due o pi\u00f9 varianti viene prima riportato il logudorese, quindi il campidanese. Varie ricerche hanno messo in luce il fatto che la competenza dei parlanti adulti del sardo non ammette un numero di prestiti, provenienti dalle varie lingue dominanti nei secoli, superiore al 15,5% del lessico posseduto.\nSubstrato paleosardo o nuragico.\nGAL \u2192 Gallura ant. Gallula, Gartedd\u00ec (Galtell\u00ec), Galilenses, Galile\nKAL/KAR- \u2192 Karalis \u2192 ant. Calaris (Cagliari), Carale, Calallai\nmuvara/muvrone (\"muflone\"), toneri (\"tacco\", \"torrione\"), garroppu (\"canyon\"), chessa (\"lentischio\")\nOrigine spagnola.\nLe voci di cui non viene indicata l'etimologia sono voci di origine latina di cui lo spagnolo ha modificato il significato originario che avevano in latino e il sardo ha preso il loro significato spagnolo; per le voci che lo spagnolo ha preso da altre lingue viene indicata la loro etimologia come riportata dalla Real Academia Espa\u00f1ola.\nPrenomi e cognomi.\nDalla lingua sarda derivano tanto i nomi storici di persona (n\u00f9mene / \"nomen\" / \"nomini\"-\"e\" / \"lumene\" o \"lomini\") e i soprannomi (nom\u00ecngiu / \"nominzu\" / o paran\u00f9mene / paralumene\" / \"paranomen\" / \"paranomine\"-\"i\"), che i sardi avrebbero conferito l'un l'altro fino all'epoca contemporanea, quanto buona parte dei cognomi (sambenadu\" / \"sangunau\") tuttora diffusi nell'isola."}
{"id": "2602", "revid": "751106", "url": "https://it.wikipedia.org/wiki?curid=2602", "title": "Lingua corsa", "text": "Il c\u00f2rso (corsu o lingua c\u00f2rsa) \u00e8 un idioma appartenente alla famiglia indoeuropea ed \u00e8 costituito dall'insieme dei dialetti italo-romanzi parlati in Corsica e nella Sardegna settentrionale, nelle varianti galluresi e turritane.\nStrettamente legato al toscano medievale e impiegato nei suoi dialetti come vernacolo locale a fianco dell'italiano, lingua ufficiale in Corsica fino al 1859, il corso era la parlata autoctona anche dell'isola di Capraia fino al XX secolo.\nClassificazione del c\u00f2rso.\nIl corso \u00e8 una lingua neolatina e pi\u00f9 precisamente una delle lingue italo-dalmate centro-meridionali ed \u00e8 ritenuto imparentato al toscano, quando non parte integrante dello stesso idioma. Il dialetto cismontano (ossia del nord) si pu\u00f2 considerare una continuazione insulare del toscano parlato a Capraia e ad Elba; condivide svariati aspetti col toscano medievale parlato ai tempi di Dante e Boccaccio, e ancor presente in aree della Toscana quali Lucca, la Garfagnana e il summenzionato arcipelago toscano. Quanto al corso meridionale, l'idioma pi\u00f9 vicino a questo non \u00e8 affatto, a dispetto della prossimit\u00e0 geografica, il sardo, che si configura piuttosto come una lingua distinta e non reciprocamente comprensibile, bens\u00ec il complesso dei dialetti italiani meridionali estremi e in particolar modo il calabrese centro-meridionale. Solo in origine si ritiene che in Corsica, prima della sua toscanizzazione, si parlassero variet\u00e0 riferibili al dominio linguistico sardoromanzo o comunque affini a tale lingua romanza insulare.\nLa corrispondenza tra corso moderno e toscano antico, infatti, concerne ogni aspetto della lingua, dalla fonologia alla morfologia, lessico e sintassi. L'affinit\u00e0 fra italiano e c\u00f2rso \u00e8 maggiore rispetto a quella presente fra l'italiano e quelle lingue d'Italia non riconosciute e tradizionalmente chiamate \"dialetti\"; l'italiano e il c\u00f2rso sono infatti cos\u00ec simili che generalmente chi conosce l'uno dovrebbe riuscire a capire anche l'altro pur non avendolo mai studiato.\nTale parentela linguistica ha origini storiche, stanti i profondi legami intessuti tra l'Isola della Bellezza e la penisola italiana dall'epoca medievale al XIX secolo. Diversamente dalla Sardegna, in Corsica si osserv\u00f2 infatti per secoli una situazione di diglossia tra l'italiano (in posizione di prestigio) e la lingua locale tanto profonda da indurre gli isolani a considerare quest'ultima un diverso livello sociolinguistico della medesima lingua. Il corso e l'italiano agivano sulla struttura sociolinguistica dell'isola come un gradiente, la cui linea di demarcazione era talmente sfumata che occorreva poco pi\u00f9 di un mutamento di registro perch\u00e9 gli isolani si rivolgessero in contesti ufficiali alle \u00e9lite italofone; \"toscanizzare\" il corso o, come si soleva dire in ambiente urbano, \"parl\u00e0 in crusca\" dava luogo a pratiche non gi\u00e0 di commutazione di codice (\"code-switching\"), bens\u00ec di mistilinguismo (\"code-mixing\") tuttora piuttosto comuni nei vari \"dialetti\" italiani continentali. Particolarmente citato \u00e8 uno scambio tra Pasquale Paoli, allora in esilio a Londra, e Samuel Johnson; alle domande di quest'ultimo su una \"lingua rustica, particolarmente diversa dall'italiano\", Paoli ribatt\u00e9 che si trovava solo in Sardegna, essendo piuttosto l'italiano la lingua ufficiale della Corsica e il corso un suo vernacolo.\nAnche dopo l'acquisizione dell'isola da parte di Luigi XV di Francia, l'italiano avrebbe continuato a ricoprire per qualche tempo ancora il ruolo di lingua d'istruzione, letteratura, religione e locale amministrazione. La benestante giovent\u00f9 corsa, fra cui lo stesso futuro Imperatore dei Francesi, continu\u00f2 a recarsi in Italia per i propri studi (si stima che la presenza corsa a Pisa, nel biennio 1829-1830, ammontasse a un quarto della popolazione studentesca nell'Universit\u00e0) e i registri civili continuarono a essere redatti in italiano fino al 1855; il 9 maggio 1859 \u00e8 la data in cui quest'ultimo sarebbe stato infine rimpiazzato dalla lingua francese in via ufficiale, anche se questa cominci\u00f2 a radicarsi saldamente presso la popolazione corsa a partire dal 1882, anno in cui furono promulgate le leggi di Jules Ferry per incentivare l'alfabetizzazione in tutte le province francesi. Una letteratura corsa autoctona piuttosto che italiana fatic\u00f2 a prendere piede e, inizialmente, non recava comunque istanze culturali autonome. I pi\u00f9 rinomati scrittori corsi, quali il magistrato di Bastia Salvatore Viale, provavano orgoglio per la loro affiliazione alla sfera italiana, reputando anzi il loro idioma \u00abuno dei meno impuri dialetti d'Italia\u00bb.\nLa situazione cambi\u00f2 radicalmente col fascismo italiano, le cui aggressive pretese territoriali, seguite poi da un'invasione e un periodo di occupazione, provocarono una diffusa reazione di rigetto nei confronti della lingua e cultura italiana, rinsaldando al contrario i legami con la Francia continentale e accelerando ancor di pi\u00f9 il passaggio degli isolani alla lingua nazionale francese. Al momento della Liberazione francese dall'occupante nazifascista, ogni legame preesistente tra le varianti linguistiche corse e l'italiano era ormai stato reciso; attivit\u00e0 mirate alla promozione del corso, elemento precedentemente politicizzato dai collaboratori col regime fascista, incontravano l'indifferenza popolare, quando non diffidenza e finanche sospetto di simpatie irredentiste. Fu a partire da allora che il corso, smarcandosi definitivamente dall'italiano, cerc\u00f2 di elevarsi al rango di lingua autoctona; in tale direzione procedette, a partire dagli anni Settanta, il movimento politico nazionalista e soprattutto quello culturale del \"riacquistu\", orientato alla progressiva riappropriazione della cultura regionale.\nAlla luce della storia linguistica corsa, la denominazione di \"lingua romanza\" nel senso di \"autonomo gruppo linguistico\" al pari di altri idiomi derivati direttamente dal latino volgare e non gi\u00e0 da uno dei suoi discendenti potrebbe essere pertanto ritenuta controversa; nonostante tutto, il corso \u00e8 tipologicamente un idioma italoromanzo. In effetti, nel momento in cui l'Assemblea Nazionale francese approv\u00f2 la legge Deixonne del 1951 per la tutela delle lingue regionali e minoritarie, solo il bretone, il basco, il catalano e l'occitano furono riconosciuti, a differenza del corso, alsaziano e fiammingo che furono piuttosto considerati \"dialectes allog\u00e8nes\" (\"dialetti allogeni\") di lingue straniere, rispettivamente dell'italiano, tedesco e olandese. Una sostenuta mobilitazione popolare port\u00f2 l'Assemblea a riconoscere anch'essi come lingue regionali nel 1974, prevedendo a loro tutela l'insegnamento opzionale nelle scuole. In Francia il c\u00f2rso \u00e8 allora stato eretto, per ragioni eminentemente politiche, al rango di autonoma lingua neolatina (sottogruppo: lingue italo-romanze, codice ISO: co).\nArea di diffusione del c\u00f2rso.\nIl c\u00f2rso \u00e8 attualmente parlato in diverse varianti nell'isola di Corsica, con l'eccezione di Bonifacio, dove \u00e8 parlata (da un numero sempre minore di locutori) una variante ligure bonifacina. Anche a Calvi, un tempo come Bonifacio quasi completamente abitata da una popolazione di origine genovese, si parlava una variante ligure che tuttavia \u00e8 oggi estinta, mentre a Cargese (\u039a\u03b1\u03c1\u03b3\u03ba\u03ad\u03b6\u03b5), gi\u00e0 colonia di esuli greci prima trapiantati in Paomia nella seconda met\u00e0 del XVII secolo, si parla un c\u00f2rso che ha assimilato alcuni termini greci e la lingua greca \u00e8 ormai utilizzata ai soli fini liturgici.\nAl di fuori dell'isola, a seguito di ingenti fenomeni di emigrazione e scambio iniziati fin dal Medioevo, nel nord della Sardegna si parlano varianti considerate da taluni come sarde, ma in maggioranza come c\u00f2rse o afferenti a un gruppo linguistico di transizione:\nIl dialetto ormai estinto della vicina isola di Capraia nell'arcipelago toscano presentava inoltre diversi punti di contatto col c\u00f2rso, a causa della forte vicinanza geografica, storica e culturale fra le due isole. Caratteri solo parzialmente simili mostra invece la parlata dell'isola d'Elba occidentale, che si conserva soprattutto nel circondario di Chiessi e Pomonte.\nSi stima che nel 2004 il c\u00f2rso era parlato in Corsica da circa 90/100.000 locutori su 275.000 abitanti dell'isola, essendo molti di questi ultimi di madrelingua francese, ai quali devono comunque essere aggiunte le popolazioni emigrate nelle altre regioni della Francia continentale, per un totale di 133.000 individui, nonch\u00e9 in altre nazioni. Il numero dei locutori stimati per il gallurese ammonta invece a circa 80.000 unit\u00e0, sui circa 120.000 abitanti della Gallura. Dal momento che nel 2016 la popolazione dell'isola di Corsica ha superato quota 330.000, Ethnologue fornisce un dato complessivo da 341.000 a 401.000 locutori della lingua c\u00f2rsa.\nEvoluzione e letteratura del c\u00f2rso.\nNon si hanno molte notizie su quale fosse stato il sostrato linguistico prelatino degli antichi abitanti della Corsica (le civilt\u00e0 preistoriche e i torreani) antecedentemente alla conquista romana e alla sua latinizzazione. Quello che \u00e8 noto sono alcune radici rimaste nei toponimi e nel lessico (KAL/KAR: Calanca, Calacuccia; KOR: Corsica, Corte; KUK: Calacuccia, TAL/TAR: Taravo, Tallano; TEP: teppa; TAV: Tavignano, Tavera) e che in periodo romano trib\u00f9 c\u00f2rse occupavano anche l'odierna Gallura nel nord della Sardegna (che presenta similitudini anche nei resti archeologici).\nDopo la caduta dell'Impero romano d'Occidente e la formazione dei primi volgari, la Corsica presentava caratteristiche linguistiche di tipo conservativo, di cui \u00e8 rimasto un retaggio nelle parlate della zona meridionale dell'isola.\nDall'XI secolo la situazione mut\u00f2 fortemente, specie nella parte settentrionale dell'isola, per via del contatto diretto coi dialetti toscani, stabilito in seguito a ingenti tentativi di ripopolamento dei dominatori pisani, favoriti dalla notevole vicinanza geografica. Dal XIII al XVIII secolo i pisani vengono sostituiti dai genovesi, i quali insediano interi borghi di lingua ligure (Bonifacio e Calvi) ma, pur introducendo un notevole influsso genovese nei dialetti locali, di fatto proseguono nell'utilizzo del toscano illustre come lingua scritta e di cultura in Corsica. Questo spiega il motivo per cui, fino a quel momento, in Corsica l'unica lingua utilizzata nelle comunicazioni scritte \u00e8 stata l'italiano, e prima di esso il latino.\nNel XIV e XV secolo comunque diversi atti e testi redatti apparentemente in volgare toscano da personalit\u00e0 e scrittori c\u00f2rsi rivelano in realt\u00e0 la situazione linguistica dell'isola nel periodo: si vedano i \"Cartolari della diocesi del Nebbio\" della met\u00e0 del XIV secolo in dialetto toscano \"corsizzato\":\nAnche la \"Deposizione del rettore della chiesa di San Nicol\u00f2 di Spano\" di Iohanni Provintiale del 1400, uno dei pi\u00f9 antichi testi in volgare c\u00f2rso, la \"Lettera ai protettori delle compere del Banco di San Giorgio\" del vescovo di Ajaccio Jacopo Mancoso del 1480, la \"Lettera di prete Polino da Mela ai protettori del Banco di San Giorgio\" del 1489 e \"Lettera dall'esilio di Giovanpaolo Leca, conte di Cinarca, ai figli\" del 1506. Dal XIX secolo, a seguito dell'annessione alla Francia avvenuta nel 1769, sarebbe stato il francese a essere adottato come lingua ufficiale, spiazzando ufficialmente l'italiano nel 1859.\nIl c\u00f2rso ha sempre avuto fondamentalmente trasmissione orale; la codificazione della stessa come lingua scritta avviene pertanto solo in epoca recente e risente pertanto di forti influssi, provenienti dall'italiano standard e poi dal francese. Il primo testo pubblicato in c\u00f2rso sono le strofe di \"U sirinatu di Scappinu\" nel testo \"Dionomachia\" (1817) di Salvatore Viale (1787-1861). Nella seconda met\u00e0 dell'Ottocento si susseguono le opere del vescovo di Ajaccio Paul-Matthieu de La Foata (\"Poesie giocose, in lingua vernacola della Pieve d'Ornano\"), le \"Cummedi\u00f4le\" di Petru Lucciana (1832-1909) tra cui \"In campagna, cummedi\u00f4la in 2 atti\", Francesco Domenico Falcucci con il \"Vocabolario dei dialetti della Corsica\" (pubblicato postumo solo nel 1915 e che introduce i gruppi \"ghj\" e \"chj\" a indicare le sonorit\u00e0 caratteristiche delle parlate c\u00f2rse) e Santu Casanova (1850-1936) con la rivista \"A Tramuntana\" (1896-1914). Sorge evidente in questa fase il problema della normalizzazione dell'ortografia della lingua scritta che occuper\u00e0 i linguisti c\u00f2rsi per tutto il XX secolo. All'inizio del secolo le pubblicazioni periodiche \"A muvra\" (1920-39) e \"L'annu corsu\" (1923-36) poi rinominata \"L'Ann\u00e9e Corse\"(1937-39) e dopo la met\u00e0 del Novecento \"U Muntese\" (1955-72).\nTra gli scrittori del XX secolo che hanno maggiormente contribuito alla normalizzazione del c\u00f2rso scritto si cita Pascal Marchetti (1925-2018) autore di \"Intricciate e cambiarine\", del manuale di lingua corsa \"Le corse sans peine/U corsu senza straziu\" e del dizionario c\u00f2rso-francese-italiano \"L'usu corsu\".\nEsempi di c\u00f2rso letterario.\nEstratto da Serenata di Scappino (\"U sirinatu di Scappinu\") (1817) di Salvatore Viale:\n&lt;poem&gt; (IV-XL) O Specchiu d'e zitelle di la pieve,\n O la mi\u00f2 chiara stella matuttina,\n Pi\u00f9 bianca di lu brocciu e di la neve,\n Pi\u00f9 rossa d'una rosa damaschina,\n Pi\u00f9 aspra d'a cipolla, e d'u stuppone,\n Pi\u00f9 dura d'una teppa, e d'un pentone.\n (IV-L) Bulentier lascierie d'esse Scapinu,\n Per esse u casacchin, ch'eo ti dunai,\n E stringhje lu t\u00f2 senu alabastrinu;\n E or chi durmendu in lettu ti ne stai,\n Oh fussi u cavizzale, o u cuscinettu,\n O u lenzolu supranu d'u t\u00f2 lettu!\n&lt;/poem&gt;\n\"Ninna Nanna\" di Sartene:\n&lt;poem&gt; Quandu sar\u00e9ti majori\n currareti par li piani\n l'arbi turnarani fiori\n l'oliu currar\u00e0 \u00e0 funtani\n Turnar\u00e0 b\u00e0lzamu fini\n tutta l'acqua di u mari\n Tutti li vostri antinati\n erani omi famosi\n erani lesti \u00e8 gagliardi\n sanguinarii \u00e8 curaghjosi\n M'aviani sempri all'appostu\n cutr\u00e0chini \u00e8 beddi cos\u00ec.\n&lt;/poem&gt;\nVarianti.\nIl c\u00f2rso propriamente detto presenta una qual certa omogeneit\u00e0 morfologica ma si suddivide essenzialmente in due macrovarianti, seguendo la catena centrale dei monti e in funzione della conformazione geografica dell'isola (con una dividente che passa, grosso modo, lungo la linea che unisce Ajaccio e Calcatoggio, a nord di Bocognano, il Col de Vizzavona, a sud di Ghisoni sul Col de Verde e a sud di Ghisonaccia). Solitamente, gli studiosi posizionano le varianti settentrionali vicino al toscano e quelle meridionali vicino ai dialetti siculo-calabresi\nLa discriminante \u00e8 rappresentata fondamentalmente dal differente esito \"e/i\" intermedio (\"pelu\"/\"pilu\", \"seccu\"/\"siccu\", \"questu\"/\"quistu\"), \"e/i\" finale (\"duttore\"/\"duttori\", \"oghje\"/\"oghji\", \"pane\"/\"pani\", \"cuntinentale\"/\"cuntinentali\"), dalla variazione cacuminale almeno a fine parola per -\"ll\"- in -\"dd\"- (\"fratellu\"/\"frateddu\", \"bellu\"/\"beddu\", \"ellu\"/\"eddu\", \"elli\"/\"eddi\", \"stalla\"/\"stadda\"), il plurale femminile (\"case\"/\"casi\", \"pere\"/\"peri\"), dal comportamento verbale (\"esse\"/\"essa\", \"cunnosce\"/\"cunnoscia\", \"vene\"/\"vena\", \"corre\"/\"corra\", \"parlate\"/\"parleti\"), la mutazione fonetica nella pronuncia (\"gabu\"/\"capu\", \"gane\"/\"cane\", \"gorsu\"/\"corsu\", \"cid\u00e0\"/\"cit\u00e0\", \"vragigu\"/\"fracicu\") con la sonorizzazione o tensione delle consonanti (\"face\"-\"fage\"/\"facce\"-\"face\"), sulla nettezza della pronuncia dei gruppi -\"ghj\"- e -\"chj\"- (\"gattu\"/\"ghjattu\", \"giurnale\"/\"ghjurnale\", \"cullegiu\"/\"culleghju\") sulla pronuncia della -\"v\"- (\"binu\"/\"vinu\", \"bacca\"/\"vacca\").\nC\u00f2rso cismontano.\nC\u00f2rso del Nord o cismontano (\"cismontincu\" o \"supranu\" o \"supranacciu\"), parlato nella zona nordoccidentale nei distretti di Bastia (\"Bastia\") e Corte (\"Corti\"). Il dialetto di Bastia e quello del Capo Corso, per le loro caratteristiche, potrebbero rientrare tra i dialetti toscani, rappresentando - tra l'altro - la \"parlata\" pi\u00f9 vicina all'italiano standard rispetto a qualunque dialetto italiano, a parte, naturalmente, il fiorentino. Sono indiscutibilmente cismontani i dialetti che oltre tutte le caratteristiche citate presentano, ad esempio, esito in \"chjamerebbe\"/\"i\" e quindi situati a nord di una linea che unisce Piana, Vico, Vizzavona, Ghisoni, Ghisonaccia (escludendole) e comprendono i sottogruppi del Capo Corso (\"Capicursinu\") e di Bastia (\"Bastiacciu\", \"i\"&gt;\"e\": \"destinu\", \"ghjennaghju\", \"secondu\", \"bellezza\"; \"a\"&gt;\"e\": \"ferru\", \"apertu\", \"persona\", \"numeru\", \"mercuri\", \"canteraghju\") del dialetto di Cervioni (oltre a \"i\"&gt;\"e\" ed \"a\"&gt;\"e\", \"u\"&gt;\"o\": \"ottanta\", \"momentu\", \"tocc\u00e0\", \"continentale\"; \"a\"&gt;\"o\": \"oliva\", \"orechja\", \"ocellu\"), nonch\u00e9 gli altri tra cui quello della Balagna (\"Balaninu\") e di Corte (che mantengono le caratteristiche generali del c\u00f2rso: \"distinu\", \"ghjinnaghju\", \"sicondu\", \"billezza\", \"apartu\", \"farru\", \"marcuri\", \"cantaraghju\", \"uttanta\", \"mumentu\", \"tucc\u00e0\", \"cuntinentale\", \"aliva\", \"arechja\", \"acellu\"), il \"Niulincu\".\nZona di transizione.\nAi margini (a nord e sud) di questa dividente vi \u00e8 una zona intermedia di transizione nelle quali vi sono alcune caratteristiche assimilabili a ciascuno dei gruppi, nonch\u00e9 per altre particolarit\u00e0 locali. Sono di transizione tra quelli cismontani i dialetti della zona tra Piana a Calcatoggio e della Cinarca con Vizzavona (che presentano ad esempio esito verbale in \"chjamar\u00eca\" come al sud), nonch\u00e9 quelli del Fiumorbo tra Ghisonaccia e Ghisoni (\"fiumorbacciu\", che presenta la cacuminale) e tra quelli \"pomontinchi\" l\"aiaccino\" (\"aiaccinu\", vero crogiuolo di mescolanze, ma con una base \"pomontinca\" e il -\"ll\"\u2192-\"dd\"- cacuminale in fine di parola, pronuncia netta di -\"ghj\"-, plurale femminile in -\"i\", \"cane\" e \"accatt\u00e0\" e non \"ghjacaru\" e \"cumpr\u00e0\", \"ellu\"/\"ella\" e non \"eddu\"/\"edda\"; piccole variazioni: \"sabbatu\"&gt;\"sabbitu\", \"u li d\u00e0\"&gt;\"ghi lu d\u00e0\"; sillaba finale spesso troncata e accentata: \"marinari\"&gt;\"marin\u00e0\", \"panatteri\"&gt;\"panatt\u00e8\", \"castellu\"&gt;\"cast\u00e8\", \"cuchjari\"&gt;\"cuchj\u00e0\") e i dialetti della Gravona (che per\u00f2 almeno nella parte meridionale hanno carattere pi\u00f9 spiccatamente pomontinco), il \"bastelicaccio\" (che sarebbe pomontinco ma presenta alcune particolarit\u00e0 con il suo tipico rotacismo: Basterga) e il dialetto di Solenzara (che non conserva le vocali -\"i\"- e -\"u\"- corte latine: \"seccu\", \"peru\", \"rossu\", \"croci\", \"pozzu\").\nC\u00f2rso oltramontano.\nIl c\u00f2rso del Sud o oltramontano (\"pumontincu\" o \"suttanu\" o \"suttanacciu\") \u00e8 la variante pi\u00f9 arcaica e conservativa, parlata nei distretti di Sartene (\"Sart\u00e8\") e Porto-Vecchio (\"Portivechju\"). In analogia con il sardo ed a differenza del c\u00f2rso cismontano, conserva la distinzione delle vocali brevi latine \"\u012d\" e \"\u016d\" (es. \"pilu\", \"bucca\"). \u00c8 caratterizzata inoltre dalla presenza di suoni cacuminali in -\"ll\"\u2192-\"dd\"- [es. \"aceddu\" (uccello), \"beddu\" (bello), \"quiddu\" (quello), \"ziteddu\" (ragazzo)]. La lingua parlata ad Ajaccio (\"Aiacciu\") presenta caratteristiche di transizione. Sono totalmente pomontinchi i dialetti del Taravese (\"Taravesu\", -\"dd\"- cacuminale solo per -\"ll\"-: \"frateddu\", \"suredda\", \"beddu\"; ma conservazione di -\"gl\"-: \"pigli\u00e0\", \"famiglia\", \"figliolu\", \"vogliu\"; ma non conserva le vocali -\"i\"- e -\"u\"- corte latine: \"seccu\", \"peru\", \"rossu\", \"croci\", \"pozzu\"), del Sartenese (\"Sartinesu\", conservativo, vocali -\"i\"- e -\"u\"- corte latine: \"siccu\", \"piru\", \"russu\", \"cruci\", \"puzzu\"; modificazione -\"rn\"\u2192-\"rr\"-: \"forru\", \"carri\", \"corru\"; cacuminale anche per \"gl\": \"pidd\u00e0\", \"famidda\", \"fiddolu\", \"voddu\"; forme verbali in \"cant\u00e0vami\", \"cant\u00e0vani\"; plurale maschile in -\"i\"&gt;-\"a\": \"l'ochja\", \"i poma\"; ma con esito in \"eddu/edda/eddi\"), dell'Alta Rocca (\"Rucchisgianu\", tra i pi\u00f9 conservativi e puri, con esito in \"iddu/idda/iddi\", la cacuminale -\"dd\"- anche per -\"gl\"-: \"pidd\u00e0\", \"famidda\", \"fiddolu\", \"voddu\", -\"i\"- e -\"u\"- corte latine e con altre particolarit\u00e0 che lo accostano notevolmente al gallurese), e della regione meridionale tra Porto Vecchio (\"Portivechjacciu\") e l'entroterra di Bonifacio (cacuminale in -\"dd\"- anche per -\"gl\"- come nell'Alta Rocca ma con -\"u\"&gt;-\"i\": \"fiumu\", \"paesu\", \"patronu\"; evoluzione del plurale maschile -\"i\"&gt;-\"a\": \"i letta\", \"i solda\", \"i ponta\", \"i foca\", \"i mura\", \"i loca\", \"i balcona\"; forme verbali in \"cant\u00e0iami\", \"cant\u00e0iani\"; -\"i\"- e -\"u\"- corte latine, esito \"eddu/edda/eddi\" a Porto Vecchio ma \"iddu/idda/iddi\" a Figari). I dialetti pomontinchi sono quindi delimitati da una linea che passa a sud di Porticcio, Bastelica, del Col di Verde e di Solenzara (escludendoli).\nGallurese.\nIl gallurese (\"gadduresu\"), parlato nella regione storico-geografica della Gallura (Sardegna), \u00e8 molto simile ai dialetti dell'Alta Rocca per le seguenti caratteristiche :\nCastellanese.\nParlato nel comune di Castelsardo in Sardegna, e come variante a Tergu e Sedini. L'origine dell'idioma risale all'incirca al XIII secolo in seguito all'arrivo di un grande numero di genti corse che finirono per rappresentare la maggioranza della popolazione, cui si aggiungevano liguri, toscani e sardi che insieme costituivano la variegata popolazione della citt\u00e0 neo-fondata dai Doria . \nQuesta variante rappresenta un esempio di \"koin\u00e8\" in quanto, in un contesto linguistico prettamente toscano-corso (presenta analogie con il corso parlato nella conca di Ajaccio, e in particolare con la variante della lingua corsa detta \"taravesu\"), si aggiungono elementi galloromanzi (liguri-genovesi) e molti termini sardi e di derivazione catalana/aragonese. Il castellanese presenta notevoli concordanze con la variante del corso detto Taravesu con il quale condivide moltissimi fonemi: pronomi personali eddu/edda/eddi, cacuminali solo per -ll, conservazione del gruppo -GL, passaggio del gruppo -RN a -RR, mantenimento della v intervocalica, sviluppo in -e/-o delle vocali brevi latine, Le caratteristiche pi\u00f9 importanti del castellanese possono essere individuate in:\nSassarese.\nIl sassarese (\"sassaresu\"),\nGrammatica.\nArticoli determinativi (sing./plur.): u/i, a/i (ant. lu/li, la/li)\nArticoli indeterminativi: unu, una\nPronomi personali: eiu/eo, tu, ellu/ella/eddu/edda/iddu/idda, noi, voi, elli/eddi/iddi\nPronomi e aggettivi possessivi: meiu/meo/mo/me, toiu/to, soiu/so, nostru, vostru, soiu/so\nPronomi e aggettivi dimostrativi: questu/quistu-questi/quisti (questo-questi), quessu/quissu-quessi/quissi (codesto-codesti), quellu/quiddu-quelli/quiddi (quello-quelli)\nI verbi hanno fondamentalmente quattro coniugazioni (-\u00e0, -\u00e9, -e/-a, -e/-\u00ec) delle quali la seconda e la terza presentano alcune caratteristiche comuni.\nVerbo esse/essa (essere):\nVerbo av\u00e8 (avere):\nConiugazione in -\u00e0 \u2013 Verbo am\u00e0 (amare):\nConiugazione in -\u00e8 \u2013 Verbo vul\u00e8 (volere):\nI rari verbi di questa coniugazione (\"a\u00e9\", \"duv\u00e8\", \"par\u00e8\", \"pud\u00e8\", \"sap\u00e9\", \"val\u00e8\", \"vul\u00e9\") sono tutti irregolari.\nConiugazione in -e/-a \u2013 Verbo teme/tema (temere):\nComprende ad esempio i verbi \"crede/creda\" (credere), \"corre/corra\" (correre), \"rivede/riveda\" (rivedere);\nConiugazione in -e/-\u00ec \u2013 Verbo finisce/fin\u00ec (finire):\nComprende ad esempio i verbi \"dorme/durm\u00ec\" (dormire), \"copre/cupr\u00ec\" (coprire), \"d\u00ec\" (dire), \"scopre/scopr\u00ec\" (scoprire), \"more/mor\u00ec\" (morire), \"vene/ven\u00ec\" (venire), \"apparisce/appar\u00ec\" (apparire), \"costruisce/costru\u00ec\" (costruire), \"finisce/fin\u00ec\" (finire);\nVocabolario.\nTabella di comparazione delle lingue neolatine:\nDiversi francesismi sono diffusamente presenti nel c\u00f2rso (con l'ovvia esclusione di gallurese e sassarese, i quali invece hanno sub\u00ecto vari sardismi e iberismi):\n\"usina\" (fabbrica, da \"usine\"), \"caminu di farru\" (ferrovia, da \"chemin de fer\"), \"m\u00e8ria/m\u00e8ru\" (sindaco, da \"mairie/maire\"), \"nivellu\" (livello, da \"niveau\").\nSempre nel c\u00f2rso di Corsica sono impiegati - per lo pi\u00f9 da giornalisti - termini creati artificialmente da alcuni professori dell'Universit\u00e0 della Corsica. A volte tali termini tentano di sostituire parole esistenti e per questo non hanno successo presso i locutori comuni; uno degli esempi \u00e8 costituito dalla parola \"scheleru\" che vorrebbe sostituire \"attentatu\", partendo dal latino \"scelus, sceleris\" (crimine).\nVa osservato che, oltretutto, la modifica di \"scelus, sceleris\" in \"scheleru\" non sembra rispettare la fonetica c\u00f2rsa, che in perfetto accordo con quella italo-romanza ha generato \"tempu\" a partire da \"tempus, temporis\".\nRegole di ortografia e di pronuncia.\nIl c\u00f2rso viene per quanto possibile scritto in maniera sovradialettale tralasciando le variazioni dialettali minori. Le regole generali di ortografia scritta non differiscono molto da quelle in uso nella lingua italiana (che del resto vi \u00e8 stata per secoli l'unica lingua scritta), fatte salve alcune particolarit\u00e0:\nEsempi.\nPoich\u00e9 il c\u00f2rso presenta diverse varianti, in alcuni casi le parole possono cambiare da zona a zona.\nFrasi e parole base.\nScusarsi / Ringraziare:\nIndicare qualcosa o qualcuno.\nIn gallurese come anche in sassarese e castellanese, nel linguaggio comune, spesso le forme tradizionali \"l\u00e0mpata/l\u00e0mpada\", \"agliola/triura/triula\", \"capidannu/cabidanni\", \"santigaini/santuaini\", \"santandria\" e \"natali/naddari/naddali\" tendono a essere sostituite rispettivamente da \"ghjugnu/giugnu/ghjugnu\", \"luddu/lugliu/lugliu\", \"sittembri/settembre/sittembri\", \"uttobri/ottobre/uttobri\", \"nuembri/nubembri/nuvembri\" e \"dicembri/dizembri/dicembri\".\nNomi delle citt\u00e0 corse.\nI nomi delle citt\u00e0 corse sono praticamente tutti di origine italiana, poich\u00e9 la \"lingua colta\" impiegata in Corsica era quella italiana sino all'imposizione per legge del francese nel 1859. Gran parte dei maggiori centri, inoltre, sono stati fondati o promossi al rango di citt\u00e0 per iniziativa dei governi pisano e genovese. Anche dopo il passaggio sotto la sovranit\u00e0 francese solo pochi centri in Corsica hanno subito l'assimilazione nella lingua statale, la cosiddetta \"gallicizzazione\", ovvero Isola Rossa diventata \"L'\u00cele-Rousse\" e San Fiorenzo diventato \"Saint-Florent\". Altre modifiche minori hanno riguardato Aiaccio, per la quale \u00e8 stata utilizzata la forma italiana arcaica \"Ajaccio\" e Sartene, diventato \"Sart\u00e8ne\", oltre all'aggiunta di un trattino tra tutti i nomi doppi, ad esempio \"Porto-Vecchio\" per Porto Vecchio. La denominazione di Tox \u00e8 invece antecedente all'annessione francese in quanto era gi\u00e0 utilizzata come variante alternativa a \"Tocchisu\", identico ancora oggi come forma corsa. La versione corsa dei nomi delle citt\u00e0 \u00e8 comunque assai prossima a quella italiana.\nFrancesismi.\nDall'annessione alla Francia nel 1768 la lingua corsa \u00e8 stata influenzata dal francese nella terminologia, ecco alcuni esempi:\nUtilizzo della lingua e riconoscimento istituzionale.\nSecondo un censimento dell'aprile del 2013 la lingua c\u00f2rsa in Corsica ha un numero di locutori tra 86.800 e 130.200 su 309.693 abitanti, la fascia di popolazione che ha un livello buono di conoscenza della lingua oscilla tra un minimo del 25% nella fascia d'et\u00e0 tra i 25 e i 34 e il massimo del 65% nella fascia d'et\u00e0 oltre i 65 anni; quasi un quarto della popolazione tra i 25 e i 34 non capisce il corso mentre solo una ristrettissima minoranza di anziani non capisce il c\u00f2rso, il 32% della popolazione della Corsica settentrionale lo parla abbastanza bene, come anche il 22% della popolazione della Corsica del Sud, mentre il 10% della popolazione della Corsica parla solo francese.\nIl 62% parla sia francese che c\u00f2rso, invece solo l'8% dei c\u00f2rsi sa scrivere correttamente in lingua corsa mentre circa il 60% della popolazione non sa scrivere in c\u00f2rso, il 90% della popolazione c\u00f2rsa \u00e8 favorevole a un bilinguismo c\u00f2rso-francese, il 3% vorrebbe che il c\u00f2rso fosse l'unica lingua ufficiale in C\u00f2rsica e il 7% solo il francese.\nIl 17 maggio 2013 l'Assemblea della Corsica ha votato la co-ufficialit\u00e0 di c\u00f2rso e francese con 36 voti a favore e 11 astenuti, mentre 4 erano assenti. Contro la co-ufficialit\u00e0 si \u00e8 espresso il ministro degli interni Manuel Valls che ha affermato \"il francese \u00e8 la sola lingua ufficiale\" e \"nessuna co-ufficialit\u00e0 tra c\u00f2rso e francese nell'isola\", sostenendo che la norma verr\u00e0 dichiarata anticostituzionale dal Consiglio costituzionale. Il presidente francese Fran\u00e7ois Hollande durante la visita in occasione del 70\u00ba anniversario della liberazione dell'isola dai nazisti ha affermato \"modificare la costituzione [per la co-ufficialit\u00e0] \u00e8 una cosa lunga\", anche se non ha nascosto aperture future per cambiare la costituzione e rendere possibile il bilinguismo nelle varie regioni francesi.\nFilm e serie televisive in lingua corsa.\nQuesto \u00e8 l'elenco dei film e serie televisive recitate in parte o completamente in lingua corsa:\nPremi letterari.\nLa prima edizione si \u00e8 tenuta a Santa Teresa di Gallura il 12 agosto 2012 organizzata dalla Collettivit\u00e0 territoriale della Corsica, dalla Provincia di Olbia-Tempio (oggi soppressa), dal Consiglio generale della Corsica del Sud, dal comune corso di Peri, dalle Edizioni Cismonte &amp; Pumonti/Matina Latina e dall'associazione Filu d'Amparera\u00a0\u2013 Casa Pumuntinca di a Lingua. I giurati sono stati i corsi Marceddu Jureczek, Lisandru Bassani, Lisandru Marcellesi, Lisandro Muzy e Patrick Salvatorini, i galluresi Piero Bardanzellu, Andrea Muzzeddu e Giancarlo Tusceri, mentre il presidente della Giuria era Renato Codi."}
{"id": "2605", "revid": "6923", "url": "https://it.wikipedia.org/wiki?curid=2605", "title": "Licio Gelli", "text": "\u00c8 stato condannato per la bancarotta fraudolenta del Banco Ambrosiano e per depistaggio delle indagini della strage di Bologna del 1980; secondo le indagini della procura di Bologna conclusesi nel 2020, \u00e8 ritenuto uno dei mandanti della strage stessa. Dopo essere stato detenuto in Svizzera e Francia, ha vissuto ad Arezzo, a Villa Wanda, fino al giorno della sua morte.\nBiografia.\nLe origini e l'adesione al fascismo.\nUltimo di quattro fratelli, Licio Gelli nacque a Pistoia il 21 aprile 1919 da Ettore, mugnaio montalese, e Maria Gori, vivendo con la famiglia in via Gorizia n\u00ba 7. A diciott'anni Gelli part\u00ec volontario nel 735\u00ba battaglione Camicie Nere per partecipare alla Guerra civile spagnola in aiuto delle truppe nazionaliste del generale Francisco Franco. Proprio nei combattimenti di Malaga mor\u00ec il fratello maggiore Raffaello.\nNel 1939 torn\u00f2 a Pistoia e narr\u00f2 a puntate la sua esperienza di guerra sul \"Ferruccio\", il settimanale della locale federazione fascista. Puntate che poi raccolse in un volume (dodici lire il prezzo di copertina, cinquecento copie in tutto) dal titolo \"Fuoco! Cronache legionarie della insurrezione antibolscevica di Spagna\".\nDivent\u00f2 quindi impiegato del GUF, ma all'universit\u00e0 non approd\u00f2 mai (all'et\u00e0 di 16 anni fu espulso dalle scuole del Regno d'Italia dopo aver preso a schiaffi un professore).\nNel luglio 1942, in qualit\u00e0 di ispettore del Partito Nazionale Fascista, gli fu affidato l'incarico di trasportare in Italia il tesoro di re Pietro II di Iugoslavia, requisito dal Servizio Informazioni Militare: in tutto, 60 tonnellate di lingotti d'oro, 2 di monete antiche, 6 milioni di dollari, 2 milioni di sterline. Nel 1947, quando il tesoro venne restituito alla Iugoslavia, mancavano 20 tonnellate di lingotti: \u00e8 stata fatta l'ipotesi, sempre smentita da Gelli, che lui li avesse trasferiti al tempo in Argentina e che parte di queste 20 tonnellate sarebbero tra i preziosi ritrovati nelle fioriere di villa Wanda.\nDopo l'8 settembre 1943 ader\u00ec alla Repubblica Sociale Italiana e conseguentemente divenne un ufficiale di collegamento fra il governo fascista e il Terzo Reich. Quando tuttavia la vittoria della guerra cominci\u00f2 a rivelarsi impossibile per i nazi-fascisti, Gelli diede il via alla seconda fase della sua vita e cominci\u00f2 a collaborare con i partigiani e fare il doppio-gioco, grazie ai contatti e alle conoscenze abilmente acquisite mentre militava tra i fascisti. Trafug\u00f2 e distribu\u00ec di nascosto ai partigiani i lasciapassare rossi della Kommandatura, e forn\u00ec ai suoi superiori informazioni fuorvianti per i rastrellamenti che erano in corso sugli Appennini.\nInsieme al partigiano pistoiese Silvano Fedi, che in seguito venne ucciso in circostanze poco chiare, partecip\u00f2 alla liberazione di prigionieri politici dal carcere delle Ville Sbertoli, organizzata dal Fedi e dalla sua brigata, della quale facevano parte Enzo Capecchi e Artese Benesperi che furono gli artefici dell'azione). Il 16 dicembre 1944 spos\u00f2 Wanda Vannacci (nata a Pistoia il 31 gennaio 1926 e morta il 14 giugno 1993) dalla quale ebbe quattro figli, Raffaello (nato a Pistoia il 28 giugno 1947), Maria Rosa (nata a Pistoia il 22 dicembre 1952), Maria Grazia (nata a Pistoia il 9 settembre 1956 e deceduta a Firenze il 21 giugno 1988) e Maurizio (nato a Pistoia il 25 ottobre 1959).\nIl secondo dopoguerra e l'adesione alla massoneria.\nIn seguito, durante il dopoguerra, ha collaborato con le agenzie dell\u2019intelligence britannica e americana.\nGelli, dopo aver gestito senza fortuna una libreria, divent\u00f2 nel 1956 direttore commerciale della Permaflex di Frosinone, in area di Cassa per il Mezzogiorno. Durante la sua direzione lo stabilimento diviene un via vai di politici, ministri, vescovi e generali. Dal 1948 al 1958, Gelli fu autista-segretario del deputato democristiano Romolo Diecidue, eletto nel collegio di Firenze-Pistoia.\nIniziato in massoneria in Italia nel 1963, in breve tempo ne scal\u00f2 i gradi principali, fino a diventare maestro venerabile della loggia Propaganda 2 (detta P2); tra il 1970 e il 1981 riusc\u00ec a iniziare alla P2 un consistente numero di soggetti titolari di cariche politiche ed amministrative, i nomi di alcuni dei quali sarebbero stati noti soltanto a (\u00aball'orecchio di\u00bb) Gelli. Bench\u00e9 per molti si trattasse soltanto di un'ulteriore e ben frequentata sede di affarismo politico, nel corso degli anni settanta la P2 si sarebbe qualificata per aver concentrato i protagonisti di un disegno eversivo, di cui fu traccia il Piano di rinascita democratica redatto da Francesco Cosentino su istruzioni dello stesso Gelli.\nQuesti nel 1970 avrebbe dovuto arrestare il Presidente della Repubblica Giuseppe Saragat, nell'ambito del fallito Golpe Borghese: Gelli ha sempre smentito questa ipotesi. Si \u00e8 ipotizzato che Gelli avesse avuto un ruolo preminente nell'organizzazione Gladio, una struttura segreta di tipo \"Stay-behind\", promossa dalla NATO e finanziata in parte dalla CIA allo scopo di contrastare l'influenza comunista in Italia, cos\u00ec come negli altri Stati europei. L\"'affaire\" Gladio \u00e8 stato affrontato (anche giudizialmente) senza collegamenti diretti alla questione P2.\nGelli ripetutamente dichiar\u00f2 in pubblico di essere stato uno stretto amico del leader argentino Juan Domingo Per\u00f3n \u2013 e spesso ha affermato che tale amicizia \u00e8 stata veramente importante per l'Italia, senza per\u00f2 aver mai spiegato perch\u00e9 \u2013 e proprio molti esponenti della camarilla di potere dell'ultimo peronismo, cos\u00ec come del golpismo uruguayano degli anni settanta, risultarono iscritti alla sua loggia massonica.\nGelli fu creato conte sul cognome dall'ex re Umberto II d'Italia, con Regie Lettere Patenti di concessione del 10 luglio 1980. Gli venne concesso altres\u00ec il seguente stemma: \u00abTrinciato, alla catena d'oro sulla partizione; di rosso all'elmo piumato d'oro; d'azzurro alla croce latina d'oro, accompagnato da tre stelle d'argento a quattro raggi, male ordinate\u00bb con il motto \u00abVirtute progredior\u00bb.\nLo scandalo della P2.\nNel maggio del 1981, i giudici istruttori Gherardo Colombo e Giuliano Turone, nell'ambito di un'inchiesta sul finto rapimento del finanziere Michele Sindona, fecero perquisire la villa di Gelli ad Arezzo e la fabbrica di sua propriet\u00e0 (la \u00abGiole\u00bb, a Castiglion Fibocchi), che port\u00f2 alla scoperta di una lunga lista di alti ufficiali delle forze armate e di funzionari pubblici aderenti alla P2. La lista, la cui esistenza era presto divenuta celebre grazie agli organi d'informazione, includeva anche l'intero gruppo dirigente dei servizi segreti italiani, parlamentari, industriali, giornalisti e personaggi facoltosi come il pi\u00f9 volte Presidente del Consiglio Silvio Berlusconi (a quel tempo non ancora in politica), Vittorio Emanuele di Savoia, Fabrizio Cicchitto e Maurizio Costanzo. Vi sono molti elementi, a partire dalla numerazione, che lasciano tuttavia ritenere che la lista rinvenuta fosse incompleta.\nIn fuga, Licio Gelli scapp\u00f2 in Svizzera, dove fu arrestato, il 13 settembre 1982, mentre cercava di ritirare decine di migliaia di dollari a Ginevra, ma, il 10 agosto 1983, riusc\u00ec ad evadere dalla prigione. Fugg\u00ec quindi in Sudamerica, prima di costituirsi in Svizzera nel 1987. Lo scandalo nazionale conseguente alla scoperta delle liste fu quasi drammatico, dato che molte delle pi\u00f9 delicate cariche della Repubblica italiana erano occupate da affiliati all'organizzazione di Gelli. La corte centrale del Grande Oriente d'Italia, con una sentenza del 31 ottobre 1981, decret\u00f2 l'espulsione del Gelli dall'Ordine massonico.\nIl Parlamento italiano approv\u00f2 in tempi rapidi una legge per mettere al bando le associazioni segrete in Italia e contemporaneamente (dicembre 1981), venne creata una commissione parlamentare d'inchiesta, presieduta dalla deputata Tina Anselmi (DC), che chiuse i lavori nel 1984.\nNelle conclusioni della relazione di maggioranza di questa commissione sulla P2 e su Gelli si legge:\nL'8 maggio 2010 Licio Gelli diede mandato al direttore del periodico \"Il Piave\", Alessandro Biz, di contattare la Anselmi per organizzare un incontro al fine di \u00abdiscutere in modo civile della loggia massonica P2\u00bb dopo quasi trent'anni, ma l'incontro non si rese possibile per le condizioni di salute dell'ex parlamentare dello Scudo Crociato.\nIl coinvolgimento nella strage di Bologna.\nCon Stefano Delle Chiaie ed altri imputati \u00e8 stato coinvolto nel processo per la strage di Bologna, avvenuta il 2 agosto 1980, nella quale furono uccise 85 persone e 200 rimasero ferite. Imputato di associazione sovversiva e calunnia con finalit\u00e0 di depistaggio, fu condannato con sentenza definitiva dalla Cassazione il 23 novembre 1995 per calunnia aggravata a 10 anni di carcere, insieme al faccendiere Francesco Pazienza (anch'egli condannato a 10 anni), al generale Pietro Musumeci e al colonnello Giuseppe Belmonte (rispettivamente condannati a 8 anni e 5 mesi, e a 7 anni e 11 mesi), mentre fu assolto dall'accusa di associazione sovversiva gi\u00e0 nel processo di primo grado.\nL'11 febbraio 2020 la procura generale di Bologna lo ha indicato come uno dei 4 organizzatori e finanziatori della strage di Bologna insieme a Mario Tedeschi, Umberto Ortolani, e Federico Umberto D\u2019Amato.\nLo scandalo del Banco Ambrosiano.\nUno degli affiliati della P2 era il finanziere Michele Sindona, il quale nel 1972 aveva acquistato il controllo della Franklin National Bank di Long Island. Nel 1977, in seguito alla bancarotta delle sue banche, Sindona si rivolse a Gelli per elaborare piani di salvataggio della Banca Privata Italiana, la principale del gruppo Sindona; Gelli stesso interess\u00f2 Giulio Andreotti, il quale gli rifer\u00ec che \u00abla cosa andava positivamente\u00bb e incaric\u00f2 informalmente il senatore Gaetano Stammati (anch'egli affiliato alla loggia P2) e Franco Evangelisti di studiare il progetto di salvataggio della Banca Privata Italiana, il quale venne per\u00f2 rifiutato da Mario Sarcinelli, vice direttore generale della Banca d'Italia.\nNel 1979 Sindona attu\u00f2 un tentativo estremo di salvataggio e si nascose in Sicilia, aiutato da esponenti massoni e mafiosi, simulando un rapimento: durante questo periodo mand\u00f2 almeno due volte ad Arezzo il suo medico di fiducia Joseph Miceli Crimi (anch'egli affiliato alla P2) per convincere Gelli a continuare a fare pressioni ai suoi precedenti alleati politici, tra cui Giulio Andreotti, per portare a buon fine il salvataggio delle sue banche e recuperare il denaro sporco investito per conto dei boss mafiosi: in cambio Sindona avrebbe offerto a Gelli la cosiddetta \u00ablista dei cinquecento\u00bb, l'elenco di notabili che avevano esportato capitali illegalmente. Tuttavia tutti i tentativi di salvataggio fallirono. Nel 1986 mor\u00ec due giorni dopo una sentenza di condanna a vita, in circostanze non del tutto chiare, anche se l'ipotesi del suicidio \u00e8 quella pi\u00f9 plausibile.\nQualche anno dopo molti sospetti si sono concentrati su Gelli in relazione al fallimento finanziario del Banco Ambrosiano e al suo eventuale coinvolgimento nell'omicidio del banchiere milanese Roberto Calvi (affiliato pure alla P2), che era stato in carcere proprio per il crack dell'Ambrosiano e, dopo essere tornato in libert\u00e0, venne ritrovato impiccato sotto il Blackfriars Bridge a Londra: infatti Gelli e Calvi avevano investito denaro sporco nello IOR e nel Banco Ambrosiano per conto del boss mafioso Giuseppe Cal\u00f2, che curava gli interessi finanziari del clan dei Corleonesi.\nIn ogni caso, Licio Gelli fu condannato nel 1994 a 12 anni di carcere, dopo essere stato riconosciuto colpevole della frode riguardante la bancarotta del Banco Ambrosiano nel 1982 (vi era stato trovato un buco di 1,3 miliardi di dollari) che era collegato alla banca del Vaticano, lo IOR. Affront\u00f2 inoltre una sentenza di tre anni relativa alla P2. Scomparve mentre era in libert\u00e0 sulla parola, per essere infine arrestato sulla riviera francese a Villefranche sur Mer. La polizia rinvenne nella sua villa oltre 2 milioni di dollari in lingotti d'oro.\n\u00c8 indiscutibile che la P2 abbia avuto un certo potere in Italia, dato il \u00abpeso\u00bb pubblico dei suoi affiliati, e molti osservatori ritengono che ancora oggi esso sia forte. Numerosi personaggi ancora oggi famosi in Italia erano iscritti alla P2: tra questi, Silvio Berlusconi, Maurizio Costanzo, Vittorio Emanuele di Savoia, l'editore Angelo Rizzoli, il segretario del PSDI Pietro Longo ed altri esponenti della politica, della magistratura e della finanza.\nIl 19 luglio 2005, Gelli \u00e8 stato formalmente indiziato dai magistrati romani per la morte di Calvi. Gelli, nel suo discorso di fronte ai giudici, incolp\u00f2 personaggi connessi con i finanziamenti di Roberto Calvi al movimento polacco Solidarno\u015b\u0107, presumibilmente per conto del Vaticano. Nel 2014 il GIP Simonetta D'Alessandro dispone l'archiviazione del procedimento per mancanza di prove, ma stabilisce che l'ipotesi storica dell\u2019assassinio \u00e8 difficilmente sormontabile.\nI rapporti con la dittatura argentina.\nLicio Gelli era diventato consulente di Isabelita Per\u00f3n ed era il principale consigliere economico-finanziario dell\u2019ambasciata argentina di Roma.\nAveva coltivato buoni rapporti con il generale e Presidente argentino Roberto Eduardo Viola e l'ammiraglio Emilio Massera, durante il periodo della dittatura. Durante questo periodo che va dal 1976 al 1983 ci furono 2.300 omicidi politici e tra le 10.000 e le 30.000 persone vennero uccise o \u00abscomparvero\u00bb (\"desaparecidos\") e molte altre migliaia vennero imprigionate e torturate. Gelli ricever\u00e0 pure un passaporto diplomatico dell'Argentina.\nMassera pochi giorni dopo il \"golpe\", il 28 marzo 1976, scrisse a Gelli per esprimere \u00abla sua sincera allegria per come tutto si fosse sviluppato secondo i piani prestabiliti\u00bb e augurargli \u00abun governo forte e fermo sulle sue posizioni e nei suoi propositi che sappia soffocare l'insurrezione dei dilaganti movimenti di ispirazione marxista\u00bb. I rapporti con i militari continueranno dopo il ritorno della democrazia in Argentina, nel 1983.\nNel 1987 la tomba di Juan Per\u00f3n fu profanata e furono asportate le mani dal corpo. Una ricerca giornalistica ha sostenuto che la P2 di Licio Gelli \u00e8 stata coinvolta nella dissacrazione del corpo di Per\u00f3n. Alcuni esponenti politici argentini sostennero che gli autori del gesto intendessero in tal modo prendere le impronte digitali di Per\u00f3n, al fine di recuperare i valori depositati presso alcuni istituti bancari di Ginevra che il leader argentino avrebbe ottenuto dai militari nazisti in cambio di passaporti e visti. Lo stesso Gelli fu accusato di aver rubato venti tonnellate d'oro nel 1942, durante l'occupazione fascista della Jugoslavia, e che Gelli avrebbe pi\u00f9 tardi trasferito in Argentina.\nGli ultimi anni e la morte.\nDal 2001 fino alla morte, Licio Gelli \u00e8 stato in detenzione domiciliare nella sua Villa Wanda di Arezzo, ubicata sulla collina di Santa Maria delle Grazie a ridosso del centro storico, dove sconta la pena di 12 anni per la bancarotta fraudolenta dell'Ambrosiano. Di s\u00e9 stesso nel 2003 disse:\nIn Arezzo il 2 agosto 2006 sposa in seconde nozze Gabriela Vasile, nata a Lupsa, in Romania, il 17 settembre 1958. Sempre nel 2006 la sua residenza Villa Wanda viene sequestrata e messa all'asta dallo Stato per il pagamento delle spese processuali del fallimento del Banco Ambrosiano (ammontanti a circa 1,5 milioni di euro); dopo vari tentativi d'asta andati deserti, l'immobile viene riacquistato dallo stesso Gelli ad un prezzo molto inferiore rispetto a quello di partenza.\nNel 2008 ha partecipato al programma \"Venerabile Italia\" su Odeon TV intervistato dalla giornalista esperta di massoneria Lucia Leonessi.\nNel febbraio 2011 ai giornalisti Raffaella Fanelli e Mauro Consilvio a Villa Wanda rivela di essere stato vicino a mettere in atto un golpe pacifico per eliminare il pericolo comunista a un anno dalla strage di Bologna aggiungendo: \"Io avevo la P2, Francesco Cossiga aveva Gladio e Giulio Andreotti l'Anello [...] si chiamava cos\u00ec perch\u00e9 gli iscritti portavano un anello\". Un anello a simboleggiare la sua funzione di collegamento fra i servizi segreti usati in funzione anticomunista e la societ\u00e0 civile. Quella di un superservizio segreto alle dipendenze informali della presidenza del Consiglio, che avrebbe agito dal dopoguerra alla met\u00e0 degli anni Ottanta. Andreotti, interpellato, non replicher\u00e0 alle rivelazioni di Gelli. Quella fu l'unica conferma dell'esistenza di un'organizzazione segreta parallela a Gladio e P2 e formata da ex ufficiali badogliani, ex repubblichini, imprenditori, faccendieri, giornalisti in grado di reclutare uomini della malavita e della criminalit\u00e0 organizzata. Gelli sminuisce poi la strage di Bologna: \nCi\u00f2 naturalmente constrasta con gli evidenti e numerosi depistaggi in relazione alle indagini sulla strage verificatisi negli anni successivi.\nGelli nega inoltre che ci possa essere stato un progetto di sequestro ai suoi danni nell'inverno del 1978 come invece rivelato da Paolo Aleandri dieci anni pi\u00f9 tardi durante il processo a 149 terroristi neri: \nIl 10 ottobre 2013 viene sequestrata Villa Wanda poich\u00e9 Gelli \u00e8 indagato dalla procura di Arezzo insieme ad alcuni familiari per reati fiscali per 17 milioni di euro.\nLicio Gelli muore nella sua residenza all'et\u00e0 di 96 anni il 15 dicembre 2015. Secondo quanto dichiarato dalla moglie poco dopo la sua scomparsa, le condizioni di salute sarebbero state precarie gi\u00e0 da tempo.\nIl decesso \u00e8 avvenuto dopo un netto peggioramento delle sue condizioni di salute registrate il 13 dicembre, data in cui la famiglia ha scelto di trasferirlo dall'ospedale San Donato di Arezzo a Villa Wanda, per fargli trascorrere gli ultimi momenti di vita circondato dai suoi cari e familiari.\nLe vicende giudiziarie.\nLe condanne.\nLicio Gelli \u00e8 stato condannato con sentenza definitiva per i seguenti reati:\nNel 1992 fu condannato per diffamazione nei confronti di Indro Montanelli: in un'intervista al periodico \"Gazzettino dell'Hinterland\" dichiar\u00f2 di aver finanziato il quotidiano \"il Giornale\" con un finanziamento di 300 milioni, completamente gratuito, ma il direttore dimostr\u00f2, documenti bancari alla mano, che il finanziamento non fu gratuito (pag\u00f2 il 22% di interessi) e avvenne senza la mediazione di Gelli, che fu condannato dal Tribunale di Monza a pagare 2 milioni di multa, 30 di risarcimento danni e 15 di riparazione pecuniaria. Per i giudici Gelli aveva \u00aboffeso dolosamente nella dignit\u00e0 professionale e nella reputazione\u00bb il giornalista.\nNel 1993 venne indagato per offesa all'onore dell'allora Presidente della Repubblica Oscar Luigi Scalfaro per un articolo pubblicato sul mensile trevigiano \"Il Piave\", e nel 1994 \u00e8 stato condannato a 8 mesi: nell'articolo erano state fatte considerazioni sul passato di Scalfaro ed erano stati criticati alcuni suoi atteggiamenti di cattolico.\nLe assoluzioni.\nLa Procura di Roma inizi\u00f2 un procedimento contro Licio Gelli e una ventina di altre persone, accusate di cospirazione politica, associazione per delinquere ed altri reati. Dopo un'inchiesta durata quasi dieci anni, nell'ottobre1991, il giudice istruttore presso il Tribunale penale di Roma chiese il rinvio a giudizio. Il processo dur\u00f2 un anno e mezzo e con sentenza in data 16 aprile 1994, depositata il successivo 26 luglio, la Corte pronunci\u00f2 una sentenza d'assoluzione di tutti gli imputati dal reato di attentato alla Costituzione mediante cospirazione politica perch\u00e9 il fatto non sussiste. L'appello, proposto, fu rigettato, e il 27 marzo 1996 la Corte d'appello conferm\u00f2 la sentenza assolutoria.\nL'archivio di Gelli.\nL'11 febbraio 2006 Licio Gelli ha donato all'Archivio di Stato di Pistoia il proprio \u00abarchivio non segreto\u00bb, nell'ambito di una cerimonia ufficiale, svolta sotto il patrocinio del Comune, ma alla quale gli amministratori comunali pistoiesi hanno preferito non prendere parte.\n\u00c8 rimasta invece segreta la cosiddetta \u00abrubrica dei 500\u00bb (426 fascicoli da Gelli intestati a uomini d'affari, politici, societ\u00e0, banche, ecclesiastici ecc.). Guardia di Finanza ed inquirenti non sono mai riusciti a reperirne il contenuto.\nControversie.\nGelli \u00e8 stato uno dei personaggi pi\u00f9 controversi del panorama politico-giudiziario italiano. Il dibattito intorno alla sua figura si \u00e8 fatto ancor pi\u00f9 arroventato in occasione di alcuni suoi articoli particolarmente pungenti pubblicati sul giornale mensile trevigiano \"Il Piave\": uno sull'informazione in Italia, l'altro sulla democrazia italiana, un altro ancora sulla magistratura."}
{"id": "2607", "revid": "287204", "url": "https://it.wikipedia.org/wiki?curid=2607", "title": "Legge d'inerzia", "text": ""}
{"id": "2608", "revid": "57342", "url": "https://it.wikipedia.org/wiki?curid=2608", "title": "La leggenda del pianista sull'oceano", "text": "La leggenda del pianista sull'oceano \u00e8 un film del 1998 scritto e diretto da Giuseppe Tornatore, tratto dal monologo teatrale \"Novecento\" di Alessandro Baricco.\nTrama.\nMax Tooney, un musicista che ha lavorato sul transatlantico \"Virginian\", entra in un negozio di dischi e strumenti musicali per vendere la sua tromba, ma prima chiede e ottiene il permesso dell'anziano proprietario di suonarla per l'ultima volta. Max suona il pezzo contenuto nell'unico disco inciso dal suo migliore amico, Danny Boodman T.D. Lemon Novecento, da questi distrutto ma che Max ha subito recuperato e nascosto, a sua insaputa, nel pianoforte in prima classe del \"Virginian\". Il vecchio negoziante, che ha trovato il disco dentro al piano, finito per caso nel suo negozio, riconosce la melodia e, rapito dalla bellezza della musica di Novecento, si fa raccontare da Max la storia di quel \"pianista\" che lui definisce il suo pi\u00f9 grande segreto.\nLa storia inizia il 1\u00ba gennaio 1900, quando Danny Boodman, un macchinista nero del transatlantico \"Virginian\", trova un neonato abbandonato in una cassa di limoni nella prima classe della nave. Danny battezza il bambino con il proprio nome (Danny Boodman appunto), aggiunge la scritta presente sulla cassetta in cui lo ha trovato, \"T.D. Lemon\" (spiegando che il significato di \"T.D.\" era \"Thanks Danny\" e che quindi lui era destinato ad allevare il bambino), e il secolo in cui ha trovato il bambino, \"Novecento\". Danny Boodman T.D. Lemon Novecento sar\u00e0 poi chiamato solamente con l'ultimo dei suoi appellativi.\nIl padre adottivo di Novecento, quindi, decide di allevarlo in segreto, per impedire che possano portarglielo via. Il bambino vive cos\u00ec i primi anni della sua infanzia nella sala macchine del piroscafo, salvo poi uscirne conoscendo e conquistandosi la simpatia dei membri dell'equipaggio. In seguito alla morte accidentale di Danny, il bambino riesce a sottrarsi ai poliziotti che, dietro ordine del capitano Smith, dovevano prelevarlo e consegnarlo a un orfanotrofio. Scompare per giorni interi, ma infine, con sorpresa di tutti, si fa ritrovare una notte in prima classe mentre suona il pianoforte con notevole bravura. Col passare degli anni diventa il pianista della nave, suonando per i passeggeri durante le serate e, per conto proprio, in terza classe, con un altro pianoforte. Molti anni dopo, senza essere nel frattempo mai sceso dal transatlantico, conosce Max, con il quale suoner\u00e0 per molti anni e stringer\u00e0 una solida amicizia.\nLa notizia della sua bravura come improvvisatore ed esecutore si diffonde, al punto da spingere il jazzista Ferdinand \"Jelly Roll\" Morton a sfidarlo in un duello, che sar\u00e0 vinto da Novecento. Novecento non cede alle ripetute richieste dell'amico a scendere dalla nave e andare incontro a fama e successo: un impresario aveva anche approntato una sala di registrazione sulla nave per incidere la sua musica, arrivando a generare una lacca che lo stesso Novecento poi distrugge opponendosi con tenacia all'idea di immortalare la musica su un disco, gesto dettato anche da una delusione amorosa nei confronti di una passeggera, alla quale aveva tentato invano di regalare l'unica copia.\nUna sera, intento a mangiare con il suo amico al ristorante, Novecento gli rivela che l'indomani, allo sbarco per New York, sarebbe sceso dalla nave. Max a questa rivelazione rimane stupito. Novecento spiega che l\u00ec c'\u00e8 una cosa che deve vedere. Il giorno dopo, con la valigia e il soprabito, si appresta a scendere dopo avere salutato tutto l'equipaggio. Fermatosi a met\u00e0 della passerella di sbarco, rimane immobile per svariato tempo a fissare da lontano la citt\u00e0 e la terra ferma. Lanciando infine il cappello si volta, ritornando sui propri passi e risalendo sulla nave. Per giorni Novecento non si fa vedere, rimanendo nascosto nella propria stanza a guardare il mare dagli obl\u00f2. L'equipaggio non riesce a comprendere il suo comportamento, tranne Max che ha percepito quale confusione sia dentro lui, sapendo quindi che \u00e8 meglio lasciarlo solo, per il momento.\nPassati i giorni, Novecento si ripresenta, tornando a suonare con allegria e serenit\u00e0, come se niente fosse successo. Max decide di non parlargli di quanto accaduto. Novecento resta cos\u00ec a bordo, anche quando Max lo lascia, all'alba della seconda guerra mondiale, per andare a cercare fortuna altrove, bench\u00e9 riluttante ad allontanarsi dall'amico. Diversi anni dopo, quando il transatlantico \u00e8 in disarmo e ormai prossimo a essere distrutto con la dinamite, Max vi ritrova l'amico Novecento, nei meandri deserti della nave: gli anni prima era rimasto a fare compagnia ai soldati ospiti della nave trasformata in un ospedale militare. Dopo un ultimo tentativo per convincerlo a scendere, Max capisce che Novecento \u00e8 intenzionato a morire, affondando insieme alla nave.\nProduzione.\nGran parte del film \u00e8 stato girato nella citt\u00e0 di Odessa in Ucraina. Alcune scene sono state girate nell'ex mattatoio del rione Testaccio a Roma, dove la sagoma della nave \u00e8 rimasta per mesi visibile da molti punti della citt\u00e0.\nPer realizzare gli esterni del \"Virginian\" si \u00e8 tratta ispirazione dai progetti della RMS \"Lusitania\" e della sua nave gemella, la RMS \"Mauretania\". Il salone in cui Novecento suona il piano infatti ha una cupola simile a quella che la SS \"Mauretania\" aveva durante le proprie traversate oceaniche. La progettazione degli arredamenti \u00e8 stata affidata a Bruno Cesari, vincitore dell'Oscar per la scenografia de \"L'ultimo imperatore\".\n\u00c8 esistito davvero un transatlantico chiamato RMS \"Virginian\", varato nel 1905 e smantellato intorno al 1954. Aveva un solo fumaiolo, dipinto con i colori delle navi di linea della compagnia Allan (nera in cima, seguita da una striscia bianca, per il resto rossa). Svolse perfino un ruolo di primo piano nella vicenda dell'affondamento del \"Titanic\", nell'aprile del 1912: si trovava infatti in prossimit\u00e0 del disastro, e stabil\u00ec un contatto radio con la nave.\nCast.\nPer interpretare Jelly Roll Morton \u00e8 stato scelto Clarence Williams III, nipote di un altro famoso compositore jazz contemporaneo di Morton, Clarence Williams.\nIn una delle scene finali del film, nel negozio di musica, viene inquadrato un uomo che accorda un pianoforte: \u00e8 Amedeo Tommasi, il jazzista che ha collaborato con Ennio Morricone alla realizzazione della colonna sonora del film, della quale ha composto il famoso \"Magic Waltz\".\nColonna sonora.\nLa colonna sonora del film, composta da Ennio Morricone (che ha impiegato quasi un anno nella stesura), \u00e8 composta da almeno trenta brani, e nel 2000 \u00e8 riuscita ad aggiudicarsi un Golden Globe per la migliore colonna sonora originale.\nTim Roth e Clarence Williams III non hanno mai suonato veramente il pianoforte, come invece potrebbe sembrare nel film: la vera esecutrice di tutti i brani \u00e8 Gilda Butt\u00e0.\nLa tromba del tema d'amore principale, \"Playing Love\", \u00e8 di Cicci Santucci, gi\u00e0 prima tromba della Rai e storico jazzista italiano. Gli assoli di chitarra elettrica nel brano \"Lost Boys Calling\" sono eseguiti da Edward Van Halen.\nUna prima edizione estesa \u00e8 stata pubblicata in Italia nel 1998. Brani registrati come \"Big Foot Ham\" e \"Fingerbreaker\", composti originariamente da Jelly Roll Morton, non sono per\u00f2 inclusi nell'album.\nTracce (prima edizione).\nLa colonna sonora originale in CD per il mercato internazionale, uscita nel 1999, \u00e8 tuttavia costituita da appena 21 brani."}
{"id": "2610", "revid": "2153148", "url": "https://it.wikipedia.org/wiki?curid=2610", "title": "Ladan e Laleh Bijani", "text": "Le sorelle Bijani hanno affrontato numerose difficolt\u00e0 a causa della loro natura: hanno dovuto scegliere una carriera che piacesse ad entrambe, e molte altre decisioni personali dovevano essere prese dopo l'approvazione l'una dell'altra. Sia per questa ragione che per altre, fin da quando erano molto giovani hanno sempre voluto separarsi.\nNel 1993, all'et\u00e0 di 19 anni, andarono in Germania, dove i medici rifiutarono di operarle, ritenendo che un intervento chirurgico sarebbe stato troppo pericoloso per entrambe.\nNel 2003 si recarono a Singapore per sottoporsi alla controversa operazione, pur essendo state avvertite che l'operazione chirurgica necessaria a separarle sarebbe stata ancora rischiosa per loro. La loro decisione di andare avanti ha scatenato l'interesse dei media. Dopo 29 giorni nel paese del sud est Asiatico, sono andate sul tavolo operatorio il 6 luglio, assistite da un'\u00e9quipe di specialisti internazionali al Raffles Hospital.\nIl tentativo di separare le gemelle ha incontrato grandi ostacoli fin dall'inizio dell'intervento: i loro cervelli, seppur separati, condividevano un'unica vena, e la separazione ha causato una copiosa emorragia. L'operazione si \u00e8 conclusa tragicamente l'8 luglio 2003 con la morte di Ladan intorno alle 14:30, mentre la separazione era ancora in corso. Sua sorella Laleh \u00e8 morta poco dopo, intorno alle 16:00."}
{"id": "2612", "revid": "290309", "url": "https://it.wikipedia.org/wiki?curid=2612", "title": "Laion", "text": "Laion (\"Lajen\" in tedesco, \"Laion/Laiun\" in ladino) \u00e8 un comune italiano di abitanti della provincia autonoma di Bolzano in Trentino-Alto Adige.\nSi trova su un altopiano a circa .\nGeografia fisica.\nIl capoluogo, Laion, si trova a di altitudine. Il punto pi\u00f9 basso \u00e8 Novale di Sotto (\"Unterried\"), a , il pi\u00f9 alto Rasch\u00f6tz, a .\nOrigini del nome.\nIl toponimo \u00e8 attestato tra il 985 e il 1005 come \"Legian\", nel 1142 come \"Laian\" e nel 1564 come \"Laien\" e deriva possibilmente dal nome di persona latino \"Lagius\" o \"Legius\", col suffisso \"-anum\" e col significato di \"terreno di Lagio\". Il nome \u00e9 anche incluso nel toponimo dell'insediamento antico \"Sublavione/Sublavio\" a Ponte Gardena.\nStoria.\nRecenti sondaggi archeologici hanno permesso di individuare, nella zona \"Wasserb\u00fchel\", tracce di epoca retica e romana. Il villaggio vero e proprio risulta comunque essere nato attorno alla propriet\u00e0 medioevale della chiesa vescovile di Frisinga che qui possedeva un vasto latifondo. Non \u00e8 un caso la prima menzione del paese \u00e8 dovuta a una transazione fra il vescovo Gottschalk di Frisinga e il capitolo del suo domo, avvenuta nel 985-1005. Anche la chiesa vescovile di Ratisbona era proprietaria di beni a Laion nel 1005-1015. I vasti possedimenti di chiese vescovili bavaresi a Laion nel primo medioevo sono da ricondursi sia all'antica appartenenza della Valle Isarco al ducato baiuvaro degli Agilolfingi sia all'importanza geostrategica che la zona rivest\u00ec grazie alla sua posizione lunga la tratta del Brennero.\nNel XIX secolo, autorevoli esponenti della germanistica vollero vedere i natali del poeta Walther von der Vogelweide nel maso \"Vogelweider\", posto nel \"Lajener Ried\" (Novale), e spinsero all'erezione di un monumento al poeta a Bolzano, ove questo fu inaugurato nel 1889. Fino al giorno d'oggi non \u00e8 per\u00f2 chiara la vera origine del poeta.\nSimboli.\nLo stemma del paese, raffigura nella prima partizione, in campo argento, un uccello rosso in una gabbia dorata. Tale simbolo \u00e8 anche lo stesso che si osserva nell'insegna araldica di Walther von der Vogelweide, il pi\u00f9 famoso e celebrato poeta medievale tirolese.\nSociet\u00e0.\nRipartizione linguistica.\nLa sua popolazione \u00e8 in larga maggioranza di madrelingua tedesca:\nEvoluzione demografica.\nAl 31 dicembre 2004 Laion contava 866 abitanti, Novale 711, San Pietro 318, Albions 267, Ceves 123, Tanurza 70 e Fraina 46.\nInfrastrutture e trasporti.\nIl comune \u00e8 servito dalla stazione di Ponte Gardena-Laion, sita sulla ferrovia del Brennero. Tra il 1916 e il 1960 anche la ferrovia della Val Gardena effettuava due fermate nel territorio di Laion, precisamente nelle frazioni di Novale e San Pietro."}
{"id": "2613", "revid": "124816868", "url": "https://it.wikipedia.org/wiki?curid=2613", "title": "Ludwig Boltzmann", "text": "\u00c8 stato uno dei pi\u00f9 grandi teorici di tutti i tempi. La sua fama \u00e8 dovuta alle ricerche in termodinamica e meccanica statistica, ad esempio, l'equazione fondamentale della teoria cinetica dei gas e il secondo principio della termodinamica. Diede importanti contributi anche in meccanica, elettromagnetismo, matematica e filosofia.\nFu un personaggio controverso e le sue idee innovative (sull'atomismo, l'irreversibilit\u00e0, ecc.) furono spesso fraintese e osteggiate. In particolare, il suo amore per la matematizzazione pi\u00f9 estrema gli valse il soprannome di \"terrorista algebrico\". A Ludwig Eduard Boltzmann la UAI ha intitolato un cratere lunare.\nCronologia.\nFu sepolto a Vienna nel Zentralfriedhof. Sulla sua tomba \u00e8 incisa l'epigrafe: \"\"S\" = \"k\" log \"W\" \" (con \"S\" entropia, \"k\" la costante di Boltzmann, e \"W\" la molteplicit\u00e0 dei microstati). Nel 2014, nella ricorrenza del 170\u00ba anniversario della sua nascita, \u00e8 stata apposta una targa all'esterno dell'edificio Ples di Duino (ora sede del Collegio del Mondo Unito dell'Adriatico), dove il fisico si impicc\u00f2.\nTra le persone che hanno influenzato o che sono state influenzate da Boltzmann ricordiamo:\nRisultati scientifici.\nMatematica.\nDella matematica, Boltzmann fu pi\u00f9 un \"utente\" che un \"creatore\".\nPur padroneggiando il calcolo infinitesimale, preferiva ragionare in termini di differenze finite e sommatorie,\nper poi usare derivate e integrali come strumenti tecnici.\nFilosofia.\nIn filosofia, Boltzmann si dichiarava un \"materialista\", nel senso che\nAmmirava Darwin, alle cui teorie evoluzioniste attribuiva una valenza filosofica.\nEquazione di Boltzmann.\nL'equazione di Boltzmann \u00e8 un'equazione della meccanica statistica che descrive il comportamento statistico, in particolare riguardo al trasporto, di un sistema in uno stato di non-equilibrio termodinamico:\nOve formula_2 una funzione di densit\u00e0 di probabilit\u00e0 nello spazio di fase, ovvero il valore atteso di particelle a una data coppia di coordinate hamiltoniane. Il termine dipendente dai momenti coniugati formula_3 descrive il \"trasposto convettivo\", mentre il termine dipendente dalle forze esterne formula_4 descrive il \"trasporto diffusivo\". \nQuesta equazione descrive la variazione temporale e spaziale della distribuzione di probabilit\u00e0 della posizione e del momento della densit\u00e0 di distribuzione per un insieme di punti nello spazio di stato a particella singola. Molto spesso per la loro difficolt\u00e0 di risoluzione si ricercano soluzioni approssimate all'equazione di Boltzmann che dipendono sia dall'ambito di utilizzo che dalle condizioni del sistema considerato. L'equazione fu concepita nel 1872 per descrivere le dinamiche di un gas ideale, tuttavia, una delle applicazioni pi\u00f9 rilevanti sono le equazioni di bilancio, di cui un caso particolare senza sorgente sono le equazioni di conservazione."}
{"id": "2614", "revid": "1717538", "url": "https://it.wikipedia.org/wiki?curid=2614", "title": "Lev Davidovi\u010d Landau", "text": "Biografia.\nNacque in una famiglia ebraica. Il padre, ingegnere, era dirigente di un'importante azienda petrolifera e la madre era medico. Fin da giovanissimo fu considerato un bambino prodigio: a 12 anni impar\u00f2 da solo l'analisi matematica.\nA 14 anni si iscrisse alle facolt\u00e0 di fisica e chimica, optando poi per la prima, e a 16 anni affront\u00f2 la fisica teorica.\nOttenne la laurea nel 1927, anno in cui pubblic\u00f2 un suo lavoro sull'irraggiamento nella meccanica quantistica, nel quale us\u00f2 per primo la matrice densit\u00e0 per la descrizione degli stati.\nNel 1929 si rec\u00f2 a Copenaghen, dove Niels Bohr era solito tenere incontri nei quali si discuteva della fisica teorica del periodo, e questo fu un punto importante per la sua definitiva formazione di fisico.\nDal 1931 al 1934 fu a Leningrado, mentre dal 1935 fu a Charkiv, alla cattedra di fisica generale, dove, oltre a molteplici lavori, si dedic\u00f2 all'organizzazione di una scuola \"speciale\", pensando a un rinnovamento globale dell'insegnamento della fisica. Per questo motivo inizi\u00f2 a lavorare a un corso di Fisica Teorica, in collaborazione con Evgenij Lif\u0161ic, che doveva poi rivelarsi come il pi\u00f9 completo della fisica moderna, partendo dalla meccanica classica alla fisica statistica all'elettrodinamica dei continui, fino alla cinetica chimica.\nLandau pensava che i metodi di insegnamento non fornissero sufficienti mezzi matematici ai fisici, per cui l'accesso alla sua scuola era regolato da un esame di ammissione, chiamato \"minimo teorico\", nel quale veniva richiesta una perfetta conoscenza dell'analisi vettoriale, dell'algebra tensoriale e almeno dei presupposti delle funzioni a variabile complessa; argomenti pi\u00f9 specifici sarebbero poi stati introdotti dove necessari.\nDal 1934 al 1961 solo 43 fisici furono in grado di superare tale esame (tra i quali Aleksej Abrikosov, premio Nobel per la Fisica nel 2003), ma uno dei risultati di questa scuola fu l'alto livello generale della fisica sovietica.\nNel 1937 si trasfer\u00ec definitivamente a Mosca all'Istituto di Problemi Fisici. Nel 1938 Landau fu arrestato come \"nemico del popolo\", servo della fisica \"borghese\", e spia tedesca: trascorse un anno in carcere alla Lubjanka, dopo di che fu reintegrato presso lo stesso istituto grazie all'intervento del futuro Premio Nobel P\u00ebtr Kapica, che chiese a Stalin la scarcerazione.\nIn seguito ottenne vari riconoscimenti anche esteri e nel 1962 gli fu conferito il Premio Nobel per \"la ricerca pionieristica nella teoria dello stato condensato della materia e in particolare dell'elio liquido\".\nIl 7 gennaio 1962 fu vittima di un grave incidente stradale, quando, a causa della strada ghiacciata, l'autovettura su cui viaggiava, guidata dal fisico Vladimir Sudakov, con a bordo anche sua moglie, si scontr\u00f2 con un autocarro. Landau rimase tra la vita e la morte per diverso tempo e diede i primi segni di coscienza solo il 27 febbraio; non super\u00f2 mai veramente l'incidente, e mor\u00ec il 1\u00ba aprile 1968 per un'improvvisa embolia polmonare.\nProduzione scientifica.\nDare un quadro completo della sua produzione scientifica \u00e8 pressoch\u00e9 impossibile. Alcuni tra i suoi pi\u00f9 importanti contributi sono:\nEra tipico di Landau non riportare nelle pubblicazioni i riferimenti necessari, da un lato perch\u00e9 li giudicava banali, dall'altro perch\u00e9 agli stessi risultati egli era arrivato in altro modo, di solito pi\u00f9 semplice ed elegante.\nIl corso di fisica teorica.\nUna delle principali opere di Landau \u00e8 il monumentale \"Corso di Fisica Teorica\" in dieci volumi, scritto insieme a Evgenij Lif\u0161ic, L. P. Pitaevskij e V. B. Berestetsky, una delle opere pi\u00f9 sistematiche ed esaustive di fisica teorica finora scritte, che costituisce un punto di riferimento per tutti gli studenti universitari della materia, celebre peraltro per la chiarezza dell'esposizione e il rigore della trattazione. In realt\u00e0 Landau non amava scrivere e si limitava a dare l'impostazione dei testi e a discuterli con i suoi collaboratori; la redazione diretta avveniva ad opera di questi ultimi.\nIl corso si compone dei volumi:\nTutti i volumi del trattato sono pubblicati in italiano dalla casa editrice Editori Riuniti.\nIl suo corso ha esercitato una profonda influenza su chi ha studiato fisica in Italia negli anni settanta e ottanta, sia per l'effettiva consistenza di alcuni degli argomenti, sia per la facile reperibilit\u00e0 e il basso costo: rispetto ad altri testi di livello universitario, furono distribuiti anche in molte librerie non universitarie e quindi molti ebbero occasione di conoscerlo al di fuori del circuito accademico: erano rari gli studenti di fisica che non avessero acquistato almeno i primi tre volumi. Il quarto volume, scritto senza la supervisione di Landau, ha avuto in genere minori apprezzamenti, anche se ha conosciuto una buona diffusione. Gli altri erano relativi a corsi pi\u00f9 specialistici, non sempre inclusi nei piani di studio.\nPer molto tempo ci\u00f2 che si seppe della biografia di Landau era riportato nell'introduzione al primo volume del corso, tradotta dal russo, abbastanza dettagliata su alcuni aspetti ma reticente su altri. Essa glissava, ad esempio, sull'arresto e sull'incarcerazione."}
{"id": "2617", "revid": "827882", "url": "https://it.wikipedia.org/wiki?curid=2617", "title": "Lotta", "text": "La lotta (anticamente \"lutta\", dal latino l\u016dcta) consiste nel combattimento corpo a corpo tra due avversari o anche la fase del combattimento in cui i due contendenti finiscono avvinghiati in contatto diretto. Il termine si riferisce in particolare a tecniche, movimenti e contromosse applicate al fine di ottenere un vantaggio fisico, come posizioni di dominanza, uscite e sottomissioni, o per infortunare un avversario. Viene studiata e praticata soprattutto per sport e competizioni agonistiche, ma anche nelle arti marziali, per difesa personale o per addestramento militare. Esistono molti stili di lotta ognuno con regole diverse sia tra gli sport tradizionali (la lotta popolare) che tra le discipline di combattimento moderne; ognuna adotta un vocabolario ed una terminologia diversa anche in occasione delle stesse tecniche ed azioni, questo perch\u00e9 ognuno di essi possiede una propria storia ed ha risentito del condizionamento culturale della societ\u00e0 in cui si \u00e8 evoluto.\nStoria.\nLa lotta \u00e8 una delle pi\u00f9 antiche forme di combattimento.\n . Reperti archeologici babilonesi e egizi mostrano lottatori utilizzare gran parte delle tecniche note nelle competizioni sportive.\nNell'antica Grecia, la lotta occupava un posto rilevante nella leggenda e nella letteratura; vi sono riferimenti gi\u00e0 nell'Iliade, nella quale Omero racconta di scontri di lotta avvenuti nel contesto della guerra di Troia fra il XIII e il XII secolo a.C.\nSotto certi aspetti brutali, la lotta greca era la disciplina principale negli antichi giochi olimpici.\nL'antica Roma attinse pesantemente dalla lotta greca, ma ne elimin\u00f2 parte della sua brutalit\u00e0 e del suo carattere \"sportivo\" a favore di un approccio pi\u00f9 orientato alla formazione psicofisica dei cittadini e dei soldati.\nDurante il Medioevo, la lotta rimase popolare a livello regionale e venne patrocinata da molte famiglie reali, incluse quelle francesi, giapponesi ed inglesi.\nTecniche lottatorie sono descritte nei manuali di arti marziali europee del Rinascimento, come mezzo di difesa personale integrante l'uso di tecniche di scherma. In oriente, invece, l'addestramento militare, come per esempio quello delle guardie imperiali cinesi o dei samurai, comprendeva l'uso di tecniche corpo a corpo in caso si fosse perduta l'arma, come nello shuai jiao o nel jujutsu.\nForme di lotta tradizionale si sviluppano in numerose parti del mondo, dalla Scandinavia all'India.\nLe prime colonie americane importarono una forte tradizione lottatoria dall'Inghilterra. I coloni trovarono forme di lotta anche fra i nativi americani. La lotta amatoriale fior\u00ec attraverso i primi anni degli Stati Uniti e divenne un'attivit\u00e0 popolare in fiere, festivit\u00e0, celebrazioni ed esercitazioni militari.\nIl primo torneo nazionale organizzato di lotta fu tenuto a New York nel 1888, mentre la prima competizione di lotta nei moderni Giochi Olimpici si tenne nel 1904 a Saint Louis.\nNel 1912 viene fondata la Federazione Internazionale delle Lotte Associate (FILA), ad Anversa. Recentemente \u00e8 stata rinominata in United World Wrestling.\nNel corso del XX secolo si sono differenziate numerose nuove discipline sportive lottatorie (sia di tradizione occidentale, che orientale), come anche spettacoli puramente d'intrattenimento confluiti nel pro wrestling.\nLa United World Wrestling, sotto la giurisdizione del Comitato Olimpico Internazionale, ha riconosciuto nell'ambito sportivo le seguenti specialit\u00e0 come stili internazionali ufficiali, stabilendone regole uniche e gestendone incontri sportivi a livello mondiale:\nEsistono comunque numerosi stili folkloristici tradizionali che fanno parte della lotta popolare, nonch\u00e9 alcune arti marziali e sport da combattimento vari basati sulla lotta.\nTipi di lotta.\nCi sono molti differenti stili regionali di lotta sparsi nel mondo che sono praticati in una ristretta area geografica o nazione, come la malla-yuddha indiana o la s'istrumpa sarda. Altri stili di lotta come lo shoot wrestling, il catch wrestling, il submission grappling, il Brazilian jiu-jitsu, il judo, il sambo, la lotta libera e la lotta greco-romana hanno invece ottenuto popolarit\u00e0 a livello globale. Il judo, la lotta libera e la greco-romana hanno ottenuto lo status di sport olimpici, mentre il jiu-jitsu brasiliano e il sambo hanno i loro campionati mondiali.\nAltri tipi di lotta conosciuti sono la luta livre, lo shuai jiao, l'aikid\u014d, l'hapkido e la lotta sulla spiaggia.\nIn queste discipline, l'obiettivo \u00e8 o di portare al suolo l'avversario e bloccarlo, oppure di afferrarlo con una presa specializzata per sottometterlo e costringerlo ad arrendersi mediante un segnale (in genere, battere una mano).\nSostanzialmente le tecniche utilizzate sono le stesse (con eventuali varianti nelle prese a seconda dell'indumento usato), poich\u00e9 il corpo umano rimane lo stesso cos\u00ec come i modi di manipolarlo, a differenziare le varie discipline \u00e8 pi\u00f9 che altro il regolamento nelle competizioni che influisce su quali utilizzare e su come giungere ad esse.\nOltre che per l'eventuale fine (autodifesa o agonismo) gli stili di lotta trovano numerosi distinguo: i combattimenti si possono focalizzare sul controllo diretto e fisico dell'avversario, sul suo atterramento, ma possono essere specializzate in tecniche di sottomissione, o per il fatto che vengono combattute prevalentemente in piedi o a terra. Un'ulteriore differenziazione viene fatta in base all'abbigliamento con cui vengono praticate: la lotta olimpica viene praticata con uno specifico costumino o singlet, mentre le lotte provenienti dall'oriente si catalogano in \"gi\" o \"no-gi\" (se si veste o meno il budogi), ma ovviamente ogni altro stile di lotta possiede un abbigliamento proprio, caratteristico del folklore e della societ\u00e0 di appartenenza.\nAbbigliamento per lottare.\nEsistono grosso modo due modi per vestirsi nel praticare lotta, che possono influenzare la gamma di tecniche utilizzabili e il modo di esecuzione del confronto: in un caso si pratica con una giacca apposita, come per esempio il \"keikogi\" nelle discipline orientali o la kurtka nel sambo, o un pantaloncino in juta con le gambe arrotolate su cui si effettuano le prese nello Schwingen svizzero, un gil\u00e8t variopinto nella boke mongola, un particolare perizoma detto \"mawashi\" nel sumo, specifici bermuda in pelle nella lotta all'olio turca K\u0131rkp\u0131nar e cos\u00ec via. In alternativa si pu\u00f2 non utilizzare tale indumento per consentire prese.\nIn questi casi l'abbigliamento viene utilizzato per eseguire le prese, mentre nelle discipline olimpiche che si rifanno alle lotte antiche (che venivano praticate nudi), si indossano costumi attillati (troppo leggeri per effettuarci delle tecniche) che quindi enfatizzano il controllo diretto del corpo usando solo le prese e gli agganci naturali; \u00e8 chiaro che non esiste una regola univoca e in alcune forme di lotta si combatte a petto nudo. Anche le calzature comunque fanno parte delle \"divise\" dei lottatori si svaria dalla pratica a piede nudo, all'utilizzo di stivali, scarponi o scarpette sportive specifiche.\nLa forma comprensiva di un giacchetto, spesso detta \"gi\" per estensione del termine usato nelle discipline di origine orientale, spesso utilizza prese sugli indumenti (in alcuni casi anche sulle cinture) per controllare il corpo dell'avversario, mentre le forme \"no-gi\", pi\u00f9 proprie della tradizione occidentale, enfatizzano il controllo diretto di torso e testa usando solo le prese naturali del proprio corpo.\nAnche se l'uso di un giacchetto \u00e8 obbligatorio nelle competizioni di judo, di sambo e gran parte di quelle di BJJ, cos\u00ec come in molte variet\u00e0 di lotta popolare (o \"folk wrestling\") nel mondo, molti atleti si allenano anche senza, in genere per affinare la capacit\u00e0 di presa non avendo un indumento da afferrare.\nNon viene usato invece in discipline come la lotta olimpica o il submission grappling no-gi, dove gli atleti indossano al massimo tute aderenti come la \"rash guard\" o il \"singlet\", che non consentano di essere sfruttati per applicare tecniche. In alcune forme di wrestling si compete addirittura a petto nudo, indossando solo dei pantaloncini; nel sumo, si indossa solo un perizoma, detto mawashi.\nLotta in piedi e al suolo.\nLa distinzione pi\u00f9 ricorrente per la lotta \u00e8 relativa al suo essere applicata in piedi o a terra.\nPi\u00f9 specificatamente la lotta in piedi, spesso impropriamente indicata con il termine inglese di \"clinching\" (che \u00e8 un'azione che fa parte invece della lotta in piedi), \u00e8 parte integrante di qualsiasi arte di lotta, considerando che di solito i due combattenti iniziano l'incontro da una posizione in piedi. L'obbiettivo della lotta in piedi varia quindi a seconda dell'arte marziale o dello sport da combattimento di riferimento. Una lotta in piedi difensiva concerne di per s\u00e9 con l'applicazione di prese dolorose o lo scappare da esse, mentre una lotta in piedi offensiva include \"trapping\", proiezioni, lanci, intesi per infliggere seri danni o per spostare il combattimento al suolo.\nLa lotta in piedi pu\u00f2 essere anche impiegata sia offensivamente che difensivamente in combinazione con lo scambio di colpi, o per impedire all'avversario di ottenere una distanza sufficiente per poter lui stesso usare le percussioni.\nLa lotta a terra si riferisce a tutte le tecniche di lotta applicate quando i due lottatori non si trovano pi\u00f9 in una posizione in piedi. Gran parte di molte arti marziali e sport da combattimento che includono la lotta al suolo consiste nel posizionamento e nell'ottenere una dominanza sull'avversario. Questa situazione (di solito al di sopra di esso) consente al lottatore in posizione di vantaggio una vasta gamma di opzioni, come: cercare di fuggire rialzandosi, ottenere un'immobilizzazione per controllare e sfiancare l'opponente, eseguire una tecnica di sottomissione come una leva, o colpirlo velocemente. Il lottatore a terra, d'altra parte, si concentra principalmente nell'uscire dalla situazione e migliorare la sua posizione, di solito con un ribaltamento. In alcune discipline, in particolare quelle che utilizzano una posizione cosiddetta di guardia, il lottatore a terra pu\u00f2 riuscire ad applicare una sottomissione a chi \u00e8 situato sopra di lui.\nIn ambito sportivo, la lotta in piedi di solito riguarda il proiettare efficacemente l'avversario. In alcune specialit\u00e0 come la gl\u00edma, il combattimento finisce appena l'avversario \u00e8 caduto. In altre, l'incontro pu\u00f2 continuare al suolo finch\u00e9 non vengono incontrate alcune condizioni (come una sottomissione o un'immobilizzazione): Per esempio, nella lotta olimpica si cerca di far poggiare l'avversario con la schiena a contatto con la superficie del tappeto o proiettarlo con grande ampiezza per vincere; nel judo lo scontro in piedi detto \"randori\" cerca una proiezione perfetta sull'avversario per ottenere la vittoria o \"ippon\", qualora egli finisca a terra ma senza schienata si pu\u00f2 passare ad un lavoro a terra detto \"ne-waza\" in cui si cerca di immobilizzarlo schiena a terra per un determinato periodo di tempo o sottometterlo.\nSportivamente esistono anche discipline di sola lotta a terra, o nelle quali si pu\u00f2 ottenere la vittoria solo a terra, \u00e8 il caso per esempio del Submission Grappling e del Brazilian jiu-jitsu, che si concentrano su tecniche di sottomissione. Per contro, la lotta greco-romana \u00e8 la disciplina del \"clinching\" per eccellenza.\nLotta come dominio fisico o come sottomissione.\nLa lotta pu\u00f2 essere categorizzata anche in base al suo concentrarsi sul controllo fisico oppure sulla sottomissione. Questa distinzione era gi\u00e0 nota nell'antichit\u00e0, in epoca classica per esempio venivano definite come lotta \"canonica\" oppure \"pancreatoria\". Fra le discipline appartenenti al primo ambito ci sono il sumo, la lotta libera o la sua meno nota variante lotta sulla spiaggia (uno stile basato sulle tecniche della lotta libera ma a differenza di quest'ultima \u00e8 vietato il combattimento a terra, l'intento delle federazioni che organizzano i tornei di lotta sulla spiaggia \u00e8 quello di promuovere e diffondere il wrestling anche al di fuori delle palestre, sfruttando un ambiente di gara naturale e molto popolato). Sono competizioni in cui si ottiene la vittoria in genere schienando l'avversario o facendolo uscire da un'area delimitata, incoraggiando in genere proiezioni e lavoro di controllo.\nFra le discipline appartenenti al secondo ambito, vi sono il Brazilian jiu-jitsu, la luta livre e il submission grappling, nei quali la vittoria \u00e8 invece data dalla resa dell'avversario che subisce una sottomissione e incoraggiano un tipo di lavoro (soprattutto a terra, ma non necessariamente) finalizzato a conseguire ci\u00f2.\nIl sambo cerca di esplorare entrambi gli ambiti con diverse gradazioni, a seconda della specialit\u00e0 di sambo.\nQuesta appena descritta si tratta di una distinzione che nella lingua italiana non viene definita, dato che si utilizza generalmente per tutto il solo termine \"lotta\" proveniente dal latino \"lucta\".\nMa nei paesi anglosassoni (soprattutto Regno Unito e Stati Uniti), dove esiste una florida e datata tradizione di lotta, e dai quali provengono i principali atleti e campionati, si impiegano diversi termini utilizzati anche nei circuiti internazionali e che a volte possono generare confusione.\nNella lingua inglese si utilizza in genere il famoso termine \"wrestling\" per definire quella parte della lotta consistente in \"clinching\", proiezioni, lanci, prese ed immobilizzazioni, dove due avversari ingaggiano una competizione fisica in cui cercano di ottenere e mantenere una posizione di dominanza. La parola si riferisce soprattutto alla lotta olimpica, che viene definita in genere \"amateur wrestling\", in Italia il termine viene associato in genere solo agli spettacoli del \"professional wrestling\" che sono una forma di show che non va confuso con le competizioni lottatorie propriamente dette.\nIl termine proviene dall'Inglese antico ed \u00e8 una delle parole inglesi pi\u00f9 remote nel tempo per descrivere il combattimento corpo-a-corpo. Il dizionario Merriam-Webster lo definisce come \"uno sport o competizione in cui due individui disarmati combattono corpo-a-corpo per soggiogare o sbilanciare l'altro\".\nEsiste per\u00f2 anche il termine \"grappling\", che in inglese indica la lotta in generale in ogni suo aspetto, ma che a volte (e soprattutto in Italia) viene inteso riferendosi alla sola parte della lotta consistente in tecniche di sottomissione (strangolamenti, soffocamenti, leve, chiavi e torsioni) e in tecniche operanti per poter applicare le prime (che non sono invece parte delle discipline di \"wrestling\", a parte alcune eccezioni come il catch wrestling che ne ha adottate alcune nelle proprie regole).\nA volte si associa impropriamente il termine \"wrestling\" alla lotta in piedi e erroneamente \"grappling\" a quella a terra, ma in realt\u00e0 \u00e8 possibile effettuare un \"lavoro di wrestling\" anche a terra cos\u00ec come leve o strangolamenti sono applicabili anche in piedi.\nTecniche di lotta.\nLe tecniche di lotta possono essere suddivise in queste categorie:\nAspetti fisiologici.\nLe discriminanti nell'approccio alla lotta \u00e8 ci\u00f2 che gli studiosi definiscono \u201cintelligenza cinestetica\u201d e capacit\u00e0 propriocettiva. L'intelligenza cinestetica consiste nella capacit\u00e0\u00a0 di un individuo di saper gestire il proprio corpo e di controllarne i movimenti, manipolare oggetti trasformarli e riorganizzarli, o nel caso della lotta controllare il corpo di coloro con cui si entra in relazione, osservare situazioni e riprodurle, programmare sequenze di azioni anche a livello astratto. \u00c8 un'intelligenza che permette l'apprendimento attraverso il movimento (toccando oggetti, muovendosi, interagendo con lo spazio). La propriocezione \u00e8 la capacit\u00e0 di percepire e riconoscere la posizione del proprio corpo nello spazio e lo stato di contrazione dei propri muscoli, anche senza il supporto della vista.\nLa propriocezione assume un'importanza fondamentale nel complesso meccanismo di controllo del movimento.\nLa natura stessa impone dei tempi di apprendimento di queste due capacit\u00e0 che rientrano in quei processi fondamentali dell'et\u00e0 evolutiva e che quindi rimangono pi\u00f9 ostiche nell'et\u00e0 adulta, ma soprattutto la natura ci impone la metodica di apprendimento che in tutti i mammiferi \u00e8 la lotta (la principale attivit\u00e0 dei cuccioli per lo sviluppo psico-motorio).\n\u00c8 quindi sulla base di quanto scritto che in tutte le scuole professionistiche di sport di combattimento comprese quelle di MMA si attribuisce uno spazio molto ampio all'apprendimento delle tecniche lottatorie sia tra i professionisti che soprattutto nell'ambito giovanile ed infantile, come dichiarato poi dallo stesso Alessio Sakara in un suo intervento \u201cconsiglio ai giovani\u201d (youtube).\nLa Lotta intesa come la Lotta Olimpica risulta essere la disciplina pi\u00f9 utile all'apprendimento in sicurezza di queste abilit\u00e0 che poi saranno indispensabili nella pratica anche di discipline pi\u00f9 cruente. Lungi questo dal voler sostenere che la lotta sia la pi\u00f9 efficace tra le discipline di combattimento, ma soltanto che i fondamentali inerenti questa specialit\u00e0 sono oltre che fondamentali anche pi\u00f9 complessi e quindi da apprendere prematuramente.\nUso.\nIl grado con cui le tecniche di lotta sono utilizzate nei differenti sistemi di combattimento varia. Alcune discipline, come il catch wrestling, il submission wrestling, il judo, il sumo, e il Brazilian jiu-jitsu sono esclusivamente arti di lotta e non contemplano l'esecuzione di colpi.\nNel pancrazio antico invece la lotta era un tutt'uno con lo scambio di colpi e l'utilizzo delle mosse pi\u00f9 efferate, comprese lo spezzamento delle dita o la possibilit\u00e0 di mordere. Odierni sport da combattimento come le arti marziali miste ed il Pancrazio moderno, sono le discipline che pi\u00f9 si avvicinano a questa totalit\u00e0 consentendo agli atleti partecipanti di usare sia tecniche di lotta che percussioni, utilizzando l'una per poter applicare meglio le altre o viceversa le altre per giungere facilmente alla prima. I lottatori di lotta libera hanno conquistato il maggior numero di titoli in questa disciplina ibrida.\nLa lotta non \u00e8 comunque consentita in tutte le arti marziali e gli sport da combattimento; di solito allo scopo di concentrarsi su altri aspetti del combattimento come le tecniche pugilistiche, i calci o l'uso di armi. Gli avversari in questi tipi di incontro, tuttavia, possono ancora entrare brevemente in una fase di lotta o comunque di contatto diretto per fatica fisica o dolore; quando ci\u00f2 avviene, l'arbitro pu\u00f2 intervenire per separarli e far ripartire lo scontro, a volte dando un avvertimento ad uno o entrambi i competitori. Ci\u00f2 avviene per esempio nel pugilato, nella kickboxing, nel taekwondo, nel karate e nella scherma. Una fase di \"grappling\" prolungata nella muay Thai comporter\u00e0 anch'essa la separazione dei combattenti, ma l'arte studia intensamente l'utilizzo di tecniche di \"clinching\" attorno al collo.\nLe tecniche di lotta e la difesa dalle tecniche di lotta sono anche considerati importanti nella difesa personale e nelle applicazioni di polizia. Le pi\u00f9 comuni tecniche insegnate hanno lo scopo di difendersi da prese o applicare prese dolorose.\nD'altra parte, la lotta consente di controllare un avversario senza arrecargli danno. Per questo motivo, molte forze di polizia ricevono un certo grado di addestramento nella lotta.\nA maggior ragione, gli sport di lotta sono stati regolamentati di modo da permettere ai partecipanti di competere con tutti i loro sforzi fisici senza dover infortunare gli avversari.\nLa lotta viene chiamata \"dumog\" nell'eskrima. Il termine \"chin na\" nelle arti marziali cinesi ha a che fare con l'uso della lotta per ottenere una sottomissione o incapacitare l'avversario (ci\u00f2 pu\u00f2 implicare l'uso dei punti di agopuntura). Alcun arti marziali cinesi, l'aikid\u014d e diversi sistemi di eskrima, cos\u00ec come molte arti marziali europee medievali e rinascimentali, contemplano la lotta quando uno o entrambi i contendenti sono armati e ne studiano l'applicazione in sinergia con l'uso di armi. Per esempio, un bastone pu\u00f2 essere impiegato anche per effettuare uno strangolamento dopo una fase di scambio di colpi. Questa pratica \u00e8 significativamente pi\u00f9 pericolosa della lotta disarmata e richiede generalmente un alto livello di allenamento.\nAlcuni artisti marziali, come i Dog Brothers, combinano la lotta con l'uso di armi.\nLotta \"shoot\" o \"show\".\nNei paesi anglosassoni, si distingue in genere fra la lotta praticata a livello agonistico, spesso identificata col collegiate wrestling e l'amateur wrestling (e che ricadono nell'ambito della lotta olimpica), e il \"professional wrestling\", che consiste in realt\u00e0 in spettacoli d'intrattenimento, a volte seguenti anche un copione prestabilito. La lotta come \"show\" si \u00e8 sviluppata in particolare nelle forme del pro wrestling, del puroresu e della lucha libre."}
{"id": "2618", "revid": "125686409", "url": "https://it.wikipedia.org/wiki?curid=2618", "title": "Lingue dell'Italia", "text": "Le lingue dell'Italia costituiscono uno dei pi\u00f9 ricchi e variegati patrimoni linguistici all'interno del panorama europeo.\nAd eccezione di taluni idiomi stranieri legati ai moderni flussi migratori, le lingue che vi si parlano comunemente sono in via esclusiva di ceppo indoeuropeo e appartenenti in larga prevalenza alla famiglia delle lingue romanze: compongono il paesaggio linguistico, altres\u00ec, variet\u00e0 albanesi, germaniche, greche e slave.\nLa lingua ufficiale della Repubblica Italiana, l'italiano, discende storicamente dal toscano letterario, il cui uso in letteratura \u00e8 iniziato con le cosiddette \"Tre Corone\" (Dante, Petrarca e Boccaccio) verso il XIII secolo, e si \u00e8 in seguito evoluto storicamente nella lingua italiana moderna; questa, con l'eccezione di alcune aree di pi\u00f9 tarda italianizzazione, sarebbe stata ufficialmente adottata come codice linguistico di prestigio presso i vari Stati preunitari a partire dal XVI secolo.\nCiononostante, la lingua italiana \u2013 utilizzata in letteratura e nell'amministrazione in maniera principalmente scritta, e di conseguenza coesistente in diglossia con i differenti vernacoli locali utilizzati nel parlato \u2013 al momento dell'unificazione politica di gran parte dell'Italia nel Regno sabaudo, nel 1860, era parlata da una minoranza della popolazione costituita fondamentalmente dalle classi colte o semplicemente istruite, ma pot\u00e9 in seguito diffondersi tra le masse popolari mediante l'istruzione obbligatoria, nonch\u00e9 grazie al contributo, non meno determinante e pi\u00f9 recente, della televisione, che vede escluso, o molto limitato, l'uso dei dialetti e delle lingue di minoranza.\nDal punto di vista degli idiomi locali preesistenti esclusivamente nel parlato, ne consegue un processo di erosione linguistica e di minorizzazione, processo accelerato sensibilmente dall'ampia disponibilit\u00e0 di mezzi di comunicazione di massa in lingua italiana e dalla mobilit\u00e0 della popolazione, oltre ad una scarsa volont\u00e0 politica di tutelare le minoranze linguistiche (art. 6 Cost e L. 482/1999) e riconoscere una valenza culturale ai dialetti (art. 9 Cost). Questo tipo di cambiamenti ha ridotto sensibilmente l'uso degli idiomi locali, molti dei quali sono ormai considerati in pericolo di estinzione, principalmente a causa dell'avanzare della lingua italiana anche nell'ambito strettamente sociale e relazionale.\nSecondo Tullio De Mauro, il plurilinguismo \"italiano pi\u00f9 dialetti o una delle tredici lingue di minoranza\" (egli vi includeva anche il roman\u00ed, poi escluso dall'art. 2 della L. 482/1999 perch\u00e9 privo dell'elemento della \"territorialit\u00e0\") gioca un ruolo positivo in quanto \u00abi ragazzi che parlano costantemente e solo italiano hanno punteggi meno brillanti di ragazzi che hanno anche qualche rapporto con la realt\u00e0 dialettale\u00bb.\nLingue non territoriali.\nEsistono poi \u00ablingue non territoriali\u00bb, parlate in Italia ma non in un territorio definito: come gli idiomi dei nomadi Rom e Sinti, e la lingua dei segni italiana (LIS). Quest'ultima \u00e8 parlata dalla comunit\u00e0 di persone sorde, diffusa in tutto il territorio italiano, e ha radici culturali, grammatica, movimento e morfologia, movimento spazio-tempo. La popolazione italiana dei sordi \u00e8 composta da circa persone che utilizzano la LIS e degli Assistenti alla Comunicazione e degli Interpreti, ed \u00e8 riconosciuta dalla Convenzione delle Nazioni Unite sui diritti delle persone con disabilit\u00e0, ratificata in Italia nel 2009. Spesso queste lingue trovano tutela solo nella legislazione regionale, come altre regioni tra cui la Sicilia che ha promosso la diffusione della LIS, con la L.R. 23/2011, in Piemonte la L.R. 31/2012, in Basilicata la LR 30/2017, in Lombardia la LR 20/2016, in Lazio con la LR 6/2015. Esiste infine il metodo Malossi, una lingua tattile utilizzata dalle persone sordo-cieche e dai loro assistenti in varie parti d'Italia.\nLingue romanze d'Italia.\nGran parte delle lingue romanze e le loro variet\u00e0 parlate entro i confini italiani ad esclusione della lingua italiana (e delle sue variet\u00e0) sono spesso chiamate \"dialetti\" nella letteratura specialistica italiana e comprendono diversi gruppi, qui di seguito brevemente descritti.\nVa notato che la categoria \"dialetti italiani\", come gruppo omogeneo che raggruppi le lingue italo-romanze d'Italia, ha poco senso dal punto di vista strettamente linguistico, data la grande differenza che pu\u00f2 sussistere tra un dialetto e l'altro. Inoltre, i dialetti in questione, essendo una evoluzione indipendente della lingua latina, al pari dell'italiano, vanno considerati \"lingue sorelle\" di quest'ultima. Tuttavia, la dicitura dialetto milanese, dialetto napoletano, ecc. non \u00e8 scorretta, data la diffusa accezione del termine in Italia nel senso alternativo di \"lingua sociolinguisticamente subordinata a quella nazionale\" o \"lingua contrapposta a quella nazionale\".\nLingua sarda.\nLa lingua sarda \u00e8 costituita da un continuum di dialetti interni reciprocamente comprensibili e solitamente ricompresi in due norme ortografiche: quella logudorese, nella zona centro-settentrionale, e quella campidanese, in quella centro-meridionale.\nAttualmente la lingua sarda \u00e8 ufficialmente riconosciuta dalla Regione Autonoma della Sardegna e, dallo Stato, come una delle sue dodici minoranze linguistiche storiche. Nel periodo corrente, \u00e8 una lingua in pericolo di estinzione, minacciata dal processo di deriva linguistica verso l'italiano ufficialmente avviato nel diciottesimo secolo e ora in stadio piuttosto avanzato.\nSi caratterizza in quanto estremamente conservativa, tanto da essere considerata la lingua che nei secoli si sia meno discostata dal latino. La maggior parte degli studiosi ritiene che il gruppo sardo sia da considerarsi autonomo nell'ambito delle lingue romanze. Si ritiene che il sardo costituisca l'unico esponente ancora in vita di in un sistema linguistico romanzo \"meridionale\", insieme agli ormai estinti dialetti corsi cronologicamente precedenti alla toscanizzazione dell'isola e all'altrettanto estinta parlata latina dell'Africa settentrionale che, fino all'invasione araba, coesistette col berbero e il punico.\nLingue retoromanze.\nQuesto gruppo linguistico, identificato nel suo insieme per la prima volta da Graziadio Isaia Ascoli, fu per molto tempo considerato un sottogruppo del gruppo italoromanzo; attualmente, per\u00f2, \u00e8 generalmente considerato un sistema autonomo nell'ambito delle lingue romanze.\nLe lingue riconosciute che ne fanno parte sono il romancio (parlato in Svizzera nel cantone Grigioni), il ladino ed il friulano; nel complesso queste tre lingue esauriscono l'intero gruppo.\nLa lingua friulana \u00e8 parlata nelle province di Gorizia, Pordenone, Udine e in alcuni comuni di quella di Venezia. Oltre alla tutela statale, \u00e8 riconosciuta ufficialmente dalla Regione autonoma Friuli Venezia Giulia quale \"lingua della comunit\u00e0 regionale\".\nLa lingua ladina \u00e8 parlata nell'area dolomitica (ladinia). \u00c8 lingua coufficiale nella provincia autonoma di Bolzano, ha riconoscimento nella provincia autonoma di Trento e ne \u00e8 stata recentemente introdotta la tutela anche nei comuni ladini della provincia di Belluno. Varie influenze linguistiche ladine sono presenti anche nel nones, parlato in Val di Non nella provincia autonoma di Trento, tanto che alcuni linguisti considerano questa parlata appartenente al gruppo linguistico ladino.\nLingue settentrionali.\nAltrimenti dette \"altoitaliane\" o \"padane\".\nNella prima met\u00e0 del Novecento i gruppi galloitalico e veneto erano considerati romanzi orientali, ora sono unanimemente considerati romanzi occidentali.\n\u00c8 stata ipotizzata l'esistenza di una koin\u00e9 lombardo-veneta, una lingua comune che nel Medioevo sarebbe arrivata ad un certo grado di assestamento, prima di retrocedere di fronte al toscano; con il quale, pare, competesse per il ruolo di lingua letteraria.\nTra i tratti linguistici identificati come comuni nel diasistema italoromanzo Meyer-L\u00fcbke indica il passaggio da \"cl\" a \"chi\"; ma questo, come fa notare lo stesso Tagliavini, \u00e8 valido solo per toscano e centromeridionale, mentre le lingue settentrionali palatizzano (cio\u00e8 passano a \"ci\"), anche davanti ad \"a\".\nGruppo galloitalico.\nIl gruppo galloitalico presenta affinit\u00e0 con le lingue romanze occidentali ma per molti versi se ne discosta. Infatti alcuni tratti sono italoromanzi: nel gallo-italico e nel veneto \u00e8 assente il plurale sigmatico, cio\u00e8 terminante in -s (il plurale \u00e8 vocalico al femminile, mentre al maschile \u00e8 vocalico o adesinenziale), sono assenti le\u00a0s come desinenze verbali (eccetto nel piemontese occidentale nella seconda persona singolare dei verbi ausiliari e del futuro), sono pressoch\u00e9 assenti le \"s\" come desinenze pronominali ed i nessi consonantici sono semplificati (ad esempio piassa per piazza, mentre le lingue neolatine occidentali ed in misura minore le lingue neolatine orientali balcanoromanze mantengono i nessi consonantici).\nCaratteristiche che si riconducono alla Galloromania presenti negli idiomi gallo-italici sono l'indebolimento delle sillabe atone (fortissimo soprattutto nell'emiliano), la sonorizzazione delle consonanti occlusive intervocaliche e la riduzione delle geminate nella stessa posizione (lenizione), la caduta in molti casi delle consonanti finali e la presenza in molte varianti di fonemi vocalici anteriori arrotondati (/y, \u00f8/, in passato dette \"vocali turbate\"). Vari linguisti hanno messo in relazione la similarit\u00e0 con gli idiomi gallo-romanzi con il comune sostrato storico celtico, questa ipotesi \u00e8 ancora materia di discussione e alcuni linguisti attribuiscono l'indebolimento sillabico e i fonemi /y, \u00f8/ ad un'evoluzione locale indipendente.\nAltre caratteristiche proprie di questo sistema sono la risoluzione palatale del gruppo cl-, gl- \u00a0 e, per alcuni autori, il mantenimento di ca- e ga- (caratteristica tipica dell'italoromanzo); altri autori, e fra questi il Pellegrini, sostengono che per\u00f2 anticamente vi fosse palatalizzazione di ca- e ga-, tratto questo rapidamente retrocesso ed infine, per influenza toscana, andato perduto.\nAll'interno del gruppo gallo-italico possiamo riconoscere, grazie a pi\u00f9 o meno rilevanti omogeneit\u00e0 linguistiche, sistemi pi\u00f9 ristretti e distinti fra loro: ligure, piemontese, lombardo, emiliano, romagnolo, gallo-piceno, galloitalico di Sicilia, galloitalico di Basilicata.\nGruppo veneto.\nIl veneto presenta generalmente meno innovazioni dal latino, rispetto ai dialetti galloitalici: non ha l'indebolimento delle sillabe atone e anche le vocali finali reggono abbastanza bene, fuorch\u00e9 dopo sonorante. Le varianti principali sono il veneto centrale o meridionale (Padova, Vicenza, Rovigo), il veneto lagunare (Laguna di Venezia), il veneto orientale (Trieste, Venezia Giulia, Istria e Fiume), il veneto occidentale (Verona, Trento) che ha alcuni caratteri in comune con le parlate orobiche, il veneto centro-settentrionale (Treviso), il veneto settentrionale (Belluno), il veneto dalmata (Dalmazia) e i dialetti di valle e pedemontani, come il feltrino.\nLa caratteristica pi\u00f9 vistosa \u00e8 la struttura sillabica che non tollera geminate in nessuna posizione.\nLingue meridionali.\nGruppo meridionale.\nIl gruppo italiano meridionale, o alto-meridionale, \u00e8 caratterizzato dall'indebolimento delle vocali non accentate (atone) e la loro riduzione alla vocale indistinta (rappresentata dai linguisti come \u0259 o talvolta come \u00eb). A nord della linea Circeo-Sora-Avezzano-L'Aquila-Accumoli-Aso, le vocali atone sono pronunciate chiaramente; a sud di questa linea gi\u00e0 si presenta il suono \u0259, che si ritrova poi fino ai confini meridionali con le aree in cui i dialetti sono classificati come meridionali estremi, ossia alla linea Cetraro-Bisignano-Melissa.\nGruppo meridionale estremo.\nIl gruppo meridionale estremo comprende il siciliano, il calabrese centro-meridionale ed il salentino.\nLa caratteristica fonetica che accomuna i dialetti del gruppo siciliano \u00e8 l'esito delle vocali finali che presenta una costante territoriale fortemente caratterizzata e assente nelle altre lingue e dialetti italiani:\nAssenza totale delle mute e dello scev\u00e0.\n\u00c8 inoltre caratteristica principale e singolarit\u00e0 di molte varianti (ma non tutte), la presenza dei fonemi \"tr\", \"str\", e \"dd\", i quali possiedono un suono retroflesso probabilmente derivante da un sostrato linguistico probabilmente pre-indeuropeo. Il siciliano non \u00e8 attualmente riconosciuto come lingua a livello nazionale.\nVarianti toscane.\nIl toscano \u00e8 costituito dalle variet\u00e0 toscane e da quelle pi\u00f9 o meno affini parlate in Corsica e nella Sardegna settentrionale. Nonostante non sia una lingua appartenente alla Rom\u00e0nia occidentale, presenta molti caratteri tipici della zona altoitaliana. L'italiano letterario \u00e8 da considerarsi un'altra variante (sebbene molto influenzata da altri idiomi italoromanzi) del dialetto toscano. Il c\u00f2rso settentrionale o di Cismonte e, in particolare, quello parlato nella regione storica del Capo Corso, \u00e8 affine al toscano occidentale, dal quale per\u00f2 si differenzia per alcune forme lessicali e le finali in /u/.\nIl gallurese, parlato nel nord-est della Sardegna, presenta notevoli influenze della lingua sarda a livello di morfologia e sintassi, ma \u00e8 strettamente imparentato col c\u00f2rso meridionale o di Pumonte, nello specifico con quello sartenese che si presenta praticamente identico nell'arcipelago di La Maddalena. Il sassarese condivide un'origine simile al c\u00f2rso, ma \u00e8 distinta da quest'ultimo: \u00e8 patrimonio delle popolazioni mercantili di differente origine (sarde, c\u00f2rse, toscane e liguri) che nel XII secolo diedero impulso alla neonata citt\u00e0 di Sassari, creando un dialetto mercantile che nel corso dei secoli si \u00e8 esteso a diverse citt\u00e0 limitrofe (tutta la costa del Golfo dell'Asinara da Stintino a Castelsardo), subendo inevitabilmente una profonda influenza da parte del sardo logudorese, dal catalano e dallo spagnolo.\nLungo il crinale appenninico tra la Toscana e l'Emilia (Sambuca Pistoiese, Fiumalbo, Garfagnana e altre localit\u00e0) le persone pi\u00f9 anziane usano ancora delle parlate di transizione tra il sistema toscano e il sistema gallo-italico dette parlate gallo-toscane. Tali parlate sono di grandissimo interesse per i linguisti perch\u00e9 formano un sistema linguistico di transizione sia tra la Rom\u00e0nia orientale e quella occidentale, sia tra le parlate altoitaliane e quelle tosco-meridionali.\nLingue o dialetti centrali.\nAppartengono al gruppo delle lingue centrali tutti i dialetti parlati in gran parte del Lazio (ad esclusione delle regioni pi\u00f9 meridionali, dove i dialetti appartengono al gruppo meridionale intermedio), in Umbria, in alcune zone della provincia di Grosseto (in Toscana), e nelle province di Ancona, Macerata e Fermo nelle Marche.\nGruppo mediano.\nIl gruppo italiano mediano \u00e8 quello di pi\u00f9 difficile classificazione. Infatti le parlate si sono influenzate tra di loro in maniera considerevole e non lineare. Si distinguono i seguenti idiomi o sottogruppi:\nI gruppi toscano e mediano sono comunque gruppi abbastanza conservativi: nel c\u00f2rso non esiste nessun tipo di indebolimento consonantico, nel toscano e in parte dei dialetti umbri e marchigiani c'\u00e8 la gorgia, altrove una lenizione non fonologica. Comune \u00e8 la realizzazione fricativa delle affricate mediopalatali e nelle zone meridionali i raddoppiamenti di /b dZ/ semplici intervocalici.\nRomanesco.\nIl dialetto romanesco, diffuso quasi esclusivamente a Roma, risulta aver subito una considerevole influenza da parte del toscano diffusa in molti ambienti capitolini (legati in particolare alla Curia) nel XVI secolo e XVII secolo. Tale dialetto \u00e8 molto diverso dall'antico dialetto di Roma che era invece \u00absottoposto a influenze meridionali e orientali\u00bb. Per questa ragione, molti linguisti tendono a considerare tale dialetto indipendente e separato dai restanti dialetti mediani.\nLingue non romanze.\nIdiomi albanesi.\nIn numerosi centri dell'Italia meridionale (continentale e insulare) esistono isole linguistiche storiche dove si parla l'albanese (\"arb\u00ebrisht\"). Parlato in 50 comunit\u00e0 sparse in sette regioni italiane dai discendenti dai profughi albanesi dal XV secolo, e gi\u00e0 diffuso in altrettante altre 50, per almeno 100 colonie originarie albanesi, la loro parlata \u00e8 prettamente quella albanese nel variante tosco diffuso nel sud dell'Albania e nella regione dell\u2019Epiro (Ciamuria).\nQueste comunit\u00e0 sono cos\u00ec diffuse in: Abruzzo, Campania, Puglia, Basilicata, Molise, Calabria e Sicilia.\nLe comunit\u00e0 albanofone pi\u00f9 numerose si trovano in Calabria (in provincia di Cosenza, Catanzaro, Crotone) e in Sicilia (in provincia di Palermo).\nSi stima che i parlanti albanofoni siano 100.000 circa.\nIdiomi germanici.\nOltre alla provincia autonoma di Bolzano, nei cui comuni vige il bilinguismo italiano-tedesco, in tutto il Triveneto sussistono alcune isole linguistiche germanofone, sparse nelle regioni prealpine e alpine.\nLa lingua cimbra \u00e8 un idioma di tipo bavarese, portato da un gruppo di migranti tedeschi che nel medioevo colonizzarono le zone al confine tra le provincie di Trento, Verona (Tredici Comuni) e Vicenza (Sette Comuni). Incalzato dai dialetti della lingua veneta, il cimbro \u00e8 entrato in crisi gi\u00e0 secoli fa e attualmente \u00e8 parlato soltanto da poche centinaia di persone. La comunit\u00e0 pi\u00f9 vivace \u00e8 quella di Luserna (\"Lusern\", TN), mentre sono ridotti a poche decine i parlanti di Giazza (\"Ljetzan\", VR) e Roana (\"Robaan\", VI). Praticamente scomparsa l'isola cimbra del Cansiglio (provincie di Belluno e Treviso), fondata all'inizio dell'Ottocento da un gruppo di roanesi.\nLa lingua mochena \u00e8 ancora parlata nei villaggi della Val Fersina (collaterale alla Valsugana) e ha origini affini al cimbro, ovvero deriva da uno stanziamento di coloni tedeschi in epoca antica.\nIsole germanofone si trovano anche in Carnia (Sauris, \"Zahre\", Timau, \"Tischlbong\" e Sappada, \"Plodn\") e hanno un'origine simile alle precedenti. Infine, il tedesco \u00e8 diffuso su buona parte della Val Canale (\"Kanaltal\"), al confine con l'Austria.\nIn Piemonte e Valle d'Aosta, al gruppo tedesco (precisamente alemanno) appartengono le parlate walser presenti in alcuni comuni e imparentate con quelle del vicino cantone svizzero del Vallese.\nIdiomi greci.\nIn alcuni centri dell'Italia meridionale esistono isole linguistiche dove si parla il greco antico. In particolare le comunit\u00e0 grecofone o grecaniche sono presenti in Salento ed in Calabria.\nNel gennaio 2012 il Comune e la Provincia di Messina riconoscono ufficialmente la lingua greca moderna e grecanica di Calabria.\nIdiomi indo-arii.\nIl roman\u00ed \u00e8 parlato dai sinti e dai rom d'Italia in diverse forme dialettali influenzate dalle lingue dei paesi attraversati in passato, nonch\u00e9 dalle parlate regionali italiane con cui esse sono in contatto.\nIdiomi slavi.\nIn Friuli-Venezia Giulia esiste una comunit\u00e0 che parla lo sloveno in tutta la fascia confinaria delle province di Trieste, Gorizia e Udine. In provincia di Udine esiste inoltre la comunit\u00e0 slovena nella Val di Resia, parlante, secondo alcuni studiosi, una variante dialettale distinta dello sloveno: il resiano. Il dialetto resiano, molto simile ai dialetti sloveni della vicina Carinzia (Austria), \u00e8 ritenuto a livello internazionale , un dialetto della lingua slovena e il comune di Resia si \u00e8 dichiarato, ai sensi della L. 482/99, di lingua slovena, ottenendo annualmente i fondi per la tutela come \"minoranza linguistica slovena\".\nIn Molise in alcuni centri esistono ancora comunit\u00e0 parlanti il (\"na-na\u0161u\"), antico dialetto slavo originario dell'entroterra dalmata, che discendono dagli slavi che arrivarono in Italia tra il XV-XVI secolo per sfuggire all'avanzata ottomana nei Balcani e si stanziarono nei paesi di Acquaviva Collecroce (\"Kru\u010d\"), San Felice del Molise (\"Sti Fili\u0107\") e Montemitro (\"Mundimitar\") nell'attuale provincia di Campobasso; . Questi profughi e i loro discendenti venivano e vengono chiamati con la denominazione antica di Schiavoni (dal latino \"Sclaveni\" ovvero Slavi, da cui deriva anche \"sclavus\" ovvero schiavo), nome che \u00e8 rimasto anche nella toponomastica del territorio.\nPregiudizi linguistici.\nStante la difficolt\u00e0 di definire il confine tra dialetto e lingua, al primo gli studiosi di linguistica alternano anche l'espressione \"variet\u00e0 linguistiche\", che assieme alla \"variet\u00e0 standard\" formano un sistema linguistico (variet\u00e0 + standard). Qualsiasi idioma ha una grammatica e un lessico, perch\u00e9 senza grammatica e lessico non esisterebbe alcun linguaggio umano comprensibile.\nI dialetti neolatini, nati dalla disgregazione del latino a partire dal V secolo d.C., dopo secoli di contributi letterari si sono dotati di una o pi\u00f9 forme standard di riferimento. La \"variet\u00e0 standard\" \u00e8 il dialetto che di norma per prestigio letterario diventa in un territorio l'idioma di riferimento anche per i migliori letterati parlanti gli altri dialetti.\nNonostante la mancata tutela dei \"dialetti\" da parte dello Stato (che anzi attu\u00f2 diverse iniziative di contrasto verso manifestazioni linguistiche derubricate a \"malerba dialettale\") si \u00e8 assistito a una rivalutazione di tali idiomi sul piano culturale.\nDal punto di vista della linguistica, la discriminazione dei cosiddetti \"dialetti\" \u00e8 ingiustificata, cos\u00ec come la presunzione di superiorit\u00e0 di alcune variet\u00e0 rispetto ad altre. I dialetti presenti in Italia hanno infatti una loro grammatica, un loro lessico e spesso una letteratura. La stessa lingua italiana deriva dal dialetto toscano letterario di base fiorentina del XIV secolo, che dal XVI secolo venne progressivamente impiegato nella penisola italiana e in Sicilia come modello linguistico esemplare.\nPoich\u00e9 per la linguistica tutti i dialetti e le lingue sono pertanto insiemi di segni e regole ordinati e funzionanti analogamente, secondo alcuni studiosi la distinzione avviene esclusivamente a livello politico e storico: ricorrendo al termine \"lingua\" molte culture fanno riferimento all'esistenza di un sistema riconosciuto dalle istituzioni, codificato e con a disposizione testi letterari e/o ufficiali scritti in quella lingua. \u00c8 questo il caso del sardo e del friulano, che hanno anche ottenuto il riconoscimento statale di minoranze linguistiche per i propri parlanti. La minoranza linguistica friulana e quella sarda parlano due lingue che verosimilmente non appartengono al gruppo italo-romanzo e che sono generalmente classificate in maniera autonoma nell'ambito delle lingue romanze. Lo stesso Tullio De Mauro in un suo libro considera sardo, ladino e friulano come \"formazioni autonome rispetto al complesso dei dialetti italoromanzi\". Secondo Sergio Salvi, ascrivere la lingua friulana, come fanno alcuni linguisti italiani, al sistema dell'italiano \"tout court\" \u00ab\u00e8 possibile soltanto allargando talmente la definizione della lingua italiana da trasformarla, pi\u00f9 o meno, in... lingua romanza. Se il friulano \u00e8 un dialetto italiano, non si vede perch\u00e9 non lo debba essere, per esempio, anche l'occitanico\u00bb. Nel caso della lingua sarda e di quelle retoromanze (ladino e friulano), il legislatore italiano, con la legge 482/99 che riconosce lo status di minoranze linguistiche a ladini, friulani e sardi, ha preso atto di quanto gi\u00e0 ampiamente postulato dalla linguistica, cui si aggiungono riconosciuti requisiti storici, antropologici e identitari.\nA prescindere dal loro riconoscimento politico, la maggioranza dei dialetti d'Italia non \u00e8 comunque costituita da \"corruzioni\", deviazioni o alterazioni della lingua nazionale di base toscana, bens\u00ec da parallele continuazioni del latino e pertanto lingue \u201csorelle\u201d dell'italiano. In questo senso, \u00e8 improprio parlare di \"dialetto della lingua ufficiale\" in riferimento, ad esempio, al piemontese o al napoletano: essendo s\u00ec idiomi sviluppatisi dal latino, ma in modo indipendente dal toscano, non possono essere considerati variet\u00e0 locali della lingua italiana. Pi\u00f9 opportuno \u00e8 allora parlare di dialetti italiani o dialetti d'Italia in riferimento alle varianti italo-romanze diffuse presso una regione, zona o citt\u00e0 e non invece dialetti dell'italiano (ad esempio, si pu\u00f2 affermare che il lombardo occidentale \u00e8 un dialetto italiano perch\u00e9 parlato all'interno dei confini italiani, ma non \u00e8 corretto dire che sia un dialetto dell'italiano, poich\u00e9 \u00e8 un dialetto della lingua lombarda). Tali parlate sono considerate dialetti romanzi primari, storicamente subordinate all'italiano solo da un punto di vista sociolinguistico a fronte di un'origine latina comune. Inoltre, per definire queste parlate si pu\u00f2 fare ricorso appunto al termine variet\u00e0, che indica un sistema linguistico indipendentemente da riferimenti legati al prestigio, alla diffusione geografica e a tutte le equivocit\u00e0 veicolate dalla parola dialetto nell'uso comune. O ancora, in gergo scientifico, \u00e8 possibile riferirsi ai singoli dialetti locali utilizzati in condizione di diglossia o di bilinguismo con la lingua ufficiale.\nAl contrario, si parla di \"dialetti secondari\" in riferimento alle manifestazioni linguistiche generate dalla diversificazione di un'unica lingua in vari territori, come nel caso dello spagnolo in America latina, dei vari dialetti arabi o del gi\u00e0 citato inglese americano: non si tratta quindi di dialetti originati autonomamente dal latino o dal proto-germanico, ma varianti dello stesso sistema. I dialetti secondari dell'italiano sono quelli noti come \"italiani regionali\", cio\u00e8 le variet\u00e0 intermedie tra lingua standard nazionale e le altre variet\u00e0 autonome.\nTuttavia, l'accezione di dialetto inteso come \"variet\u00e0 della lingua nazionale\" \u00e8 ancora radicata, con ambiguit\u00e0 e relativismo semantici. In particolare dal punto di vista politico, legislativo e giurisprudenziale, il termine \"dialetto\" \u00e8 usato in questa accezione per definire qualsiasi idioma storico, romanzo e talvolta anche non-romanzo, parlato in un'area geografica del paese e che non goda dello status di \"lingua\" in regime di ufficialit\u00e0, coufficialit\u00e0 e/o bilinguismo. Nella categoria ricadono numerosi idiomi italiani dotati di storia propria, non intercomprensibili e spesso fregiati di una propria tradizione letteraria di rilievo, come, ad esempio, il veneto e tanti altri. Eppure, nonostante la presenza di un corpus letterario, essi continuano ad essere percepiti come \"dialetti\" o lingue orali dalla popolazione, gran parte della quale - compreso chi li parla - non \u00e8 in grado di scriverli. Ci\u00f2 \u00e8 anche dovuto all'abitudine di ricorrere ad un'incompatibile ortografia italiana, che genera sistemi di scrittura variabili laddove questi idiomi vengano usati in forma scritta (internet, segnaletica e cartellonistica, messaggi).\nL'opinione alternativa, che sta incominciando a farsi strada anche tra alcuni linguisti di lingua italiana, rifiuta l'accezione di dialetto inteso come variet\u00e0 della lingua nazionale preferendo quella di sistema linguistico indipendente dalla lingua nazionale. Ci\u00f2 ha portato dunque a utilizzare il termine \"lingua\" in luogo di \"dialetto\" (ad esempio, lingua siciliana o lingua romagnola); questa posizione \u00e8 stata condivisa, nel Parlamento Europeo, dal gruppo Verdi/ALE, in un convegno internazionale che ha avuto luogo nel 1999. Il Consiglio d'Europa nei suoi trattati non indica le lingue (e relative popolazione) da tutelare, n\u00e9 indica i criteri per distinguere una lingua da un dialetto, n\u00e9 riconosce ad alcun idioma lo status di lingua; tale competenza \u00e8 sempre degli Stati, i quali hanno firmato e ratificato il trattato internazionale europeo.\nValore culturale dei dialetti in Italia.\nForti di una radicata tradizione verbale ma anche letteraria, le lingue italo-romanze non riconosciute, tradizionalmente chiamate dialetti, in Italia sono servite nel tempo da spunto per la realizzazione di molti lavori teatrali entrati poi stabilmente nel repertorio di uno specifico genere chiamato teatro dialettale.\nUn valore particolare ai dialetti \u00e8 stato attribuito specialmente in tempi relativamente recenti, da quando si \u00e8 avuta piena consapevolezza dell'ormai predominanza nella comunicazione della lingua nazionale sulle parlate regionali. Affinch\u00e9 i dialetti non scompaiano diventando \"lingue morte\", si \u00e8 tentato e si tenta di studiare e recuperare appieno il significato storico e il senso culturale della parlata locale, anche in chiave di un recupero delle radici e dell'identit\u00e0 propri di ogni regione. All'interno di queste dinamiche si assiste recentemente ad un uso del dialetto nelle tifoserie di calcio, specie con l'esposizione di striscioni in dialetto che evidenziano un recupero dei dialetti con finalit\u00e0 di rivendicazione identitaria.\nSecondo i pi\u00f9 recenti dati statistici il 45,9% degli italiani parla in modo esclusivo o prevalente l'italiano, il 32,2% lo alterna con un dialetto o lingua locale, il 14% si esprime esclusivamente nell'idioma locale, mentre il resto ricorre a un'altra lingua. Il noto linguista Tullio De Mauro, intervistato dal quotidiano La Repubblica il 29 settembre 2014, affermava che l'uso alternante di italiano e dialetto (con riferimento ai dialetti dell'Italia, non ai dialetti dell'italiano) arrivava allora al 44,1% e coloro che adoperano solo l'italiano erano il 45,5%.\nSecondo varie ricerche, i ragazzi userebbero quotidianamente \"dialettismi\", ovvero espressioni derivate da una lingua locale, in italiano; tra i vari motivi, i pi\u00f9 importanti sono: il desiderio di creare un legame forte con la propria famiglia (67%), volont\u00e0 di conoscere la storia di determinati termini ed espressioni (59%) o possibilit\u00e0 di arricchire il proprio parlato con espressioni colloquiali (52%) e lo spirito di appartenenza alla propria terra.\nSituazione giuridica.\nLegislazione statale.\nLingua ufficiale.\nNella Repubblica Italiana la lingua ufficiale \u00e8 l'italiano. Oltre alla consuetudine, il riconoscimento si pu\u00f2 ricavare indirettamente dal fatto che la Costituzione \u00e8 redatta solo in italiano, mentre un riconoscimento espresso si trova nello statuto del Trentino-Alto Adige, che \u00e8 una legge costituzionale della Repubblica:\nUlteriori riconoscimenti sono presenti nell'articolo 122 del codice di procedura civile, nell'articolo 109 del codice di procedura penale, e nell'articolo 1 della legge 482/1999.\nMinoranze linguistiche.\nLa Costituzione prevede all'articolo 6 la tutela delle minoranze linguistiche, che ne riconosce i diritti linguistici. Per due minoranze in particolare delle dodici, la tutela della lingua e della cultura sono esplicitate negli statuti di autonomia del Trentino-Alto Adige e della Valle d'Aosta.\nIn seguito a un assai travagliato processo normativo, la ha infine dato applicazione all'Art. 6 della Costituzione, riconoscendo la tutela della lingua e della cultura di dodici popolazioni autoctone storicamente parlanti idiomi diversi dall'italiano (oltre ad avere altre caratteristiche che le distinguono) e elencate in due gruppi di sei: nel primo albanesi, catalane, germaniche, greche, slovene e croate, nel secondo francesi, francoprovenzali, friulane, ladine, occitane e sarde. La Repubblica ha inoltre firmato e ratificato nel 1997 la Convenzione-quadro per la protezione delle minoranze nazionali, e ha firmato la Carta europea delle lingue regionali o minoritarie il 27 giugno del 2000, ma non l'ha ratificata per cui non trova applicazione nel territorio della Repubblica.\nNella quotidianit\u00e0 non tutte le dodici lingue riconosciute a livello nazionale godono della stessa considerazione: ad esempio, l'Agenzia delle Entrate mette a disposizione il modello 730 e le relative istruzioni, oltre che in italiano, solo in tedesco e in sloveno. I siti governativi e parlamentari non hanno una versione, nemmeno ridotta, in queste lingue, salvo rare eccezioni come la versione in francese del sito della Camera dei deputati. Pur essendo vietato discriminare tra le dodici minoranze linguistiche che hanno pari diritti linguistici e costituzionali, solo tre di queste (minoranza francese della Valle d'Aosta; minoranza germanofona della provincia di Bolzano; minoranza slovena della provincia di Trieste) godono di una maggiore tutela, grazie a trattati internazionali stipulati prima della approvazione della L. 482/1999 e ratificati dal Parlamento italiano, avendo scuole pubbliche statali in cui la lingua curriculare \u00e8 quella propria della minoranza, nonch\u00e9 un canale televisivo nella sola lingua della minoranza.\nLegislazione regionale.\nDiverse regioni italiane hanno prodotto nel corso degli anni ulteriori leggi regionali a riconoscimento e tutela di vari idiomi, fra cui in ordine cronologico:\nTutti gli idiomi diversi dalle lingue parlate dalle \"minoranze linguistiche storiche\" riconosciute e tutelate ai sensi dell'art. 6 della Costituzione italiana, elencate nell'art. 2 della legge 482/99, possono essere esclusivamente \"valorizzati sul solo piano culturale\" ai sensi dell'art. 9 della Costituzione italiana, quale \"patrimonio culturale immateriale regionale\".\nOrtografie e fonetica.\nAlcuni fonemi, pur non disponendo di un grafema univoco in una certa grafia, possono essere comunque presenti nei dialetti che, nella tabella qui di seguito, non hanno tali suoni raffigurati.\nLingue non riconosciute come lingue minoritarie in Italia, ma riconosciute dall'Unesco."}
{"id": "2620", "revid": "767487", "url": "https://it.wikipedia.org/wiki?curid=2620", "title": "Linee pure", "text": "Le linee pure sono degli stipiti (linee di discendenza) di organismi al cui interno la riproduzione sessuale d\u00e0 lo stesso risultato di quella asessuale; praticamente sono gli individui che conservano gli stessi caratteri da una generazione all'altra. I membri della stessa linea pura sono quindi identici nelle loro caratteristiche ereditarie.\nGregor Mendel (1874-1884) ottenne linee pure lasciando autofecondare piante di pisello (Pisum sativum).\nNelle cavie di laboratorio si ottengono linee quasi pure incrociando ripetutamente fratelli e sorelle per parecchie generazioni.\nIn termini genetici, una linea pura \u00e8 costituita da individui omozigoti in tutti i loci. Presentano lo stesso genoma."}
{"id": "2621", "revid": "767487", "url": "https://it.wikipedia.org/wiki?curid=2621", "title": "L'albero delle pere", "text": "L'albero delle pere \u00e8 un film del 1998 della regista Francesca Archibugi.\nTrama.\nSiddharta \u00e8 un quattordicenne che proviene da una famiglia problematica: la madre \u00e8 una donna fragile mentre il padre \u00e8 un regista sperimentale da cui la madre si \u00e8 separata per convivere con Roberto. Inoltre ha una sorella pi\u00f9 piccola, Domitilla, frutto della relazione tra la madre e Roberto. Un giorno la sorellina si punge con una siringa trovata nella borsa della madre, cos\u00ec Siddharta deve affrontare la cosa senza rivolgersi ai deboli e problematici adulti che gli stanno attorno."}
{"id": "2622", "revid": "79968", "url": "https://it.wikipedia.org/wiki?curid=2622", "title": "La grande guerra", "text": "La grande guerra \u00e8 un film del 1959 diretto da Mario Monicelli, prodotto da Dino De Laurentiis e interpretato da Alberto Sordi e Vittorio Gassman.\n\u00c8 considerato uno dei migliori film italiani sulla guerra e uno dei capolavori della storia del cinema. Vincitore del Leone d'oro al Festival del Cinema di Venezia ex aequo con \"Il generale Della Rovere\" di Roberto Rossellini e nominato all'Oscar quale miglior pellicola straniera, si aggiudic\u00f2 inoltre tre David di Donatello e due Nastri d'argento. Ottenne un enorme successo anche all'estero, soprattutto in Francia.\nNel settembre 2009 il film \u00e8 stato scelto per la pre-apertura della 66\u00aa edizione del Festival del Cinema di Venezia. Nel gennaio 2011, come omaggio a Monicelli scomparso da poco, la Cineteca di Bologna organizz\u00f2 una retrospettiva in suo ricordo, proiettando nel cinema Lumi\u00e8re \"La grande guerra\" e altri lavori del regista. \u00c8 stato successivamente inserito nella lista dei \"100 film italiani da salvare\", \"100 pellicole che hanno cambiato la memoria collettiva del Paese tra il 1942 e il 1978\".\nTrama.\n1916. Il romano Oreste Jacovacci e il milanese Giovanni Busacca si incontrano presso un distretto militare durante la chiamata alle armi. Il primo promette con l'inganno di far riformare l'altro in cambio di denaro. I due si incontrano nuovamente su una tradotta per il fronte: dopo l'ira iniziale di Giovanni, finiscono per simpatizzare e divenire amici. Seppure di carattere completamente diverso sono uniti dalla mancanza di qualsiasi ideale e dalla volont\u00e0 di evitare ogni pericolo pur di uscire indenni dalla guerra. Attraversate numerose peripezie durante l'addestramento, i combattimenti e i rari momenti di congedo, in seguito alla disfatta di Caporetto vengono comandati come staffette portaordini, mansione molto pericolosa, che viene loro affidata perch\u00e9 considerati come i \"meno efficienti\".\nUna sera, dopo aver svolto la loro missione, si coricano nella stalla di un avamposto poco lontano dalla prima linea, ma una repentina avanzata degli austriaci li fa svegliare in territorio nemico. Sorpresi ad indossare cappotti dell'esercito austro-ungarico nel tentativo di fuga, vengono catturati, accusati di spionaggio e minacciati di fucilazione. Sopraffatti dalla paura ammettono di essere in possesso di informazioni cruciali sul contrattacco italiano sul Piave, e pur di salvarsi decidono di passarle al nemico. L'arroganza dell'ufficiale austriaco ed una battuta di disprezzo verso gli italiani (\"fegato? questi conoscono solo quello alla veneziana con le cipolle\") rid\u00e0 per\u00f2 forza alla loro dignit\u00e0, portandoli a mantenere il segreto fino all'esecuzione capitale, l'uno insultando spavaldamente il capitano nemico e l'altro che, dopo la fucilazione del compagno, finge di non essere a conoscenza delle informazioni e viene cos\u00ec fucilato poco dopo l'amico.\nLa battaglia si conclude poco tempo dopo, con la vittoria dell'esercito italiano e la riconquista della postazione caduta in mano agli Austriaci, ignorando il sacrificio nobile di Busacca e Jacovacci, ritenuti fuggiaschi, i quali hanno optato per la fucilazione pur di non tradire i propri connazionali.\nDescrizione.\nFelice connubio di tragedia e commedia, l'opera \u00e8 un affresco corale, ironico, struggente e toccante (in alcune scene), della vita di trincea durante la prima guerra mondiale. Le vicissitudini di un gruppo di commilitoni sul fronte italiano nel 1916 sono narrate con un linguaggio neorealista e romantico al tempo stesso, abbinando scansioni tipiche della commedia all'italiana ad una notevole attenzione verso i particolari storici. Le pregevoli scene di massa si accompagnano ad acute caratterizzazioni dei numerosi personaggi, antieroi umani ed impauriti, rassegnati e solidali, accomunati dalla partecipazione forzata ad una catastrofe che li travolger\u00e0.\nMonicelli e gli sceneggiatori Age &amp; Scarpelli e Vincenzoni raggiungono l'apice artistico della loro carriera combinando, con impareggiabile fluidit\u00e0 di racconto, comicit\u00e0 e toni drammatici, ed aprendo la strada ad un nuovo stile cinematografico nelle vicende di guerra. Memorabile il piano sequenza finale nel quale i due pavidi protagonisti si riscattano con un gesto coraggioso, sacrificandosi l'uno da \u201ceroe spavaldo\u201d e l'altro da \u201ceroe vigliacco\u201d. Quest'ultima figura viene qui concepita in maniera assai originale ed interpretata da un ispirato Alberto Sordi (vincitore del Nastro d'argento come miglior attore protagonista).\nAspetti storici.\nLa ricostruzione bellica dell'opera \u00e8, da un punto di vista storico, uno dei migliori contributi del cinema italiano allo studio del primo conflitto mondiale.\nPer la prima volta la sua rappresentazione venne depurata dalla propaganda retorica divulgata durante il fascismo e nel secondo dopoguerra, in cui persisteva il mito di una guerra favolosa ed eroica dell'Italia, e per questo la pellicola ebbe problemi di censura al momento dell'uscita nelle sale cinematografiche in Italia, e fu vietata ai minori di 16 anni. Fino a quel momento infatti i soldati italiani erano stati continuamente ritratti come valorosi disposti ad immolarsi per la patria. Emblematica ed indimenticabile in questo senso la scena dei festeggiamenti nel paese (subito trasformatisi in silenzioso dolore) e della retorica ostentata da autorit\u00e0 ed intellettuali al rientro delle truppe immediatamente prima della sconfitta di Caporetto.\nIl film denunci\u00f2 inoltre l'assurdit\u00e0 e la violenza del conflitto, le condizioni di vita miserevoli della gente e dei militari, ma anche i forti legami di amicizia nati nonostante le differenze di estrazione culturale e geografica. La convivenza obbligata di questi regionalismi (e provincialismi), mai venuti a contatto in modo cos\u00ec prolungato, contribu\u00ec a formare in parte uno spirito nazionale fino ad allora quasi inesistente, in forte contrasto con i comandi e le istituzioni, percepite come le principali responsabili di quel massacro.\nIn alcuni dialoghi del film, vengono usate per la prima volta nel cinema italiano, alcune parole definite \"volgari\" che passarono la censura dell'epoca.\nMolti reduci che si recarono nei cinema per vedere il film, ne uscirono prima piangendo senza riuscire a finire di vederlo perch\u00e9, secondo loro, alcune scene rappresentavano fedelmente ci\u00f2 che avevano vissuto durante la guerra.\nDurante il film, ci sono vari riferimenti puntuali alla cultura dell'Italia della fine dell'Ottocento e dell'inizio del Novecento. Uno dei soldati nel plotone dei protagonisti \u00e8 innamorato di Francesca Bertini, celebre diva del cinema muto dell'epoca. Poco prima della famosa scena in cui la trincea italiana e quella austriaca si contendono una gallina, Alberto Sordi cita, come improbabile cuoco reggimentale, Pellegrino Artusi, il cui manuale di cucina era diffusissimo tra fine Ottocento e inizio Novecento. Nella scena in cui i soldati si riposano in paese dopo un violento attacco nemico, una ragazza recita \"\", una poesia patriottica di Giosu\u00e8 Carducci raccolta nelle \"Odi barbare\".\nProduzione.\n\"La grande guerra\" nacque da un'idea di Luciano Vincenzoni, influenzato dal racconto \"Due amici\" di Guy de Maupassant. Quando Monicelli port\u00f2 il soggetto a Dino De Laurentiis, il produttore dimostr\u00f2 subito grande interesse e accett\u00f2 con l'idea di mettere insieme Vittorio Gassman (reduce dal grande successo de \"I soliti ignoti\") e Alberto Sordi. Anche se il regista dovette faticare prima di affidare il compito di scrivere la sceneggiatura ad Age &amp; Scarpelli, perch\u00e9 De Laurentiis li riteneva legati alle commedie di Tot\u00f2, e quindi poco adatti al film.\nLa sceneggiatura integrava figure e situazioni provenienti da due libri famosi: \"Un anno sull'Altipiano\" di Emilio Lussu, e \"Con me e con gli alpini\" di Piero Jahier. Tra questi l'episodio della gallina, tratto dal libro di Lussu, che venne in origine tagliato dal regista, e incluso nel film nel 1964.\nIl giornalista e scrittore Carlo Salsa, che aveva combattuto realmente in quei luoghi, prest\u00f2 la sua opera di consulente, arricchendo la trama, i dialoghi e lo sfondo di particolari vividi ed originali.\nInizialmente Monicelli voleva dare l'idea di \u00abuna specie di grossa pentola in ebollizione, da cui ogni tanto veniva fuori un personaggio; una massa amorfa di umanit\u00e0, di soldati, di operai, di braccianti, sbattuti nelle trincee in mezzo al fango, lungo i tratturi, da cui uscissero fuori qua e l\u00e0 dei tipi, dei momenti\u00bb. Alla fine la presenza di Gassman e Sordi fece s\u00ec che questo non avvenisse. In effetti, anche scrivendo la sceneggiatura si diede ai due protagonisti un'importanza maggiore del previsto.\nCi fu una polemica sulla parte finale del film, riguardante la fucilazione dei due protagonisti: De Laurentiis e i distributori avrebbero voluto un finale meno drammatico, pi\u00f9 gioioso, avrebbero preferito che finisse con la loro liberazione, perch\u00e9 quel finale sembrava che in qualche modo rompesse gli schemi del film comico. Furono le associazioni d'arma a pretendere il finale drammatico che riscattasse la vigliaccheria dei due protagonisti con l'eroismo finale.\nRiprese.\nLe prime riprese del film furono effettuate in Friuli: vennero scavate delle trincee e ricostruite le retrovie. Dopo alcuni giorni di riprese, Monicelli ricevette una telefonata da De Laurentiis che aveva visto i giornalieri della pellicola, dove i soldati e gli ufficiali apparivano laceri, sporchi (Monicelli faceva bagnare con delle pompe un largo tratto di terra, e poi diceva alle comparse di rotolarsi nel fango). Il produttore ritenne la rappresentazione esagerata e tent\u00f2 in tutti i modi di dissuadere il regista, sostenendo che non poteva far vedere l'esercito in quelle condizioni e che il pubblico non avrebbe accettato. Ma, dopo varie discussioni, De Laurentiis alla fine diede ragione a Monicelli.\nLe scene per la maggior parte vennero girate in provincia di Udine, a Gemona del Friuli, a Venzone, a Sella Sant'Agnese, nei fossati delle mura di Palmanova e a Nespoledo di Lestizza, dal 25 maggio a met\u00e0 giugno del 1959. Altre scene vennero girate a Civita di Bagnoregio e a San Pietro Infine. Lungo il torrente Galantina, tra i Comuni di Forano e Poggio Mirteto, vennero girate tutte le scene della distruzione del ponte. La truppa, veri soldati di leva, erano ospitati nell'edificio scolastico d Poggio Mirteto. La scena della fucilazione e quella finale si svolsero presso il Castellaccio dei Monteroni a Ladispoli.\nDoppiaggio.\nSilvana Mangano recit\u00f2 in romano e successivamente si doppi\u00f2 in veneto.\nColonna sonora.\nLe musiche del film furono composte da Nino Rota, di seguito sono riportate le varie tracce:\nDistribuzione.\nPresentato al Festival di Venezia il 5 settembre 1959, venne poi distribuito nelle sale il 28 ottobre dello stesso anno. Fu in seguito esportato nei seguenti paesi:\nAccoglienza.\nIl film fu al centro di un'accesa polemica da parte di Goffredo Lombardo e Franco Cristaldi, che contestarono il fatto che fosse stato selezionato come film in concorso al Festival di Venezia con le riprese ancora in corso.\nAlla prima proiezione per la critica, alla Mostra di Venezia, il film non fu accolto benissimo, in particolare per l'eccessiva importanza data ai due comici. Anche altri registi, come Elio Petri, contestarono l'opera di Monicelli, che rest\u00f2 infatti molto amareggiato. Mentre alla seconda proiezione per il pubblico ottenne un successo strepitoso e ci fu un ripensamento anche da parte dei critici: tra i quali Maurizio Liverani (critico del \"Paese Sera\") che disse a Monicelli: \u00abHo rivisto il film, ci ho ripensato, avevo avuto un'impressione diversa...\u00bb\nAnche Sergio Amidei, amico del regista, si ricredette sulla pellicola, dichiarando per\u00f2 che era gi\u00e0 stabilito che il vincitore del Leone d'oro fosse \"Il generale Della Rovere\" di Rossellini (di cui Amidei era co-sceneggiatore). Tutto si rovesci\u00f2 negli ultimi due giorni, grazie anche all'intervento di Ren\u00e9 Clair (che disse a Monicelli che era un film straordinario), cos\u00ec nonostante il parere riluttante del presidente della giuria Luigi Chiarini, il quale aveva sempre avuto poca simpatia per il regista, i giurati furono costretti a dare il Leone d'oro ex aequo a quello di Rossellini.\nRicord\u00f2 Monicelli, a proposito della proiezione per il pubblico al Festival di Venezia: \"Ci fu a Venezia, alla fine della proiezione, un applauso cos\u00ec lungo che lasci\u00f2 esterrefatti gli attori, tutti quanti noi. Non pensavamo che il film avesse questo esito. Speravamo che andasse bene, ma che avesse un esito talmente trionfale... che poi evidentemente costrinse la giuria a darlo ex aequo a quello di Rossellini...\".\nIncassi.\nIl film fu il terzo maggior incasso in Italia della stagione cinematografica 1959-60 (superato solo da \"La dolce vita\" e \"A qualcuno piace caldo\"), con un introito di 1.500.000.000 di lire dell'epoca.\n\"La grande guerra\" detiene ad oggi il diciottesimo posto nella classifica dei film italiani pi\u00f9 visti di sempre con spettatori paganti."}
{"id": "2623", "revid": "124052863", "url": "https://it.wikipedia.org/wiki?curid=2623", "title": "Litio", "text": "Il litio (dal greco \u03bb\u03af\u03b8\u03bf\u03c2 \"lithos\", \"pietra\") \u00e8 l'elemento chimico della tavola periodica degli elementi indicato con il simbolo Li e con numero atomico 3. Appartiene al primo gruppo (metalli alcalini). Il litio, nella sua forma pura, \u00e8 un metallo tenero color argento, che si ossida rapidamente a contatto con l'aria o l'acqua. \u00c8 il pi\u00f9 leggero degli elementi solidi ed \u00e8 usato principalmente nelle leghe conduttrici di calore, nelle batterie e come componente in alcuni medicinali.\nCaratteristiche.\nIl litio \u00e8 il pi\u00f9 leggero dei metalli, con una densit\u00e0 (/cm\u00b3) pari a circa met\u00e0 di quella dell'acqua.\nCome tutti i metalli alcalini, il litio reagisce facilmente con l'acqua e in natura non si trova allo stato metallico, a causa della sua notevole reattivit\u00e0. Ciononostante \u00e8 meno reattivo del sodio, a dispetto della similitudine chimica, e per la relazione diagonale con il magnesio condivide con quest'ultimo elemento molte propriet\u00e0.\nSe riscaldato, produce una fiamma color cremisi, ma quando brucia intensamente, la fiamma diventa bianco brillante. \u00c8 un elemento univalente.\nDilitio.\nIl dilitio Li2 \u00e8 una molecola biatomica formata da due atomi di litio uniti da un legame covalente. Il dilitio \u00e8 conosciuto in forma gassosa, ha ordine di legame di 1, con una separazione tra i due nuclei di circa e un'energia di legame di .\nIl litio pu\u00f2 formare inoltre dei cluster molecolari, come ad esempio nelle molecole di Li6.\nIsotopi.\nIn natura, il litio \u00e8 presente sotto forma di due isotopi stabili 6Li e 7Li, con quest'ultimo che ammonta al 92,5% del totale. Sono stati ottenuti sette radioisotopi, dei quali i pi\u00f9 stabili sono il 8Li con un tempo di dimezzamento di e il 9Li con 178,3\u00a0ms. I radioisotopi rimanenti hanno tempi di dimezzamento inferiori agli 8,5\u00a0ms o sconosciuti.\n7Li \u00e8 uno degli elementi primordiali (prodotto nella nucleosintesi del Big Bang). Gli isotopi di litio si frazionano durante un'ampia gamma di processi naturali, che includono: la formazione di minerali (precipitazione chimica), metabolismo, scambio ionico. Inoltre, gli ioni litio sostituiscono il magnesio e il ferro in siti ottaedrici di minerali argillosi, dove il 6Li e il 7Li portano ad un arricchimento dell'isotopo leggero nei processi di iperfiltrazione e alterazione delle rocce.\nUna piccola quantit\u00e0 di entrambi, 6Li e 7Li, \u00e8 prodotta nelle stelle, ma si pensa che vengano consumati/bruciati tanto velocemente quanto pi\u00f9 rapidamente si formano. Altre piccole quantit\u00e0 di litio sia 6Li che 7Li possono essere generate dal vento solare, dai raggi cosmici che colpiscono gli atomi pi\u00f9 pesanti e dal decadimento di 7Be e 10Be.\nStoria e produzione.\nNel 1800, in una miniera sull'isola di Uto in Svezia, fu scoperto dal chimico e statista brasiliano Jos\u00e9 Bonif\u00e1cio de Andrada e Silva un minerale chiamato petalite (LiAlSi4O10). Inizialmente non si sapeva che tale minerale contenesse litio. Nel 1817 Johan August Arfwedson, mentre lavorava nel laboratorio del chimico J\u00f6ns Jakob Berzelius, analizzando attentamente un campione di tale minerale rilev\u00f2 la presenza di un nuovo elemento che formava composti simili a quelli del sodio e del potassio, sebbene il suo carbonato e il suo idrossido fossero meno solubili in acqua e pi\u00f9 alcalini. Berzelius diede a tale elemento il nome di \"lithion\", dalla parola greca \u03bb\u03b9\u03b8o\u03c2 (traslitterato come \"lithos\", che significa \"pietra\"), per evidenziare il fatto che era stato scoperto all'interno di un minerale al contrario del potassio, che era stato scoperto in ceneri vegetali, e del sodio, del quale era nota la sua abbondanza nel sangue animale.\nIn seguito Arfwedson dimostr\u00f2 che questo stesso elemento era presente nei minerali spodumene e lepidolite. Nel 1818, Christian Gmelin fu il primo ad osservare che i sali di litio danno un colore \"rosso acceso\" al fuoco (\"saggio alla fiamma\"). Tuttavia, sia Arfwedson e Gmelin provarono a lungo e invano ad isolare l'elemento puro dai suoi sali. Nel 1821 William Thomas Brande isol\u00f2 il litio ottenendolo per elettrolisi dall'ossido di litio, un processo che era stato precedentemente impiegato dal chimico Sir Humphry Davy per isolare i metalli alcalini potassio e sodio. Brande descrisse anche alcuni sali puri di litio, quali cloruro, e, stimando che il \"lithia\" (ossido di litio) conteneva circa il 55% metallo, stim\u00f2 il peso atomico del litio intorno a 9,8 (il valore riconosciuto \u00e8 ~6,94). Nel 1855, grandi quantit\u00e0 di litio furono prodotte attraverso l'elettrolisi di cloruro di litio da Robert Bunsen e Augustus Matthiessen. La scoperta di questa procedura port\u00f2 inevitabilmente alla produzione commerciale del litio, a partire dal 1923, dalla societ\u00e0 tedesca Metallgesellschaft AG, che eseguiva l'elettrolisi di una miscela liquida di cloruro di litio e cloruro di potassio per isolare l'elemento allo stato puro.\nLa produzione e l'uso di litio hanno subito nel tempo diversi drastici cambiamenti. La prima grande applicazione del litio \u00e8 stata la produzione di lubrificanti e saponi per motori aeronautici o simili nella seconda guerra mondiale e subito dopo. Quest'uso era dovuto al fatto che i saponi al litio hanno un punto di fusione superiore ad altri saponi alcalini e sono meno corrosivi dei saponi a base di calcio. Il modesto mercato di saponi di litio e grassi lubrificanti basati su di essi \u00e8 stato sostenuto grazie a piccole miniere disseminate per lo pi\u00f9 negli Stati Uniti.\nLa domanda di litio aument\u00f2 notevolemente durante la guerra fredda, con la produzione di armi di fusione nucleare. Sia il litio-6 sia il litio-7 producevano trizio quando venivano bombardati con neutroni e sono pertanto utili per la produzione di trizio a s\u00e9, nonch\u00e9 una forma di combustibile solido usato all'interno bombe all'idrogeno in forma di deuteruro di litio. Gli Stati Uniti sono diventati il primo produttore di litio al mondo nel periodo compreso tra la fine degli anni cinquanta e la met\u00e0 degli anni ottanta. Alla fine, le scorte di litio erano di circa di idrossido di litio. Il litio \u00e8 stato accumulato impoverito in litio-6 del 75%, che \u00e8 stato sufficiente a influenzare il peso atomico misurato di litio in molte sostanze chimiche standard, ed anche il peso atomico del litio in alcune \"fonti naturali\" di ioni di litio, che erano state invece \"contaminate\" in sali di litio, a rapporto isotopico alterato, scaricati dagli impianti di separazione degli isotopi che avevano raggiunto le acque sotterranee.\nIl litio \u00e8 stato utilizzato per diminuire la temperatura di fusione del vetro e per migliorare il comportamento alla fusione di ossido di alluminio quando si utilizza il processo Hall-H\u00e9roult. Questi due usi hanno dominato il mercato fino alla met\u00e0 degli anni novanta. Dopo la fine della corsa agli armamenti la domanda di litio \u00e8 diminuita e la vendita di scorte sul mercato da parte del Dipartimento di Energia statunitense ha visto un dimezzamento dei prezzi. Ma a met\u00e0 degli anni '90, diverse aziende hanno iniziato a estrarre litio dalle soluzioni, un metodo che si \u00e8 rivelato meno costoso e pi\u00f9 rapido delle miniere sotterranee o anche a cielo aperto. La maggior parte delle miniere sono state chiuse o hanno spostato l'attenzione sull'estrazione di altri materiali. Ad esempio, le principali miniere degli Stati Uniti vicino a Kings Mountain, Carolina del Nord, furono chiuse prima della fine del XX secolo.\nL'utilizzo di batterie agli ioni di litio ha aumentato la domanda di litio ed \u00e8 diventato l'uso dominante a partire dal 2007. Con l'aumento della domanda di litio nelle batterie del 2000, nuove societ\u00e0 hanno ampliato gli sforzi di estrazione salina per soddisfare la crescente domanda internazionale.\nIl litio \u00e8 prodotto per elettrolisi da una miscela di cloruro di litio e cloruro di potassio fusi (i rispettivi punti di fusione sono e circa 350\u00a0\u00b0C). Per questo processo si sfruttano delle celle in acciaio rivestito da materiale refrattario (cio\u00e8 resistente alle alte temperature), con un anodo in grafite \u2014 dove si sviluppa il cloro \u2014 e un catodo in acciaio, dove si accumula il litio fuso.\nIl costo di questo metallo nel 1997 era di circa /kg.\nApplicazioni.\nCeramiche e vetro.\nL'ossido di litio (Li2O) \u00e8 un fondente ampiamente utilizzato per il trattamento di silice, in grado di ridurre il punto di fusione e la viscosit\u00e0 del materiale e di portare gli smalti a migliorate propriet\u00e0 fisiche come bassi coefficienti di dilatazione termica. Gli ossidi di litio sono una componente di stoviglie. In tutto il mondo, questo \u00e8 l'uso pi\u00f9 ampio di composti di litio, come il carbonato di litio (Li2CO3) \u00e8 generalmente utilizzato in questa applicazione: riscaldandolo si converte in ossido.\nElettronica.\nNegli ultimi anni del XX secolo, a causa del suo elevato potenziale di elettrodo, il litio divenne una componente importante dell'elettrolita e uno degli elettrodi nelle batterie. A causa della sua bassa massa atomica, ha una carica elevata e un rapporto potenza-peso alto. Una tipica batteria agli ioni di litio \u00e8 in grado di generare circa per cella, contro i 2,1\u00a0V della batteria al piombo o gli 1,5\u00a0V per celle zinco-carbone. Le batterie a ioni di litio, ricaricabili e con un'alta densit\u00e0 di energia, non devono essere confuse con le batterie al litio, che sono usa e getta (pile primarie) con litio o suoi composti come anodo. Altre batterie ricaricabili che utilizzano litio includono la batteria di polimeri di ioni litio, la batteria al fosfato di litio ferroso e la batteria a nanofili.\nA causa del suo calore specifico (il pi\u00f9 alto tra i solidi), il litio \u00e8 usato in applicazioni per il trasferimento di calore. Grazie al suo alto potenziale elettrochimico il litio \u00e8 inoltre un importante materiale anodico delle batterie agli ioni di litio nelle quali in genere compare sotto forma di sale, come il carbonato di litio (Li2CO3) e il perclorato di litio (LiClO4).\nIl niobato di litio \u00e8 un cristallo piezoelettrico molto usato sin dagli anni '80 per i filtri ad onda acustica superficiale (SAW) con un grande mercato in quelli di media frequenza dei televisori analogici.\nGrassi lubrificanti.\nRiguardano il terzo maggiore impiego del litio su vasta scala. L'idrossido di litio (LiOH) \u00e8 una base forte e, riscaldata insieme ad un grasso, produce un sapone di stearato di litio. Questo sapone viene impiegato come addensante per oli e come lubrificante generico ad alte temperature.\nMetallurgia.\nQuando viene utilizzato come un fondente per saldatura o brasatura, il litio metallico promuove la fusione dei metalli durante il processo ed elimina la formazione di ossidi assorbendo le impurit\u00e0. La sua qualit\u00e0 di fusione \u00e8 importante anche come un flusso per la produzione di ceramiche, smalti e vetro. Le leghe di metallo con alluminio, cadmio, rame e manganese sono usate come componenti di aeromobili ad alte prestazioni (vedi anche le leghe litio-alluminio).\nApplicazioni in campo militare.\nIn campo bellico.\nIl litio metallico e i suoi idruri complessi, come LiAlH4, sono utilizzati come additivi ad alta energia per i propellenti dei razzi. L'idruro di alluminio-litio pu\u00f2 essere utilizzato anche da solo in veste di combustibile solido.\nIl sistema di propulsione ad energia chimica immagazzinata Mark 50 Torpedo (SCEPS) utilizza un piccolo serbatoio di gas esafluoruro di zolfo, che viene spruzzato su un blocco di litio solido. La reazione genera calore, a sua volta usato per generare vapore. Il vapore spinge il siluro in un ciclo Rankine chiuso.\nL'idruro di litio contenente litio-6 \u00e8 usato nelle bombe all'idrogeno. Nella bomba \u00e8 collocato intorno al centro (\"core\") di una bomba nucleare.\nNucleare.\nIl litio-6 \u00e8 valutato come materiale di base per la produzione di trizio e come assorbitore di neutroni durante un processo di fusione nucleare. Il litio naturale contiene circa il 7,5% di litio-6 di cui grandi quantit\u00e0 sono state prodotte dalla separazione isotopica per l'uso di armi nucleari. L'isotopo litio-7 ha guadagnato interesse per l'uso nei refrigeranti dei reattori nucleari. Un uso per la produzione di trizio in futuro si potrebbe avere nell'impianto sperimentale DEMO.\nIl deuteruro di litio era il carburante fusione di scelta nelle prime versioni della bomba all'idrogeno. Quando bombardati da neutroni, sia 6Li che 7Li producono trizio (questa reazione, che non era del tutto chiara quando le bombe all'idrogeno sono state analizzate, \u00e8 stato responsabile della resa di instabilit\u00e0 del test nucleare Castle Bravo). Il trizio fonde con il deuterio in una reazione di fusione che \u00e8 relativamente facile da realizzare. Anche se i dettagli rimangono segreti, il deuteruro di litio-6 evidentemente gioca ancora un ruolo decisivo nelle armi nucleari moderne, come materiale di fusione soprattutto.\nIl fluoruro di litio (LiF), quando altamente arricchito con isotopo 7 di litio, costituisce la base costituente della miscela del sale fluoruro LiF-BeF2 utilizzato nei reattori nucleari a fluoruro liquido. Il fluoruro di litio \u00e8 eccezionalmente stabile e le miscele di LiF-BeF2 hanno un basso punto di fusione. Inoltre, 7Li, Be, e F sono tra i pochi nuclidi in grado di non inquinare le reazioni di fissione all'interno di un reattore a fissione nucleare.\nIn impianti di fusione nucleare in progettazione e/o in costruzione, il litio sar\u00e0 utilizzato per produrre trizio nei reattori confinati magneticamente con deuterio e trizio come combustibile. In natura il trizio \u00e8 estremamente raro e deve essere prodotto sinteticamente circondando il plasma reagente con una 'coperta' contenente litio, dove i neutroni, provenienti dalla reazione deuterio-trizio nel plasma, fissionino il litio per produrre altro trizio:\nIl litio \u00e8 usato anche come fonte di particelle alfa, cio\u00e8 nuclei di 4He. Quando il 7Li \u00e8 bombardato da protoni accelerati si forma 8Be, che subisce fissione e va a formare due particelle alfa, cio\u00e8 due nuclei di elio. Questa impresa, denominata \"scissione dell'atomo\", al momento \u00e8 stata la prima reazione nucleare pienamente gestita dall'uomo. \u00c8 stato ideata e condotta per la prima volta da Cockroft e Walton nel 1932. A dire il vero, alcune reazioni nucleari e la trasmutazione nucleare direttamente controllata dagli esseri umani erano gi\u00e0 state compiute nel 1917, ma utilizzando il bombardamento radioattivo naturale con particelle alfa.\nNel 2013 il Government Accountability Office ha detto che il litio-7 \u00e8 fondamentale per il funzionamento di 65 reattori nucleari statunitensi su 100; tuttavia \u00absottopone la loro capacit\u00e0 di continuare a fornire energia elettrica a qualche rischio\u00bb. Il problema deriva dal decadimento di infrastrutture nucleari degli Stati Uniti. Questi spensero la maggior parte dei propri impianti nel 1963, a causa di un \"surplus\" enorme. Il rapporto disse che ci sarebbero voluti cinque anni e tra i 10 e il 12 milioni di dollari per completare il processo di disattivazione di tali strutture.\nI reattori usano il litio per contrastare gli effetti corrosivi dell'acido borico, che viene aggiunto all'acqua per assorbire i neutroni in eccesso.\nMedicina.\nIl litio \u00e8 particolarmente utile per la cura del disturbo bipolare dell'umore, specialmente sotto forma di carbonato di litio o il citrato di litio. Essendo in grado di stabilizzare l'umore del soggetto, questi composti hanno impiego nella prevenzione della fase maniacale del disturbo, tanto da divenire il farmaco d'elezione nella cura del disturbo bipolare di tipo I. Ad ogni modo, il litio presenta anche delle controindicazioni, dovute alla tossicit\u00e0 dei sali in base al grado di concentrazione nel sangue. Devono quindi essere somministrati sotto attenta prescrizione medica specialistica. Si ritiene inoltre che possa contribuire all'insorgere della anomalia cardiaca di Ebstein nei bambini nati da donne che assumono litio durante il primo trimestre delle gravidanza (ulteriori complicazioni si hanno se l'assunzione di litio \u00e8 prolungata nel tempo).\nSecondo alcune ricerche recenti, il litio potrebbe essere efficace nel trattare le cefalee a grappolo e l'ideazione suicidaria.\nPurificazione dell'aria.\nIl cloruro di litio (LiCl) e il bromuro di litio (LiBr) sono igroscopici e sono utilizzati come disidratanti per i flussi di gas. L'idrossido di litio (LiOH, base forte) e il perossido di litio sono i sali pi\u00f9 utilizzati in spazi confinati, come ad esempio a bordo di veicoli spaziali e sottomarini, per la rimozione di anidride carbonica e la purificazione dell'aria. L'idrossido di litio assorbe anidride carbonica dall'aria formando carbonato di litio ed \u00e8 preferito rispetto ad altri idrossidi alcalini per il suo peso ridotto.\nIl perossido di litio (Li2O2) in presenza di umidit\u00e0 non solo reagisce con l'anidride carbonica per formare carbonato di litio (Li2CO3), ma rilascia anche ossigeno. La reazione \u00e8 la seguente:\nAlcuni dei composti sopra citati, cos\u00ec come il perclorato di litio, sono utilizzati in candele ad ossigeno che riforniscono sottomarini di ossigeno. Queste possono includere anche piccole quantit\u00e0 di boro, magnesio, alluminio, silicio, titanio, manganese e ferro.\nOttica.\nIl fluoruro di litio, artificialmente coltivato come cristallo, \u00e8 chiaro e trasparente e spesso utilizzato in ottica specializzati per applicazioni (UV vuoto) VUV IR e UV. Esso ha uno dei pi\u00f9 bassi indici di rifrazione e la portata di trasmissione pi\u00f9 lontana nel profondo UV di materiali pi\u00f9 comuni. Finemente divisa, la polvere di fluoruro di litio \u00e8 stata usata per i dosimetri a termoluminescenza (DTL in italiano, TDL in inglese che sta per \"thermoluminescent radiation dosimetry\"). Quando un campione di tale composto viene esposto alle radiazioni, si accumula sotto forma di difetti di cristallo che, se riscaldati, si risolvono tramite un rilascio di luce bluastra la cui intensit\u00e0 \u00e8 proporzionale alla dose assorbita, permettendo cos\u00ec di quantificare quest'ultima. Il fluoruro di litio \u00e8 usato a volte nelle lenti focali dei telescopi.\nL'elevata non-linearit\u00e0 del niobato di litio lo rende utile in applicazioni ottiche. \u00c8 ampiamente utilizzato in prodotti di telecomunicazione come telefoni cellulari e modulatori ottici, per tali componenti come i cristalli di risonanza. Il litio viene dunque adoperato in oltre il 60% dei telefoni cellulari in circolazione.\nChimica organica e chimica dei polimeri.\nI composti dell'organo-litio sono ampiamente utilizzati nella produzione di polimeri e di prodotti chimici raffinati. Nel settore dei polimeri, che \u00e8 il consumatore dominante di questi reagenti, i composti alchili di litio sono catalizzatori/iniziatori nella polimerizzazione anionica di alcheni non-funzionali. Per la produzione di prodotti dei prodotti chimici raffinati, i composti dell'organo-litio funzionano da basi forti e come reagenti per la formazione di legami carbonio-carbonio e vengono preparati dal litio metallico e da alogenuri alchili.\nMolti altri composti di litio sono usati come reagenti per preparare i composti organici. Alcuni composti popolari includono l'idruro di litio alluminio (LiAlH4) e l'N-butillitio (C4H9Li), comunemente usati come basi estremamente forti chiamate \"superbasi\".\nDisponibilit\u00e0.\nAstronomico.\nSecondo la teoria cosmologica moderna il litio \u2014 sotto forma dei suoi due isotopi pi\u00f9 stabili litio-6 e litio-7 \u2014 era fra i 3 elementi sintetizzati nel Big Bang. Sebbene la quantit\u00e0 di litio prodotta dalla nucleosintesi del Big Bang dipenda dal numero di fotoni per barione, \u00e8 possibile calcolare con una buona approssimazione l'abbondanza di tale elemento nell'universo. Sorprendentemente ci si rende conto che vi \u00e8 una sorta di \"discrepanza cosmologica\" riguardo al litio: stelle pi\u00f9 vecchie sembrano avere meno litio di quanto dovrebbero averne mentre le stelle pi\u00f9 giovani ne presentano quantit\u00e0 superiori rispetto a quanto ci si aspetterebbe da loro. La mancanza di litio nelle stelle pi\u00f9 anziane \u00e8 apparentemente causata dal \"mescolamento\" continuo del litio nel nucleo stellare, dove alla fine viene trasformato in altro. Come gi\u00e0 anticipato, inoltre, le stelle di generazione recente hanno livelli di litio pi\u00f9 alti del normale, sebbene questo eccesso si tramuti facilmente in due atomi di elio a causa della collisione con un protone a temperature superiori ai 2,4 milioni di gradi Celsius, temperatura tipica dei nuclei stellari. Ad oggi non sono state ancora ben chiarite le cause di questo anomalo aumento di litio.\nNonostante sia stato il terzo elemento (insieme a idrogeno ed elio) ad essere stato sintetizzato nel Big Bang, il litio, come anche il berillio e il boro, \u00e8 nettamente meno abbondante rispetto agli altri elementi in posizioni vicine. Ci\u00f2 si spiega considerando che bastano temperature relativamente basse per distruggere gli atomi di litio e mancano processi comuni in grado di riprodurlo.\nIl litio si trova anche in alcune nane brune e in stelle arancioni anomale. Poich\u00e9 il litio \u00e8 presente nelle pi\u00f9 fredde e meno massicce nane brune ma \u00e8 distrutto nelle pi\u00f9 calde nane rosse, la sua presenza negli spettri delle stelle pu\u00f2 essere utilizzata nel \"lithium test\" (\"test al litio\") per differenziare i due tipi di stella, in quanto entrambi pi\u00f9 piccoli del Sole. Le stelle arancioni talvolta hanno un'elevata concentrazione di litio (come Centaurus X-4). Questo genere di stelle spesso orbita nei pressi di un corpo celeste con un intenso campo gravitazionale (stella di neutroni o buco nero) in grado di attirare in superficie il litio pi\u00f9 pesante, permettendo agli astronomi di osservarne di pi\u00f9 e di ottenere spettri diversi.\nTerrestre.\nIl litio \u00e8 il 25\u00ba elemento pi\u00f9 abbondante nella crosta terrestre, con una concentrazione di per kg di crosta. Sebbene tale elemento sia largamente disponibile, non si trova in natura allo stato metallico: a causa della sua reattivit\u00e0, infatti, si presenta sempre legato ad altri elementi o composti. \u00c8 presente in minima parte in quasi tutte le rocce ignee (specialmente il granito) ed anche in molte salamoie naturali.\nIl contenuto totale di litio nell'acqua di mare \u00e8 molto grande ed \u00e8 stimato intorno ai 230 miliardi di tonnellate, con una concentrazione relativamente costante di 0,14-0,25\u00a0ppm. Le concentrazioni pi\u00f9 alte si avvicinano 7\u00a0ppm e si trovano nei pressi di sorgenti idrotermali.\nI minerali pi\u00f9 ricchi di litio sono spodumene e petalite, le fonti pi\u00f9 valide dal punto vista commerciale e la cui lavorazione \u00e8 cominciata a seguito della Seconda guerra mondiale. Un altro minerale significativo di litio \u00e8 la lepidolite, mentre pi\u00f9 recentemente l'argilla hectorite e l'ambligonite sono state riconosciute come risorse di litio altrettanto importanti.\nLa maggior parte delle riserve disponibili di litio e commercialmente sfruttabili si trova in Bolivia nella zona di Salar de Uyuni, con i suoi 5,4 milioni di tonnellate di litio. Lo US Geological Survey ha stimato, nel 2010, che il Cile ha riserve di gran lunga pi\u00f9 elevate (circa 7,5 milioni di tonnellate) con una produzione annuale di circa 8\u00a0800 tonnellate. Altri fornitori principali a livello mondiale sono l'Australia, l'Argentina e la Cina.\nBiologico.\nIl litio si trova in tracce in numerose piante, plancton ed invertebrati, a concentrazioni da 69 a 5\u00a0760\u00a0ppb. Nei vertebrati la concentrazione \u00e8 leggermente inferiore e quasi tutti i vertebrati hanno una concentrazione di litio tra le 21 e le 763\u00a0ppb nei tessuti e nei liquidi corporei. Gli organismi marini tendono al bioaccumulo di litio pi\u00f9 di quelli terrestri. Non \u00e8 noto se il litio abbia un ruolo fisiologico in uno qualsiasi di questi organismi, ma studi nutrizionali nei mammiferi hanno indicato la sua importanza per la salute, che porta a suggerire che debba essere classificato come un elemento essenziale di una RDA di /giorno. Studi condotti in Giappone, riportati nel 2011, hanno suggerito che il litio naturalmente presente in acque potabili pu\u00f2 aumentare la durata della vita umana.\nPrecauzioni.\nCome gli altri metalli alcalini, il litio nella sua forma pura \u00e8 altamente infiammabile e leggermente esplosivo se esposto all'aria e soprattutto all'acqua, con la quale reagisce in maniera violenta (produzione di idrogeno).\nQuesto metallo \u00e8 anche corrosivo e deve essere maneggiato evitando il contatto con la pelle.\nPer quanto riguarda lo stoccaggio, deve essere conservato immerso in idrocarburi liquidi, come la nafta.\nIl litio \u00e8 considerato leggermente tossico; lo ione litio \u00e8 coinvolto negli equilibri elettrochimici delle cellule del sistema nervoso e viene spesso prescritto come farmaco nelle terapie per il trattamento di sindromi maniaco-depressive.\nL'intossicazione da sali di litio, pi\u00f9 grave e frequente nei pazienti con compromissione della funzione renale, si tratta efficacemente con infusione di cloruro di sodio, urea ed acetazolamide o, in alternativa, con l'emodialisi."}
{"id": "2624", "revid": "122835149", "url": "https://it.wikipedia.org/wiki?curid=2624", "title": "Lantanio", "text": "Il lantanio \u00e8 l'elemento chimico di numero atomico 57 e il suo simbolo \u00e8 La.\nCaratteristiche.\nIl lantanio \u00e8 un elemento leggero, metallico, di colore bianco-argento, malleabile e duttile: \u00e8 anche molto tenero, tanto che si pu\u00f2 tagliare con un coltello. In reazione con l'acqua rilascia idrogeno gassoso. Ignifugo. Reagisce con gli ossidanti.\nAppartiene al gruppo 3 della tavola periodica e spesso viene considerato uno dei lantanoidi. Si trova in alcuni minerali di terre rare, di solito in combinazione con il cerio e altri lantanoidi. \u00c8 uno dei pi\u00f9 reattivi metalli delle terre rare: reagisce direttamente con carbonio, azoto, boro, selenio, silicio, fosforo, zolfo e con gli alogeni. Si ossida rapidamente se esposto all'aria o all'acqua calda, mentre in acqua fredda il processo \u00e8 molto rallentato.\nApplicazioni.\nUsi del lantanio:\nStoria.\nL'elemento chimico lantanio \u00e8 stato scoperto dallo svedese Carl Gustav Mosander nel 1839, quando decompose parzialmente un campione di nitrato di cerio riscaldandolo e trattando il sale risultante con acido nitrico diluito. Dalla soluzione risultante isol\u00f2 una nuova terra rara che battezz\u00f2 \"lantana\". Il lantanio fu isolato in forma relativamente pura nel 1923. L'origine del nome viene dal greco \u03bb\u03b1\u03bd\u03b8\u03ac\u03bd\u03b5\u03b9\u03bd, \"lanth\u00e0nein\", il cui significato \u00e8 \"nascondere\".\nRuolo biologico.\nAnalogamente ad altri lantanoidi di inizio serie quali cerio, praseodimio e neodimio, il lantanio ha un ruolo biologico essenziale nell'ambito del metabolismo di alcuni batteri. Non ha alcun ruolo noto nella biochimica degli eucarioti e quindi anche dell'uomo.\nQuesto elemento non viene assorbito dal sistema digerente e se iniettato nel sangue la sua eliminazione \u00e8 molto lenta. In medicina viene molto usato il carbonato di lantanio ed il cloruro di sodio per la sua praticit\u00e0 (Foznol) per contrastare il parto del l'iperfosfatemia in pazienti con insufficienza renale all'ultimo stadio. Il cloruro di lantanio (LaCl3), come i cloruri di altre terre rare, ha propriet\u00e0 anticoagulanti.\nDisponibilit\u00e0.\nLa monazite (Ce, La, Th, Nd, Y)PO4, e la bastnasite (Ce, La, Y)CO3F, sono i principali minerali da cui si ricava il lantanio: vi si trova dal 25% al 38% di lantanio rispettivamente.\nIsotopi.\nIl lantanio in natura \u00e8 composto di un isotopo stabile (139La) e uno radioattivo (138La) con emivita di anni; il 139La \u00e8 il pi\u00f9 abbondante dei due (99,91%).\nSono stati creati altri 38 radioisotopi, di cui il pi\u00f9 stabile \u00e8 il 137La con emivita di 60\u00a0000 anni. Tutti gli altri isotopi sono radioattivi, con emivite di meno di 24 ore, e anzi la maggioranza di questi hanno emivite di meno di un minuto. Questo elemento ha anche tre stati meta.\nGli isotopi di lantanio hanno numeri di massa che vanno da 117 (117La) a 155 (155La).\nPrecauzioni.\nIl lantanio ha una tossicit\u00e0 che va da bassa a moderata e dovrebbe essere maneggiato con cura. Negli animali, l'iniezione di soluzioni di lantanio provoca un aumento della glicemia, un abbassamento della pressione sanguigna, degenerazione della milza e alterazioni epatiche."}
{"id": "2629", "revid": "438678", "url": "https://it.wikipedia.org/wiki?curid=2629", "title": "Le vacanze di Monsieur Hulot", "text": "Le vacanze di Monsieur Hulot (\"Les vacances de M. Hulot\") \u00e8 un film del 1953 diretto da Jacques Tati, presentato in concorso al 6\u00ba Festival di Cannes.\nTrama.\nMonsieur Hulot, a bordo del suo scoppiettante macinino (una Salmson AL3 del 1924), arriva in un villaggio balneare della costa bretone per trascorrere le sue vacanze in una pensione. Non essendoci una trama vera e propria, il film si svolge tra piccole gags in cui sono coinvolti i personaggi che popolano la spiaggia e la pensione: francesi, americani, giovani, anziani, bambini e camerieri. Hulot, con la sua mimica un po' goffa, i suoi pantaloni dall'orlo troppo corto, il suo cappelluccio e la sua pipa, borbotta in un linguaggio buffo.\nAlcune gags: un frustino nella mano di Hulot diventa una spada; mentre cambia la ruota di scorta alla sua auto sgangherata, le signore sedute nell'abitacolo si alzano in corrispondenza del movimento del crick; la camera d'aria della ruota, a cui si sono attaccate delle foglie, diventa una corona da morto ad un funerale; Hulot esce in barca a pescare e la sua canoa si spezza in due, \"divorandolo\"; Hulot partecipa a una partita di tennis e la sua mimica nel maneggiare la racchetta porta scompiglio nel gioco; situazioni tipiche di convivenza nella pensione vengono sconvolte da Hulot, che lascia le porte aperte e gli ospiti rimangono in bal\u00eca delle correnti d'aria, ed ascolta ad alto volume il giradischi, disturbando i presenti.\nLe giornate vengono scandite dalla mattina alla sera dal ciclico ripetersi di situazioni... la campana del gelataio... l'altoparlante della spiaggia.\nProduzione.\nGli esterni del film sono stati girati nel 1951 nella stazione balneare di Saint-Marc-sur-Mer, comune di Saint-Nazaire (dipartimento francese della Loira Atlantica). Tati ha filmato diversi luoghi del paese: la spiaggia, l'\"H\u00f4tel de la plage\" (il cui ingresso \u00e8 stato per\u00f2 modificato), il cimitero e la villa \"Le Ch\u00e2teau\", dove si svolge la partita di tennis. Anche gli abitanti di Saint-Marc-sur-mer hanno partecipato al film. Il nome del paese compare solo nel timbro postale dell'inquadratura finale del film.\nNel 1963 Tati ha realizzato una diversa versione del film con un nuovo montaggio e una nuova colonna sonora; nel 1975 ha aggiunto una nuova sequenza di quattro minuti.\nAnalisi.\n\u00c8 un film delicato, dai toni garbati, pieno di serenit\u00e0 ma anche di un pizzico di malinconia da sabato del villaggio, allorch\u00e9 la vacanza termina e gli ospiti si salutano. \u00c8 fatto di suoni, rumori e gesti che sono gli elementi con cui la trama viene narrata. Hulot, nel rito delle ferie e della spiaggia, \u00e8 figura poetica, anarchica, ribelle nei confronti di riti collettivi e cose. Sconvolge ritmi, tempi, consuetudini, facendo riscoprire luoghi ed umanit\u00e0: la poesia vera di chi sa fischiettare per la via.\nLa mimica di Tati, basata sulla tecnica recitativa del Gramelot, trae la sua origine dai grandi del passato Buster Keaton e Charlie Chaplin ed \u00e8 fonte d'ispirazione dei futuri Jerry Lewis, Peter Sellers, Mr. Bean (per quest'ultimo anche nell'idioma buffo) e anche l'italiano Dario Fo.\nRiconoscimenti.\nNel 1954 il National Board of Review of Motion Pictures l'ha inserito nella lista dei migliori film stranieri dell'anno."}
{"id": "2630", "revid": "465169", "url": "https://it.wikipedia.org/wiki?curid=2630", "title": "Lira", "text": ""}
{"id": "2631", "revid": "2131061", "url": "https://it.wikipedia.org/wiki?curid=2631", "title": "Lava", "text": "Lava \u00e8 il nome che viene dato al magma vulcanico dopo che ha perso i gas e gli altri componenti volatili sotto pressione che lo permeavano. Il termine \"lava\" si riferisce sia alla roccia allo stato fuso che fuoriesce in seguito ad una eruzione, che alla stessa roccia una volta che si \u00e8 solidificata dopo il raffreddamento.\nDescrizione.\nLa brusca diminuzione della pressione, al passaggio in ambiente esterno alla crosta terrestre, provoca un degassamento del magma: i gas, disciolti inizialmente in soluzione, subiscono una repentina evaporazione, separandosi dal fuso magmatico che, conseguentemente alla variazione della composizione chimica, si trasforma in lava.\nI gas liberati dal processo di degassamento sono il vapore acqueo (che genera l'acqua juvenile), CO2, CO, SO2, SO3, Cl2, N2 e gli elementi rari.\nLa lava ha una temperatura che va dai 600 ai 1400 \u00b0C. Sebbene sia abbastanza viscosa, fino a 100.000 volte la viscosit\u00e0 dell'acqua a seconda della composizione, pu\u00f2 scorrere per grandi distanze prima di raffreddarsi e solidificarsi, in funzione delle sue propriet\u00e0 tissotropiche e reologiche. La lava, solidificandosi, forma rocce ignee effusive.\nSuddivisione delle lave.\nLe lave si distinguono in:\nMentre le lave basaltiche sono poco viscose e raggiungono la superficie, quelle granitiche tendono a solidificare nella camera magmatica del vulcano, formando strutture come guglie, duomi e cupole di ristagno, o ad essere espulse con violente esplosioni possono dare origine alle colate piroclastiche.\nLa solidificazione delle lave basaltiche.\nLe lave basaltiche possono, solidificando, portare a molteplici strutture a seconda della velocit\u00e0 con cui si raffreddano e delle caratteristiche dell'ambiente:\nOrigine del termine.\nLa parola \"lava\" ha origine dal latino \"labes\" che significa \"caduta\", \"scivolamento\". Il suo primo uso, collegato con la fuoriuscita di magma, probabilmente \u00e8 quello che si trova in un breve scritto di Francesco Serao, che riguarda l'eruzione del Vesuvio avvenuta fra il 14 maggio ed il 4 giugno 1737.\nRaffreddamento.\nLa lava raffreddandosi d\u00e0 origine a delle pietre, dette rocce effusive, se la solidificazione avviene in superficie, oppure rocce intrusive, se avviene all'interno della crosta terrestre. Un esempio del primo gruppo \u00e8 l'ossidiana e del secondo il granito."}
{"id": "2632", "revid": "438678", "url": "https://it.wikipedia.org/wiki?curid=2632", "title": "L'amore fugge", "text": "L'amore fugge (\"L'amour en fuite\") \u00e8 un film del 1978 diretto da Fran\u00e7ois Truffaut.\nSi tratta del film che chiude la serie che ha per protagonista Antoine Doinel.\nLe riprese furono effettuate a Parigi dal 9 maggio al 5 luglio 1978.\nTrama.\nIl film si collega al precedente capitolo in cui il matrimonio tra Antoine Doinel e Christine era sopravvissuto all'infedelt\u00e0 di Antoine. Dopo sette anni Antoine e Christine divorziano, pur rimanendo buoni amici. Antoine ha una relazione con Liliane, amica di Christine, ha pubblicato un'autobiografia che parla dei suoi amori e trova lavoro come correttore di bozze ed inizia anche un'allegra, anche se tumultuosa relazione, con Sabine, commessa in un negozio di dischi. Incontra anche Colette, una sua ex-fidanzata apparsa anche in un altro capitolo della storia: \"Antoine e Colette\". La vede in stazione e non riesce a fare a meno di salire sul suo treno per parlare dei tempi passati. Essendo salito senza biglietto e avendo avuto un diverbio con lei organizza una rocambolesca fuga dal convoglio. Colette scoprir\u00e0 poi di essere innamorata del fratello di Sabine, proprietario di una libreria. Avr\u00e0 poi un incontro amichevole con Christine, dove discuteranno del carattere tormentato di Antoine."}
{"id": "2634", "revid": "339392", "url": "https://it.wikipedia.org/wiki?curid=2634", "title": "Linnaeus", "text": ""}
{"id": "2636", "revid": "120036821", "url": "https://it.wikipedia.org/wiki?curid=2636", "title": "Lutezio", "text": "Il lutezio (fino al 1949 lutecio) \u00e8 l'elemento chimico di numero atomico 71 e il suo simbolo \u00e8 Lu.\n\u00c8 un elemento metallico del gruppo delle cosiddette \"terre rare\"; il lutezio compare solitamente associato all'ittrio e si usa a volte in leghe metalliche e come catalizzatore in vari processi chimici.\nCaratteristiche e applicazioni.\nIl lutezio \u00e8 un metallo trivalente bianco-argenteo resistente alla corrosione e relativamente stabile all'aria ed \u00e8 il pi\u00f9 pesante degli elementi delle terre rare.\nPer via del suo elevato costo di preparazione in quantit\u00e0 consistenti, ha pochi usi commerciali. Trova principalmente impiego in catalizzatori per il cracking del petrolio e per reazioni di alchilazione, idrogenazione e polimerizzazione.\nStoria.\nIl lutezio, dal latino \"Lutetia\" che era il nome dell'odierna Parigi, fu scoperto indipendentemente nel 1907 dallo scienziato francese Georges Urbain e dal mineralogista austriaco Carl Auer von Welsbach. Entrambi trovarono il lutezio come impurit\u00e0 del minerale gadolinite che il chimico svizzero Jean Charles Galissard de Marignac e molti altri ritenevano consistesse interamente dell'elemento itterbio.\nIl processo di separazione del lutezio dall'itterbio di Marignac fu descritto per primo da Urbain e perci\u00f2 and\u00f2 a lui l'onore di battezzare il nuovo elemento. Egli scelse il nome di neoitterbio e lutecium, ma col tempo il nome neoitterbio cadde in disuso, sostituito da lutecio, e nel 1949 l'ortografia dell'elemento 71 fu modificata in lutezio.\nWelsbach propose i nomi \"cassiopio\" per l'elemento 71, in onore della costellazione Cassiopea, e aldebaranio come nuovo nome per l'itterbio, ma queste proposte furono rifiutate sebbene alcuni scienziati tedeschi ancora chiamino \"cassiopio\" l'elemento 71.\nDisponibilit\u00e0.\nSi trova associato a quasi tutti gli altri metalli delle terre rare, ma mai da solo: il lutezio \u00e8 particolarmente difficile da separare dagli altri elementi ed \u00e8 il meno abbondante di tutti i 92 elementi in natura. Per questo \u00e8 anche uno dei pi\u00f9 costosi: un grammo di lutezio vale circa sei volte un grammo d'oro.\nIl pi\u00f9 importante minerale di lutezio sfruttato commercialmente \u00e8 la monazite [(Ce, La, ecc.)PO4] che contiene lo 0,003% di questo elemento. Il lutezio puro metallico \u00e8 stato isolato solo recentemente ed \u00e8 molto difficile da preparare. Si separa dagli altri lantanidi per scambio ionico: riduzione di LuCl3 anidro o LuF3 con un metallo alcalino o alcalino-terroso.\nIsotopi.\nIl lutezio naturale \u00e8 composto di due isotopi di cui solo uno \u00e8 stabile, 175Lu (abbondanza naturale 97,41%) mentre l'altro, il 176Lu ha un'emivita di anni (2,59% abbondanza naturale). Sono stati catalogati altri 32 radioisotopi di cui i pi\u00f9 stabili sono 174Lu con emivita di 3,31 anni e 173Lu con emivita di 1,37 anni. Tutti gli altri suoi isotopi radioattivi hanno emivite di meno di 9 giorni e la maggioranza non arriva a mezz'ora. Questo elemento ha anche 18 stati metastabili di cui i meno instabili sono 177mLu (t\u00bd 160,4 giorni), 174mLu (t\u00bd 142 giorni) e 178mLu (t\u00bd 23,1 minuti).\nGli isotopi di lutezio hanno peso atomico che va da 149,973 (150Lu) a 183,961 (184Lu). Il principale modo di decadimento prima dell'isotopo stabile pi\u00f9 abbondante (175Lu) \u00e8 la cattura elettronica (con una lieve emissione di raggi alfa e positroni), mentre il modo principale dopo di esso \u00e8 l'emissione beta. I pi\u00f9 comuni prodotti di decadimento prima del 175Lu sono isotopi dell'elemento 70 (itterbio), e i prodotti principali dopo di esso sono isotopi dell'elemento 72 (afnio).\nComposti.\nCome quasi tutti gli altri elementi del suo gruppo, anche il lutezio \u00e8 in genere trivalente. Fluoruro: LuF3, Cloruro: LuCl3, Bromuro: LuBr3, Ioduro: LuI3, ossido: Lu2O3, Solfuro: Lu2S3, Tellururo: Lu2Te3, Nitruro: LuN\nPrecauzioni.\nCome tutti gli altri lantanidi, anche il lutezio \u00e8 leggermente tossico e soprattutto i suoi composti dovrebbero essere maneggiati con attenzione. La polvere metallica di lutezio pu\u00f2 incendiarsi ed esplodere se riscaldata. Il lutezio non ha alcun ruolo biologico nel corpo umano, il metabolismo."}
{"id": "2639", "revid": "125999241", "url": "https://it.wikipedia.org/wiki?curid=2639", "title": "La maledizione della prima luna", "text": "La maledizione della prima luna (\"Pirates of the Caribbean: The Curse of the Black Pearl\"), noto anche come Pirati dei Caraibi - La maledizione della prima luna, \u00e8 un film del 2003 diretto da Gore Verbinski; prodotto da Walt Disney Pictures e Jerry Bruckheimer Films e distribuito da Buena Vista International.\nIdeato e scritto da Ted Elliot e Terry Rossio, il film \u00e8 il primo capitolo della serie di \"Pirati dei Caraibi\" e ispirato all'omonima attrazione dei Parchi Disney. Il cast principale comprende Johnny Depp nei panni di Jack Sparrow, Geoffrey Rush, Keira Knightley, Orlando Bloom, Kevin McNally, Jack Davenport e Jonathan Pryce.\nAccolto positivamente dalla critica e ancor di pi\u00f9 dal pubblico che ne loda l'interpretazione di Depp, gli effetti speciali e la colonna sonora, la pellicola ha ottenuto diversi riconoscimenti e cinque candidature agli Oscar 2004 (miglior attore protagonista, miglior trucco, miglior sonoro, miglior montaggio sonoro e migliori effetti speciali).\nTrama.\nCaraibi, 1720. La piccola Elizabeth Swann e suo padre, il Governatore Weatherby Swann, sono sulla nave inglese che li porta a Port Royal, quando un ragazzino di nome Will Turner viene portato a bordo. Quando Elizabeth si accorge che Will ha al collo un medaglione d'oro con inciso un teschio, lei glielo sottrae e lo nasconde perch\u00e9 pu\u00f2 essere la prova dell'appartenenza di Will alla pirateria. Nel frattempo tra la nebbia gli inglesi vedono allontanarsi una nave dalle vele nere.\nOtto anni dopo, Will ha trovato impiego presso il fabbro della citt\u00e0, mentre Elizabeth vive ancora col padre, il quale la vorrebbe sposa del commodoro James Norrington. Nel giorno della sua investitura, Norrington si dichiara a Elizabeth, la quale per\u00f2, soffocata per il corsetto troppo stretto, cade dagli spalti del forte finendo in mare; cos\u00ec facendo attiva il medaglione, che attrae la \"Perla Nera\", ossia la nave vista otto anni prima. Intanto, Elizabeth viene salvata da uno strampalato personaggio appena arrivato in citt\u00e0, il capitano pirata Jack Sparrow, che inseguito dalle guardie riesce a fuggire facendosi scudo con Elizabeth. Jack trova riparo nella bottega del fabbro Will, con cui si scontra, finendo imprigionato. La sera stessa l'equipaggio della \"Perla Nera\", comandata dal capitano Hector Barbossa, saccheggia il villaggio, rapendo Elizabeth che possedeva ancora il medaglione d'oro. Condotta a bordo della \"Perla Nera\", Elizabeth chiede ai pirati di lasciare la citt\u00e0 in cambio del medaglione e si presenta come Elizabeth Turner, volendo nascondere la sua identit\u00e0 di figlia del governatore. Barbossa, appreso il suo cognome, decide di abbandonare il saccheggio di Port Royal portandosi dietro la ragazza.\nNel frattempo Will convince Jack ad aiutarlo dopo averlo liberato dalla prigione. Grazie ad un piano geniale, Jack riesce a prendere l\"'Interceptor\" sotto il naso del commodoro, veleggiando alla volta di Tortuga per arruolare una ciurma. A bordo, il pirata rivela che egli conosceva molto bene il padre di Will, un pirata noto come \"Sputafuoco Bill\", lasciando il giovane sconvolto.\nA Tortuga, Jack contatta un vecchio amico, Mastro Gibbs, che gli procura una ciurma. Durante il viaggio per l'isola, in prossimit\u00e0 di un cimitero di navi, Gibbs si lascia scappare la verit\u00e0 su Jack: quando arriv\u00f2 la prima volta a Tortuga e cre\u00f2 una ciurma per recarsi a Isla de Muerta, egli era l'ex capitano della \"Perla Nera\", ma a pochi giorni di navigazione il primo ufficiale pretese di sapere la destinazione. Jack gliela rivel\u00f2, ma il gesto gli cost\u00f2 caro perch\u00e9 sub\u00ec un ammutinamento, e fu lasciato su un'isola deserta; il pirata riusc\u00ec per\u00f2 a fuggire, e ora vuole riprendersi la sua nave e vendicarsi del suo primo ufficiale, Barbossa.\nA bordo della \"Perla Nera\", Elizabeth scopre che il capitan Barbossa e la sua ciurma sono perseguitati da un'orrenda maledizione: quando Hern\u00e1n Cort\u00e9s e i \"conquistadores\" spagnoli commisero il genocidio nelle Americhe nel 1521, gli Aztechi consegnarono a Cort\u00e8s un forziere di pietra con 882 pezzi d'oro, sui quali le divinit\u00e0 scagliarono una maledizione che fa diventare gli esseri umani n\u00e9 vivi n\u00e9 morti. Sembrano vivi, ma quando arriva la luna piena svelano la loro identit\u00e0. Chiunque abbia sottratto un medaglione del tesoro di Cort\u00e8s, per spezzare la maledizione e tornare vivo, deve restituirlo con il proprio sangue. Quando la ciurma di Barbossa arriv\u00f2 sull'Isla de Muerta prese il tesoro, ma presto i pirati si accorsero che non provavano pi\u00f9 sensazioni e che non sentivano pi\u00f9 niente. Cos\u00ec restituirono tutti i singoli pezzi, tranne quello di Elizabeth.\nNel frattempo, Jack e Will arrivano sull'Isla de Muerta e si dirigono verso la grotta che nasconde il tesoro. Qui Barbossa sta celebrando assieme alla ciurma il rito che servir\u00e0 a spezzare la maledizione, ma purtroppo non succede niente. I pirati si rendono conto che la ragazza non ha il sangue di Turner e iniziano a litigare; cos\u00ec, approfittando della confusione, Will riesce a raggiungere Elizabeth e a portarla via insieme al medaglione. Nella grotta resta per\u00f2 Jack, catturato da Barbossa che non crede ai suoi occhi, vedendolo davanti a s\u00e9 ancora vivo e vegeto.\nOra Jack inganna il suo vecchio equipaggio: gli mente dicendogli che dar\u00e0 loro la possibilit\u00e0 di tornare vivi perch\u00e9 al contrario di loro conosce l'identit\u00e0 del vero figlio di Turner. Poco dopo l\"'Interceptor\" raggiunge la \"Perla Nera\" e, dopo un furibondo cannoneggiamento in cui il primo vascello viene distrutto, i superstiti vengono portati sulla nave pirata. Will stringe un ingenuo patto con Barbossa per salvare Elizabeth, confessando di essere lui l'erede di Sputafuoco, mandando cos\u00ec a monte i piani di Jack, che voleva ingannare Barbossa per riprendersi la \"Perla Nera\" e salvare Elizabeth e Will.\nSia Jack che Elizabeth vengono abbandonati su un'isola deserta, mentre la \"Perla Nera\" riguadagna il mare aperto verso l'Isla de Muerta. Sull'isola la ragazza brucia tutto il rum insieme a piccoli alberi creando un'enorme nuvola di fumo, sperando di farsi notare. Infatti il commodoro Norrigton a bordo della \"Dauntless\" li salva e Elizabeth convince la marina britannica a salvare Will in cambio dell'accettazione della proposta del commodoro. Nel mentre i pirati rivelano a Will che il padre era un uomo fedele a Jack, che egli non prese parte all'ammutinamento n\u00e9 prese uno dei pezzi d'oro dal forziere, ma riusc\u00ec comunque a sottrarne uno dalla ciurma e a spedirlo al figlio per assicurarsi che la maledizione non si spezzasse mai, come punizione per quel che avevano fatto, cos\u00ec Barbossa lo uccise e lo gett\u00f2 in mare, ma dopo per\u00f2 scoprirono che, per ironia della sorte, per tornare vivi serviva il suo sangue.\nArrivati sull'Isla de Muerta, Jack convince Norrington e la marina britannica a restare sulla \"Dauntless\" e sparare cannonate ai pirati che usciranno dalla grotta a bordo di scialuppe. Ma cos\u00ec non \u00e8: la marina britannica rimane sulle scialuppe mentre la ciurma di Barbossa, che Jack ha ingannato facendoli andare dove si aspettava che la Marina avrebbe teso loro l'imboscata come gli avevano promesso, sale sulla \"Dauntless\" e comincia a sparare ai britannici che intraprendono una furiosa lotta per riprendersi la loro nave. Nella grotta Jack rivela di aver ingannato Barbossa per salvare Will ed Elizabeth, uccidere Barbossa una volta per tutte, salvare Port Royal e riprendersi la nave. Jack e Barbossa sono per\u00f2 entrambi immortali e non possono uccidersi a vicenda, perch\u00e9 Jack aveva sottratto un pezzo dal forziere all'insaputa di tutti, finch\u00e9 Will restituisce i due medaglioni: la maledizione scompare e Jack pu\u00f2 finalmente vendicarsi di Barbossa con il colpo che si era conservato da dieci anni.\nBench\u00e9 Jack abbia vinto e salvato tutti, la sua ciurma ha rubato la \"Perla Nera\" e ora Jack \u00e8 purtroppo condannato all'impiccagione. Tornati a Port Royal, Will prima dichiara i suoi sentimenti a Elizabeth, poi salva Jack che scappa a nuoto a bordo della sua amata \"Perla Nera\" guidata dalla sua ciurma che aveva deciso di salvarlo. Cos\u00ec Will ed Elizabeth si vogliono sposare mentre Jack ha finalmente la sua \"Perla Nera\".\nJack, la scimmia domestica di Barbossa, si avvicina a nuoto al mucchio di ricchezze nella grotta dell'Isla de Muerta. Arrampicatasi sul forziere di pietra, ruba uno degli 882 pezzi d'oro e ritorna ad essere non-morta.\nProduzione.\nDurante gli anni novanta, gli sceneggiatori Ted Elliott e Terry Rossio iniziarono a lavorare su un nuovo film sui pirati dove a farla da padrone vi erano diversi elementi fantasy e soprannaturali. A marzo del 2001 Jay Wolpert e Stuart Beattie vengono incaricati di riscrivere la sceneggiatura. Il produttore Jerry Bruckheimer, convinto da Dick Cook, si un\u00ec al progetto. Nel maggio del 2002 Gore Verbinski venne ingaggiato come regista. Le riprese iniziarono ufficialmente il 28 ottobre del 2002 e terminarono il 7 marzo 2003. Il budget della pellicola era di 140 milioni di dollari. Inizialmente nel progetto venne coinvolto Alan Silvestri, poich\u00e9 gi\u00e0 collaboratore di Verbinski per \"Un topolino sotto sfratto\" e \"The Mexican - Amore senza la sicura\"; tuttavia, a causa di differenze stilistiche tra Bruckheimer e Silvestri, il compositore venne poi sostituito da Klaus Badelt.\nDistribuzione.\nData di uscita.\nIl film \u00e8 uscito negli Stati Uniti il 4 luglio 2003, mentre in Italia il 5 settembre 2003, dopo un'anteprima nazionale il giorno 27 agosto.\nDoppiaggio italiano.\nLa direzione del doppiaggio e i dialoghi italiani sono a cura di Carlo Cosolo, per conto della Cast Doppiaggio srl.\nEdizioni home video.\nIl film \u00e8 stato distribuito in DVD e VHS nel mercato italiano il 29 gennaio 2004, disponibile in edizione disco singolo e disco doppio. Nel 2007 \u00e8 stata messa in vendita la versione del film ad alta definizione Blu-ray Disc.\nAccoglienza.\nBotteghino.\nPrima della sua uscita, molti giornalisti si aspettavano che \"Pirati dei Caraibi: La maledizione della prima luna\" fosse un flop.\nIl film, realizzato con un budget di $ 140.000.000, \u00e8 partito molto bene incassando $ 70,625,971 al suo primo giorno. Alla fine \u00e8 arrivato ad incassare $ 654.264.015 in tutto il mondo ($ 305.413.918 a livello nazionale e $ 348.850.097 all'estero), diventando il quarto film con il maggior incasso del 2003. \"Box Office Mojo\" stima che il film abbia venduto oltre 50 milioni di biglietti negli U.S.A.. A livello internazionale ha dominato per sette fine settimana consecutivi al botteghino. Al botteghino italiano, il film ha incassato \u20ac 16.932.373.\nLa saga di \"Pirati dei Caraibi\" si \u00e8 rivelata una delle tetralogie di maggior successo nella storia.\nA febbraio 2021, \"La maledizione della prima luna\" \u00e8 il 141\u00b0 film con il maggior incasso di tutti i tempi.\nCritica.\nIl film \u00e8 stato accolto positivamente dalla critica cinematografica.\nSu \"Rotten Tomatoes\" ha un punteggio di approvazione del 79%, basato su 219 recensioni e una valutazione media di 7,1/10. Su \"Metacritic\" ha una valutazione media ponderata di 63 su 100, basata sulle recensioni di 40 critici, indicando \"recensioni generalmente favorevoli\".\nAlan Morrison di \"Empire\" ha ritenuto che fosse \"il miglior blockbuster dell'estate\", acclamando tutte le interpretazioni comiche nonostante la sua delusione per le sequenze di cappa e spada.\nLa performance di Johnny Depp \u00e8 stata particolarmente elogiata dalla critica e dal pubblico. Il sito di recensioni \"PopMatters\" applaude la sua performance dicendo: \"Ingegnoso e affascinante, Johnny Depp incarna la fantasia essenziale del film, che la vita di un pirata sia eccitante e libera\". Anche James Berardinelli di \"ReelViews\" applaude la performance di Depp dicendo: \"\"Pirati dei Caraibi\" appartiene a Johnny Depp... Porta via Depp e ti ritroverai con un film derivato e noioso\".\nRoger Ebert ha acclamato le esibizioni di Depp e Rush, e in particolare che \"Si pu\u00f2 dire che la performance [di Depp] \u00e8 originale in ogni suo atomo. Non c'\u00e8 mai stato un pirata, o del resto un essere umano, come questo in nessun altro film... il suo comportamento mostra una vita di prove\". Tuttavia, sentiva che il film sarebbe durato troppo a lungo, una critica condivisa dalla recensione negativa di Kenneth Turan, che riteneva che \"passasse troppo tempo sul suo enorme cast di supporto di pirati (non cos\u00ec divertente come tutti suppongono) e su pezzi gonfiati di avventura\", nonostante abbia apprezzato anche la performance di Depp.\nSequel.\nIl film ha avuto quattro seguiti:"}
{"id": "2641", "revid": "767487", "url": "https://it.wikipedia.org/wiki?curid=2641", "title": "La ragazza di via Condotti", "text": "La ragazza di via Condotti \u00e8 un film del 1974 diretto da Germ\u00e1n Lorente.\nTrama.\nDurante un rapporto, un uomo mette le mani al collo di una bella signora iniziando lo strangolamento. Il giovane detective Sandro Mattei, nel rientrare a casa, scopre il cadavere della moglie, psicopatica e ninfomane oltre che dedita all'alcool.\nSandro cerca l'assassino di sua moglie, uccisa mentre si trovava con l'amante. Prima dell'arrivo della polizia, effettuando ricerche sul luogo del delitto, si accorge di una foto che ritrae un uomo a cavallo di una potente moto di grossa cilindrata e, sullo sfondo, un'indistinta e sfocata figura femminile.\nAppropriatosi del prezioso reperto, il vedovo si getta a capofitto nelle indagini private, aiutato dalla fedele Tiffany, giovane fotoreporter americana a Roma per lavoro che riconosce nella misteriosa signora della foto la proprietaria di un'elegante boutique di Via Condotti, una certa Laura Damiani, da tempo legata sentimentalmente all'avvocato Giorgio Russo, noto esponente dell'alta borghesia capitolina nonch\u00e9 stimatissimo e affermato professionista. A Russo, Mattei affida la parte legale del caso mentre per conto suo, tra una sosta e l'altra nelle braccia della collaboratrice Tiffany e poi della stessa Laura e scampando a sanguinosi agguati, si adopera a dipanare la matassa sempre pi\u00f9 ingarbugliata.\nColonna sonora.\nNella colonna sonora compare la canzone \"Una ragazza come tante\", interpretata da Augusto Daolio, cantante dei Nomadi.\nAccoglienza.\nCritica.\nAll'epoca il film venne universalmente stroncato e bollato come \"melenso\" e \"insipido\" nonostante le ottime prestazioni di Frederick Stafford di Michel Constantin della bellissima Claude Jade e le grazie di Femi Benussi generosamente esibite. (\"Mondo Culto\")"}
{"id": "2642", "revid": "322321", "url": "https://it.wikipedia.org/wiki?curid=2642", "title": "Lavoro", "text": "Il lavoro \u00e8 un'attivit\u00e0 produttiva, che implica la messa in atto di conoscenze rigorose e metodiche, intellettuali e/o manuali, per produrre e dispensare beni e servizi in cambio di compenso, monetario o meno, importante argomento di studio sia delle scienze sociali (sociologia, politica, diritto, economia) che delle scienze astratte e naturali (fisica e geografia).\nSi tratta di un servizio utile che si rende alla societ\u00e0, e prevede la concessione sistematica al pubblico di un bene in cambio di un altro, in forma di compenso non sempre monetario. Nel mondo moderno l'attivit\u00e0 lavorativa viene esplicata con l'esercizio di un mestiere o di una professione e ha come scopo la soddisfazione dei bisogni individuali e collettivi. Dal punto di vista giuridico si distingue il lavoro subordinato da quello autonomo e parasubordinato con caratteristiche intermedie tra i primi due.\nEtimologia.\nIl termine lavoro deriva dal latino \"labor\" con il significato di fatica. Sono noti i detti della letteratura classica \"durar fatica\" e \"operar faticando\". Altro termine di parlate italiane per \"lavoro\" \u00e8 \"travaglio\", che deriva dal latino \"tripalium\" (strumento di tortura), ad esempio in siciliano \"lavorare\" si dice \"travagghiari\" e in piemontese \"travaj\u00e8\" e cos\u00ec via. Ancora oggi in alcuni dialetti regionali si usano i termini \"faticare\", \"andare a faticare\" (per dire \"lavorare\", \"andare a lavorare\").\nAmbiti.\nAmbito economico e sociale.\nLavorare significa \"occupare il tempo nel fare qualcosa di produttivo\", traendone un vantaggio generalmente economico. Infatti con il termine \"occupato\" si definisce lo status del lavoratore e, con il suo opposto, \"disoccupato\", si definisce lo status di chi non ha un lavoro come un soggetto in cerca di una prima occupazione. Il lavoratore dipendente ha generalmente una \"controparte\", con la quale instaura un \"rapporto di lavoro\" regolamentato tipicamente da un contratto di lavoro.\nAmbito spirituale.\nIl lavoro \u00e8 quella forza, unita alla consapevolezza di s\u00e9, che permette di realizzare la propria natura potenziale, portando a termine compiti etici che possano fornire un beneficio spirituale e morale a se stessi, all'ambiente sociale e naturale. Pu\u00f2 anche essere definito come Karma Yoga, ossia essere in connessione o mantenere una determinata consapevolezza, fondata su principi etici, nelle azioni che si stanno svolgendo.\nIn quest'ambito rientra la teoria del lavoro affettivo sviluppata dal filosofo italiano Toni Negri e dallo statunitense Michael Hardt.\nIl lavoro nella legislazione italiana.\nIl codice del 1865.\nIn riferimento al vecchio Codice civile italiano del 1865, sulle orme della tradizione giuridica romana, si usava definire con l'espressione \"locatio\" il lavoro come locazione di opere accanto alla locazione delle cose. La \"locatio operis\" aveva ad oggetto uno specifico risultato e si distingueva dalla \"locatio operarum\" riguardante un'attivit\u00e0 lavorativa avulsa dal rischio del risultato. In tal modo si distingueva tra lavoro autonomo comprendendo le professioni intellettuali e il lavoro subordinato.\nNel caso di lavoro autonomo e libera professione l'altra parte \u00e8 il cliente. Nel lavoro autonomo il contratto d'opera non si svolge alle dirette dipendenze dell'imprenditore. Differenziato dal lavoro subordinato, come si \u00e8 accennato, era distinto con l'espressione \"locatio operis\". Il rapporto \u00e8 regolato da accordi di fornitura di beni o servizi. Alla fine, in mancanza di una definizione omnicomprensiva di subordinazione, la dottrina ha fatto riferimento alla giurisprudenza che ha elaborato vecchi e nuovi concetti pervenendo alla distinzione, non solo generale e astratta, tra lavoro dipendente e autonomo ma alla loro qualificazione riguardo al concreto atteggiarsi del rapporto di lavoro.\nQuale che sia la controparte il rapporto di lavoro deve rispondere alle norme pi\u00f9 alte e generali del Diritto privato, in particolare il Diritto commerciale e il Diritto del lavoro. Nel rapporto di lavoro subordinato una forte valenza assume il diritto sindacale. Si comprendono gli elevati risvolti pubblici del lavoro con ricadute sociali anche sul piano delle tutele giuridiche e sindacali.\nLa Costituzione repubblicana.\nIl lavoro \u00e8 il pilastro fondamentale su cui si basano le nazioni e le societ\u00e0. In Italia la Carta fondamentale tutela una serie di diritti dei lavoratori garantendo in particolare quelli delle fasce pi\u00f9 deboli come le donne, infatti l'articolo 1 della Costituzione della Repubblica Italiana recita: \nIl legislatore nell'enucleare l'articolo dunque ha voluto dar grande risalto al concetto di lavoro quale elemento fondante dello Stato. Altre importanti disposizioni costituzionali sono:\nLa Costituzione demanda inoltre la possibilit\u00e0 ai sindacati dei lavoratori di \"stipulare contratti collettivi di lavoro con efficacia obbligatoria per tutti gli appartenenti alle categorie alle quali il contratto si riferisce\". (Art. 39)\nLa disciplina generale del lavoro oggi.\nLa disciplina fondamentale del lavoro \u00e8 contenuta nel codice civile italiano, ad esempio ai sensi dell'art. 2094 c.c. \u00e8 \"prestatore\" del lavoro subordinato chi si obbliga dietro retribuzione a prestare \"nell'impresa\" il proprio lavoro che pu\u00f2 essere intellettuale o manuale. In altre parole nel lavoro subordinato \u00e8 presente una soggezione del lavoratore alle decisioni e agli ordini del datore di lavoro. Tuttavia la nozione codicistica non basta da sola a qualificare e circoscrivere il rapporto subordinato nel suo concreto atteggiarsi. In dottrina si fa rilevare l'allargamento dell'area riconosciuta come subordinata da parte della giurisprudenza come fenomeno socio-economico.\nAltre norme importanti sono:\nI lavori atipici.\nCon l'entrata in vigore della cosiddetta legge Biagi sono stati disciplinati i \"lavori atipici\" e la \"flessibilit\u00e0\" nel lavoro. In realt\u00e0 la legge \u00e8 impropriamente cos\u00ec definita in quanto si tratta solo di una legge delega al governo, il D. Lgs. n. 276 del 2003.\nIn particolare nelle forme di flessibilit\u00e0 introdotte dalla nuova normativa trovano applicazione:\nAltri lavori.\nAltre forme di lavoro, alcune molto pi\u00f9 diffuse di quello che si pensa superficialmente, sono:\nSinonimi, derivati e classificazioni.\nIl lavoro subordinato \u00e8 anche denominato \"impiego\", da cui discende il termine \"impiegato\". Quest'ultimo termine, tuttavia \u00e8 spesso utilizzato per indicare una specifica categoria di lavoratore che generalmente include lavori d'ufficio (contabilit\u00e0, fatturazione, amministrazione, design, pianificazione, inserimento dati e cos\u00ec via), spesso in contrapposizione a quella di \"operaio\" (lavori quasi sempre legati alla manualit\u00e0). Altre categorie, pressoch\u00e9 legate alla gerarchia, responsabilit\u00e0 e retribuzione sono i \"quadri\" e i \"dirigenti\".\nUna vecchia consuetudine, che prevedeva la trascrizione nel libretto di lavoro, distingueva l'impiegato \"di concetto\" dall'impiegato \"di complemento\". Un'altra consuetudine, tipica di ambienti industriali, distingue il \"lavoro intellettuale\", dove prevale la capacit\u00e0 mentale, dal \"lavoro fisico\", dove prevale la capacit\u00e0 fisica. Ancora nella terminologia industriale, quando ci si riferisce al lavoro come \"tempo e costo\" impiegato dai lavoratori per le attivit\u00e0 produttive si utilizza il termine \"manodopera\". Nella moderna terminologia aziendale, in ottica di gestione per processi in cui si contrappongono le risorse in entrata, con i risultati in uscita, per riferirsi ai lavoratori, si utilizza il termine \"risorse umane\" (pur restando in auge l'altisonante termine \"maestranze\" utilizzato spesso nelle comunicazioni dalle aziende alla totalit\u00e0 dei lavoratori). In tal modo si distinguono dalle risorse materiali e immateriali."}
{"id": "2648", "revid": "1296625", "url": "https://it.wikipedia.org/wiki?curid=2648", "title": "Laurenzio", "text": "Il laurenzio o laurencio \u00e8 l'elemento chimico della tavola periodica che ha come simbolo Lr e come numero atomico il 103. Il precedente simbolo Lw venne cambiato in Lr nel 1963. \u00c8 un elemento sintetico, radioattivo, a vita breve, transuranico, appartenente alle terre rare. Il laurenzio viene sintetizzato dal californio e non possiede applicazioni pratiche.\nCaratteristiche.\nL'aspetto del laurenzio \u00e8 sconosciuto, ma \u00e8 probabilmente metallico e di colore bianco-argenteo o grigio. Si sa poco delle propriet\u00e0 chimiche del laurenzio, ma un lavoro preliminare su pochi atomi ha indicato che ha comportamenti simili a quelli degli attinidi.\nIl laurenzio \u00e8 ancora spesso associato alla serie chimica degli attinidi nella tavola periodica. Comunque, contrariamente alle altre terre rare, l'elemento 103 \u00e8 un elemento del blocco d, e si tende a posizionarlo in questa serie chimica.\nStoria.\nIl laurenzio venne sintetizzato per la prima volta da Albert Ghiorso, Torbjorn Sikkeland, Almon Larsh e Robert M. Latimer il 14 febbraio 1961 ai Berkeley Radiation Laboratory (oggi chiamati Lawrence Berkeley National Laboratory) dell'Universit\u00e0 di Berkeley in California. Fu prodotto bombardando di materia composta da 3 isotopi del californio, con ioni di boro-10 e boro-11, all'interno dell'Acceleratore Lineare di Ioni Pesanti (HILAC).\nI nuclei trasmutati, divenuti elettricamente carichi, vennero richiamati con un'atmosfera di elio e raccolti su un nastro conduttore di rame. Questo nastro venne poi spostato per posizionare gli atomi raccolti davanti a una serie di rilevatori a stato solido. Il gruppo di Berkeley riport\u00f2 che l'isotopo 103-257 venne rivelato in questo modo e decadde emettendo una particella alfa a con una emivita di 4,2 secondi.\nNel 1967 i ricercatori di Dubna, in Russia riportarono che non furono in grado di confermare l'emettitore della particella alfa con emivita di 4,2 secondi, come 103-257. Questa assegnazione \u00e8 stata cambiata in 258Lr o 259Lr. Dodici isotopi dell'elemento 103 sono stati sintetizzati, con il 266Lr come pi\u00f9 longevo, avendo un'emivita di 11 ore. L'isotopo 266Lr \u00e8 stato ottenuto come prodotto di decadimento del tennesso. Gli isotopi del laurenzio decadono tramite emissione alfa, fissione nucleare spontanea o cattura di elettrone (in ordine dal pi\u00f9 al meno comune).\nL'origine del nome, preferito dalla American Chemical Society, fa riferimento a Ernest Lawrence, l'inventore del ciclotrone. Il simbolo Lw usato originariamente venne cambiato in Lr nel 1963. Nell'agosto del 1997 l'Unione internazionale di chimica pura e applicata (IUPAC) ratific\u00f2 il nome laurenzio e il simbolo Lr durante un meeting a Ginevra."}
{"id": "2654", "revid": "1522738", "url": "https://it.wikipedia.org/wiki?curid=2654", "title": "Liechtenstein", "text": "Il Liechtenstein (pronuncia tedesca: ), ufficialmente Principato del Liechtenstein (in tedesco \"F\u00fcrstentum Liechtenstein\", in alemanno \"F\u00f6rschtatum Liachtaschta\"), \u00e8 uno Stato dell'Europa centrale. Racchiuso fra Svizzera e Austria, \u00e8 uno dei due soli paesi al mondo doppiamente senza sbocchi sul mare insieme all'Uzbekistan. La lingua ufficiale \u00e8 il tedesco (e il walser nella municipalit\u00e0 di Triesenberg). La capitale \u00e8 Vaduz.\nSegue una politica di neutralit\u00e0 ed \u00e8 uno degli Stati senza forze armate.\nStoria.\nDal \"Sacro Romano Impero\" all'et\u00e0 moderna.\nAnticamente il territorio del Liechtenstein era parte del Sacro Romano Impero. Si costitu\u00ec come feudo statale autonomo intorno al 1714 quando l'imperatore lo concesse alla famiglia principesca che ancora lo detiene. Per secoli questo territorio, geograficamente lontano dagli interessi strategici dell'Europa, ebbe poco impatto sulla storia del continente. L'attuale dinastia prende il nome dall'omonimo castello di Liechtenstein nella Bassa Austria, di cui la famiglia fu in possesso dal 1140 circa al XIII secolo e dal 1807 in poi. Attraverso i secoli, la famiglia acquis\u00ec nuovi territori, soprattutto in Moravia, nella Bassa Austria, in Slesia e in Stiria ed ottenne il titolo principesco ereditario nel 1608. Pur essendo una delle maggiori famiglie di tutti i domini asburgici non aveva per\u00f2 titolo per sedere nella Dieta Imperiale. Solo nel 1699 e nel 1712 la famiglia ottenne due \"Herrschaft\" (\"Signorie\") di modesta importanza ma feudi imperiali diretti: rispettivamente Schellenberg e la contea di Vaduz. Il 23 gennaio 1719 Carlo VI d'Asburgo decret\u00f2 l'unione tra Vaduz e Schellenberg, ed elev\u00f2 la locale contea a \"F\u00fcrstentum\" (\"Principato\") con il nome di \"Liechtenstein\" in onore di Antonio Floriano del Liechtenstein. \u00c8 in questa data che il Liechtenstein entr\u00f2 ufficialmente a far parte degli Stati del Sacro Romano Impero.\nIl XIX secolo e l'indipendenza.\nNel 1806, gran parte del Sacro Romano Impero fu invaso dalle truppe della quarta coalizione. Durante le operazioni militari l'Imperatore Francesco II abdic\u00f2 e l'Impero fu sciolto, cos\u00ec il principato divenne uno Stato sovrano, che entr\u00f2 a far parte della Confederazione del Reno. Durante le guerre napoleoniche il principe del Liechtenstein ne fu membro, vassallo \"de facto\", come tutti gli altri stati aderenti, dell'imperatore Napoleone Bonaparte, sino alla dissoluzione della Confederazione il 19 ottobre 1813.\nDue anni dopo il Liechtenstein ader\u00ec alla Confederazione tedesca (20 giugno 1815 \u2013 24 agosto 1866), presieduta dall'imperatore d'Austria. Nel 1818 Giovanni I garant\u00ec una costituzione allo Stato. Nel 1836 fu aperta la prima fabbrica dello Stato, con l'avviamento della produzione di ceramiche.\nAllo scoppio della guerra austro-prussiana nel 1866 furono fatte pressioni sul Liechtenstein e quando la pace fu firmata la Prussia accus\u00f2 il Liechtenstein di essere stato la causa dello scoppio della guerra con l'Austria (il suo status avrebbe conseguito che, alla pari di tutti gli altri principati tedeschi non asburgici, partecipasse alla fondazione della nuova confederazione ovvero divenisse parte integrante della futura Germania, ma in questa ipotesi la sua caratteristica di exclave trov\u00f2 l'ostacolo dell'Impero Asburgico). \nL'esercito fu abolito nel 1868, subito dopo la guerra austro-prussiana in cui il Liechtenstein schier\u00f2 un esercito di 80 uomini, che, sebbene non venissero coinvolti in alcun combattimento, tornarono in 81 in quanto un italiano si aggiunse a loro per abbandonare la zona di guerra.. Tuttavia, il Liechtenstein ha la facolt\u00e0 di ripristinare le sue forze armate se lo ritenesse necessario, sebbene ci\u00f2 sia molto improbabile.\nLe guerre mondiali.\nSino al termine della prima guerra mondiale, il Liechtenstein fu sempre socialmente ed economicamente legato all'Impero austriaco prima e a quello austro-ungarico poi. La devastazione economica subita durante il primo conflitto mondiale port\u00f2 per\u00f2 il piccolo stato a concludere accordi monetari con la confinante Svizzera (che gi\u00e0 ne curava la difesa dei confini). Al crollo dell'Impero austro-ungarico, lo stato venne sciolto da ogni residuo obbligo verso l'Austria.\nGli anni seguenti la prima guerra mondiale furono importanti per il Liechtenstein:\nQuesto periodo fu marcato da due gravi eventi:\nIl Liechtenstein fu finanziariamente rovinato e pesantemente indebitato con la Svizzera. Subito dopo fu varata una legislazione che permise il segreto sui clienti e sui conti bancari. In Liechtenstein sorsero aziende private che, cavalcando il periodo d'incertezza che caratterizz\u00f2 il periodo del dopoguerra, diedero spazio a una moltitudine di avventurieri finanziari.\nNel corso della seconda guerra mondiale, il Liechtenstein rimase neutrale: \u00e8 l'epoca del principe Francesco Giuseppe II del Liechtenstein: egli assicur\u00f2 la neutralit\u00e0 e la inviolabilit\u00e0 del principato di fronte alla Seconda guerra mondiale e oggi la sua figura \u00e8 celebrata con la festa nazionale del Liechtenstein. I tesori del Principato e quelli della famiglia del principe vennero tratti in salvo a Londra. I principi del Liechtenstein vissero a Vienna sino all'Anschluss del 1938; l'annessione dell'Austria rappresent\u00f2 un grave pericolo per il principato, dato che la condizione che ne aveva originato l'indipendenza era stata la rivalit\u00e0 tra Germania e Austria; venendo a mancare questa, veniva a mancare un prezioso bilanciamento di interessi esterni. L'espansionismo hitleriano rappresent\u00f2 quindi un grave rischio, in quanto il Liechtenstein dal 1866 non aveva mai firmato un trattato di pace con la Prussia, e di conseguenza poteva considerarsi ancora in guerra con lo Stato suo erede, ovvero la Germania. Il pi\u00f9 recente legame con la Svizzera scongiur\u00f2 tale prospettiva. \nDal secondo dopoguerra ad oggi.\nDopo la seconda guerra mondiale la Cecoslovacchia, predecessore della Repubblica Ceca e della Slovacchia, agendo per sequestrare quelli che considerava possedimenti tedeschi, espropri\u00f2 la totalit\u00e0 dei territori e dei possedimenti ereditari della dinastia dei Liechtenstein in Boemia, Moravia e Slesia. Queste espropriazioni a cui fu soggetta la famiglia sono ancora oggi discusse presso la Corte internazionale di giustizia, e includevano oltre 1.600 chilometri quadrati (dieci volte la dimensione del Liechtenstein) di terreno agricolo e foreste, oltre a svariati castelli e palazzi. Durante la guerra fredda, ai cittadini del Liechtenstein fu proibito di entrare nella Cecoslovacchia. Il conflitto diplomatico riguardo ai contestati decreti Bene\u0161 del dopoguerra ha prodotto la non condivisione delle relazioni internazionali da parte del Liechtenstein con la Repubblica Ceca e la Slovacchia, stabilite tra Liechtenstein e la Repubblica Ceca solo il 13 luglio 2009, e con la Slovacchia il 9 dicembre 2009.\nAl termine del conflitto, per risanare le casse dello Stato, i principi del Liechtenstein furono costretti a vendere alcune delle loro preziose opere d'arte.\nUn altro contenzioso si ebbe nel 1955 con il Guatemala a proposito di un tedesco cresciuto in Guatemala e divenuto cittadino del Liechtenstein, che fu arrestato come nemico al suo rientro in Guatemala.\nIn seguito a oculate iniziative di natura economica fu favorito l'insediamento nel territorio di imprese finanziarie, commerciali e industriali. Le iniziative, favorite da tutela legislativa e da tassazioni favorevoli, ebbero grande successo, con l'insediamento nel principato di molte aziende, soprattutto finanziarie.\nOggi, il principe del Liechtenstein \u00e8 uno degli uomini pi\u00f9 ricchi del mondo, con un patrimonio stimato in circa 4 miliardi di dollari. Il popolo del principato detiene il pi\u00f9 alto reddito pro capite del mondo.\nGeografia.\nIl Liechtenstein, quarto Stato pi\u00f9 piccolo d'Europa, \u00e8 situato nella valle del Reno, nelle Alpi, fra la Svizzera e l'Austria. Tutto il confine occidentale del Liechtenstein \u00e8 formato da questo fiume. In Europa \u00e8 uno dei soli tre stati (gli altri due sono Andorra e Moldavia) che hanno una doppia triplice frontiera con le stesse due nazioni.\nLa parte orientale del paese \u00e8 completamente montuosa, il punto pi\u00f9 alto \u00e8 il Grauspitz, con un'altezza di 2.599\u00a0m. Nonostante la collocazione alpina, il clima del Liechtenstein \u00e8 abbastanza mite, grazie ai venti che soffiano da meridione. Durante l'inverno, le montagne offrono una serie di ottime stazioni per gli sport invernali.\nPopolazione.\nLa popolazione residente in Liechtenstein \u00e8 composta da liechtensteiniani al 66% (due terzi della popolazione complessiva), da svizzeri al 9.6%, da austriaci al 5.8%, da tedeschi al 4.3% e da italiani al 3.1%.\nLa lingua ufficiale \u00e8 il tedesco, anche se molti parlano il walser, un dialetto alemanno.\nDensit\u00e0: 230 ab. per km\u00b2.\nNumero di abitanti: 38.557 (al 30 giugno 2019).\nDemografia.\nDistribuzione per municipalit\u00e0 (a giugno 2019):\nEtnie.\nUn terzo degli abitanti del Liechtenstein \u00e8 costituito da stranieri provenienti soprattutto dalla Svizzera e dall'Austria. Un'altra importante componente etnica del principato \u00e8 composta dai lavoratori italiani, che formano il 3,1% del totale.\nReligione.\nIl 73% circa della popolazione \u00e8 cattolico, il 6% \u00e8 protestante, il 6% \u00e8 musulmano, il 7% \u00e8 ateo e il restante 8% comprende altre religioni.\nLingue.\nLa lingua ufficiale \u00e8 il tedesco, nella sua versione svizzera. Non viene ad esempio impiegata la \u00df (scharfes S).\nCome in Svizzera, i residenti comunicano tra di loro usando in stragrande maggioranza il dialetto svizzero tedesco o quello del Vorarlberg (Austria). Il secondo idioma pi\u00f9 parlato \u00e8 l'italiano.\nOrdinamento dello stato.\nSuddivisioni storiche e amministrative.\nIl Liechtenstein \u00e8 diviso in undici comuni (\"Gemeinden\", \"Gemeinde\" al singolare), la maggior parte dei quali consiste di un unico centro abitato.\nI comuni sono i seguenti:\nCitt\u00e0 principali.\nLe citt\u00e0 principali, oltre alla capitale Vaduz, sono Nendeln, Balzers, Schaan e Malbun.\nIstituzioni.\nUniversit\u00e0.\nAll'interno del Liechtenstein, ci sono quattro centri universitari e/o accademici principali: l'Universit\u00e0 del Liechtenstein, l'Universit\u00e0 privata nel Principato del Liechtenstein, il Liechtenstein Institute e l'Accademia Internazionale di Filosofia del Liechtenstein.\nOrdinamento scolastico.\nIl tasso di alfabetizzazione del Liechtenstein \u00e8 del 100%. Nel 2006, il rapporto del \"Programma per la valutazione internazionale degli studenti\" (PISA), coordinato dall'Organizzazione per la cooperazione e lo sviluppo economico, ha classificato l'istruzione del Liechtenstein come la decima migliore al mondo. Nel 2012 il Liechtenstein ha ottenuto il punteggio PISA pi\u00f9 alto d'Europa.\nLa spesa pubblica per l'istruzione \u00e8 il 2,6% del PIL.\nCi sono nove scuole superiori pubbliche nel paese.\nSistema sanitario.\nIl sistema sanitario del Liechtenstein comprende un'assicurazione obbligatoria, e gli assicurati sono tenuti a pagare il 20% delle prestazioni sanitarie ricevute, fino ai 5000 franchi. I minori di 16 anni, i malati cronici e coloro che ricevono un sussidio di cassa malati sono esentati dal pagamento. I disoccupati e coloro che hanno un reddito medio-basso ricevono sussidi e gli anziani pagano la met\u00e0. Per ricevere assistenza sanitaria in Liechtenstein basta avere la tessera europea di assicurazione malattia.\nForze armate e polizia.\nIl Liechtenstein \u00e8 privo di vere e proprie forze armate in base all'accordo bilaterale sancito con la Svizzera in rinuncia a un esercito proprio. Vi \u00e8 invece una forza di polizia, la \"Landespolizei\", che al 2011 comprendeva 91 agenti, 34 civili e 38 paramilitari.\nPolitica.\nIl Liechtenstein \u00e8 una monarchia costituzionale, guidata dal principe (in tedesco \"F\u00fcrst\"). L'attuale principe \u00e8 Giovanni Adamo II di Liechtenstein, che succedette al padre, morto nel 1989. Il Parlamento del Liechtenstein, il \"Landtag\", \u00e8 composto da 25 rappresentanti, eletti dal popolo. Un gabinetto di cinque persone \u00e8 responsabile delle questioni politiche quotidiane. Diversamente da molte altre monarchie costituzionali, la Costituzione del Liechtenstein (Verfassung des F\u00fcrstentums Liechtenstein), risalente al 5 ottobre 1921, d\u00e0 forti poteri al principe, il quale ne fa uso. Questo fatto ha sollevato qualche controversia.\nNonostante ci\u00f2, con un recente referendum, la grande maggioranza della popolazione ha accordato un ulteriore aumento di poteri al principe (nomina dei giudici, possibilit\u00e0 di veto contro qualunque legge del Parlamento, possibilit\u00e0 in casi particolari di nominare personalmente un governo).\nA norma di Costituzione, tuttavia, in qualunque momento il popolo pu\u00f2 indire un referendum col quale destituire il Principe, che lascerebbe a un consiglio composto dai parenti maschi del Principe la decisione di nominare un sostituto o trasformare il paese in una Repubblica.\nIl Parlamento viene eletto da tutti i cittadini che abbiano compiuto la maggiore et\u00e0. Il Liechtenstein \u00e8 stato l'ultimo paese europeo ad ammettere le donne al voto, a seguito di un referendum svoltosi nel 1984.\nDifesa.\nLa difesa dei confini e la tutela dell'indipendenza del Liechtenstein sono assicurate, tramite accordi bilaterali, dalla Svizzera dal 1868 in rinuncia di un esercito proprio, visti gli alti costi, figurando come Paese demilitarizzato.\nNel 2017 il Liechtenstein ha firmato il Trattato per la proibizione delle armi nucleari.\nEconomia.\nNonostante le sue limitate risorse naturali, il Liechtenstein \u00e8 uno dei pochi paesi al mondo con pi\u00f9 aziende registrate che cittadini; ha sviluppato un'economia prospera e altamente industrializzata di libera impresa e vanta un settore dei servizi finanziari e uno standard di vita spesso superiore a quelli delle aree urbane dei Paesi confinanti europei.\nIl Liechtenstein partecipa a un'unione doganale con la Svizzera e impiega il franco svizzero come valuta nazionale. Il paese importa circa l'85% della sua energia. Il Liechtenstein \u00e8 membro dello Spazio economico europeo (organizzazione che funge da ponte tra l'Associazione europea di libero scambio (EFTA) e l'Unione europea) dal maggio 1995.\nIl governo sta lavorando per armonizzare le sue politiche economiche con quelle europee. Nel 2008 il tasso di disoccupazione si \u00e8 attestato all'1,5%. Il Liechtenstein ha un solo ospedale pubblico, il \"Liechtensteinisches Landesspital\" a Vaduz. A partire dal 2014, il \"CIA World Factbook\" ha stimato che il prodotto interno lordo (PIL) a parit\u00e0 di potere d'acquisto \u00e8 di 4,978 miliardi di dollari. A partire dal 2009 la stima del PIL pro capite era di 139.100 dollari, la pi\u00f9 alta quotata al mondo.\nLe industrie includono produzione elettronica, di tessuti, di strumenti di precisione, produzione di metallo, di utensili elettrici, di bulloni di ancoraggio, di calcolatrici, di prodotti farmaceutici e di prodotti alimentari. La multinazionale liechtensteiniana pi\u00f9 riconosciuta e il pi\u00f9 grande datore di lavoro \u00e8 Hilti, produttore di sistemi di fissaggio diretto e altri utensili elettrici di fascia alta. Molti campi coltivati e piccole fattorie si trovano sia nell\"Oberland\" (parte superiore del paese) che nell\"Unterland\" (inferiore). Il Liechtenstein produce grano, orzo, mais, patate, latticini, prodotti da bestiame e vino. Il turismo rappresenta gran parte della sua economia.\nNel 2010, Snoop Dogg ha richiesto di affittare l'intero paese e la richiesta \u00e8 stata rifiutata. L'anno dopo, tuttavia, il governo del Liechtenstein cambi\u00f2 idea e rese possibile affittare l'intero paese per un massimo di 250 persone, per 70.000 dollari a notte.\nTassazione.\nIl governo del Liechtenstein tassa il reddito personale, il reddito d'impresa e il capitale (ricchezza). L'aliquota base dell'imposta sul reddito delle persone fisiche \u00e8 dell'1,2%. Se combinato con l'imposta sul reddito aggiuntiva imposta dai comuni, l'aliquota dell'imposta sul reddito combinata \u00e8 del 17,82%. Un'imposta sul reddito aggiuntiva del 4,3% \u00e8 riscossa su tutti i dipendenti nell'ambito del programma di sicurezza sociale del paese. Questa aliquota \u00e8 pi\u00f9 elevata per i lavoratori autonomi, fino a un massimo dell'11%, rendendo l'aliquota massima possibile di imposta sul reddito circa il 29% in totale. L'aliquota fiscale di base sul capitale \u00e8 dello 0,06% annuo e l'aliquota totale combinata \u00e8 dello 0,89%. L'aliquota fiscale sugli utili aziendali \u00e8 del 12,5%.\nLe tasse sulla donazione e sulla propriet\u00e0 del Liechtenstein variano a seconda del rapporto che il destinatario ha con il donatore e dell'importo dell'eredit\u00e0. L'imposta varia dallo 0,5% allo 0,75% per coniugi e figli e dal 18% al 27% per i destinatari non collegati. L'imposta sulla propriet\u00e0 \u00e8 progressiva.\nIn passato il Liechtenstein ha ricevuto entrate significative da \"Stiftungen\" (\"fondazioni\"), entit\u00e0 finanziarie create per nascondere il vero proprietario di partecipazioni finanziarie di stranieri non residenti. La fondazione era registrata a nome di un liechtensteiniano, spesso di un avvocato. Questo insieme di leggi rendeva il Liechtenstein un popolare paradiso fiscale per individui e aziende estremamente ricchi che tentavano di evitare o eludere le tasse nei loro paesi d'origine. Negli ultimi anni, il Liechtenstein ha mostrato una maggiore determinazione a perseguire i riciclatori di denaro internazionali e ha lavorato per promuovere una sua immagine di legittimo centro finanziario. Nel febbraio 2008, la LGT Bank del paese \u00e8 stata coinvolta in uno scandalo di frodi fiscali in Germania, il che ha messo a dura prova i rapporti della famiglia regnante con il governo tedesco. Il principe ereditario Alois ha accusato il governo tedesco di traffico di beni rubati, facendo riferimento al suo acquisto, per il valore di 7,3 milioni di dollari, di informazioni di \"private banking\" offerte da un ex dipendente del gruppo LGT. Il sotto-commissario del Senato degli Stati Uniti sulle banche del paradiso fiscale ha affermato che la banca LGT, di propriet\u00e0 della famiglia del principe, \"\u00e8 un partner disponibile, ed aiutante e promotore di clienti che cercano di eludere le tasse, schivare i creditori o sfidare ordinanze del tribunale\".\nNell'ottobre 2015, l'Unione europea e il Liechtenstein hanno firmato un accordo fiscale per garantire lo scambio automatico di informazioni finanziarie in caso di controversie fiscali. La raccolta di dati \u00e8 iniziata nel 2016 ed \u00e8 un passo necessario ad allineare il principato con gli altri paesi europei per quanto riguarda la tassazione dei privati e dei beni aziendali.\nTrasporti.\nCi sono circa 250\u00a0km di strada asfaltata e 90\u00a0km di piste ciclabili segnalate all'interno del Liechtenstein.\nLa ferrovia Buchs-Feldkirch, di 9,5\u00a0km, collega l'Austria e la Svizzera attraverso il Liechtenstein. La parte di ferrovia nel Paese \u00e8 gestita dalla \u00d6sterreichische Bundesbahnen. Il Liechtenstein \u00e8 nominalmente nella regione tariffaria austriaca del \"Verkehrsverbund Vorarlberg\".\nCi sono quattro stazioni ferroviarie nel Liechtenstein, ossia Schaan-Vaduz, Forst Hilti, Nendeln e Schaanwald, servite dalla linea precedentemente citata che ferma tra Feldkirch e Buchs.\nLiechtenstein Bus \u00e8 una filiale del sistema AutoPostale Svizzera, ma gestita separatamente e si collega alla rete di autobus svizzera a Buchs e Sargans. Gli autobus collegano anche la citt\u00e0 austriaca di Feldkirch.\nIl Liechtenstein non ha aeroporti. Gli aeroporti pi\u00f9 vicini sono l'aeroporto di San Gallo, l'aeroporto di Friedrichshafen e l'aeroporto di Zurigo. Vi \u00e8 un eliporto, a Balzers, disponibile per voli charter.\nCultura.\nArte.\nIl Liechtenstein \u00e8 caratterizzato da una coesistenza di vive tradizioni locali e intensi scambi internazionali, che costituiscono la base di una vita culturale molto varia. Concerti, teatro, danza e cabaret, musei, gallerie e atelier costituiscono un'importante attrattiva per chi \u00e8 interessato alla cultura e all'arte.\nUn emblema architettonico \u00e8 rappresentato dal Museo d'arte del Liechtenstein (\"Kunstmuseum Liechtenstein\") degli architetti svizzeri Morger, Degelo e Kerez, museo inaugurato nel 2000. La facciata \u00e8 stata realizzata con materiali quali il cemento - colato senza fughe e colorato di nero - il basalto e ciottoli di fiume colorati. Grazie alla particolare lavorazione, le superfici generano un vivace gioco di riflessi. In quanto museo d'arte moderna e contemporanea, esso ospita la collezione nazionale del Liechtenstein ed \u00e8 noto per le mostre itineranti di livello internazionale.\nLetteratura.\nRomanzo.\nTra i romanzieri del XXI secolo in Liechtenstein si \u00e8 distinto Armin \u00d6hri, autore del romanzo \"La Musa Oscura\" (Premio letterario dell'Unione europea, nel 2014).\nPoesia.\nNel XX secolo si \u00e8 distinta la figura di Michael Donhauser, pluripremiato poeta e autore di liriche dove viene rispecchiato il paesaggio della sua terra.\nStoria.\nIn campo storico si distinse nel XIX secolo l'importante figura dello statista e storico del Liechtenstein Peter Kaiser, autore del libro \"Storia del Principato del Liechtenstein\" (1846).\nOltre al Museo d'arte gi\u00e0 citato, la capitale Vaduz ospita anche il Museo nazionale del Liechtenstein, in cui sono esposti la storia, la cultura e le tradizioni del paese, e il Museo postale, in cui \u00e8 esposto l'enorme patrimonio postale e filatelico del Principato. Il Museo nazionale e il Museo postale sono affiliati dal 2006.\nMusica.\nIl Liechtenstein \u00e8 rappresentato musicalmente dal noto compositore e organista Joseph Gabriel Rheinberger. Per quanto riguarda l'heavy metal, il Liechtenstein \u00e8 conosciuto per il gruppo musicale gothic metal \"Elis\",formatosi nel 2003.\nSport.\nSci alpino.\nIl principale sport del principato \u00e8 lo sci alpino, nel quale il Liechtenstein ha potuto vantare alcuni buoni atleti: fra questi Paul Frommelt, i fratelli di origine tedesca Andreas e Hanni Wenzel, che ha vinto due medaglie olimpiche nel 1980: Andreas Wenzel, in particolare, si aggiudic\u00f2 la Coppa del Mondo di sci alpino nel 1979/1980. E ancora ricordiamo Marco B\u00fcchel e Tina Weirather. In generale, visto il suo territorio, il paese \u00e8 rinomato per gli sport invernali.\nCalcio.\nSul piano calcistico, il Liechtenstein \u00e8 membro della UEFA, pur non possedendo un proprio campionato di calcio nazionale: le sette squadre ufficiali del Principato partecipano infatti al campionato svizzero. La nazionale di calcio non ha mai superato le qualificazioni della Coppa del Mondo; la sua gestione \u00e8 affidata alla Federazione calcistica del Liechtenstein (Liechtensteiner FussballVerband, LFV) che si occupa inoltre di organizzare l'unico torneo calcistico del paese, la Liechtensteiner-Cup (Coppa del Liechtenstein), la cui vittoria d\u00e0 accesso alla UEFA Conference League. La pi\u00f9 importante squadra del paese \u00e8 il \"Fussball Club Vaduz\" (Societ\u00e0 Calcistica Vaduz), che milita in Super League svizzera. Due calciatori liechtensteiniani hanno giocato in Serie A: Mario Frick, ex attaccante del Siena e dell'Hellas Verona, e Marcel B\u00fcchel, centrocampista dell'Ascoli, dell'Empoli e dell'Hellas Verona.\nGiochi olimpici.\nSono ben 10 le medaglie vinte dal Liechtenstein ai Giochi olimpici, tutte conquistate ai Giochi invernali e tutte nello sci alpino.\nLe uniche medaglie d'oro olimpiche del Liechtenstein sono state vinte da Hanni Wenzel, nello sci alpino ai XIII Giochi olimpici invernali.\nTradizioni.\nIn primavera nella capitale si festeggia la festa dei fiori\nCucina.\nLa cucina del Liechtenstein, influenzata da quella dei paesi vicini, risulta varia."}
{"id": "2664", "revid": "442848", "url": "https://it.wikipedia.org/wiki?curid=2664", "title": "Laghi dell'Argentina", "text": "Lista di laghi dell'Argentina"}
{"id": "2666", "revid": "1196811", "url": "https://it.wikipedia.org/wiki?curid=2666", "title": "Lingua slovena", "text": "Lo sloveno o lingua slovena (rispettivamente \"sloven\u0161\u010dina\" e \"slovenski jezik\") \u00e8 una lingua slava meridionale parlata in Slovenia e nelle zone di confine degli stati limitrofi.\nDistribuzione geografica.\nLo sloveno \u00e8 parlato come lingua-madre da poco pi\u00f9 di 2 milioni di persone, stanziate principalmente in Slovenia, ed \u00e8 diffuso come idioma autoctono in alcune zone di Italia, Austria, Ungheria e Croazia. \u00c8 parlato anche in altri Paesi in cui sono presenti colonie di immigrati sloveni di una certa consistenza (le pi\u00f9 numerose sono quelle residenti in Germania e negli Stati Uniti d'America).\nIn Slovenia \u00e8 parlato da circa 1,9 milioni di persone. \u00c8 considerato lingua autoctona in alcune zone di frontiera di Italia dove gode di un regime di particolare tutela (circa parlanti nella zona orientale del Friuli - Venezia Giulia, secondo alcune stime non ufficiali), Austria (fra i i parlanti, concentrati soprattutto in Carinzia) e Ungheria (- parlanti, per la maggior parte residenti nella provincia di Vas). Lo sloveno \u00e8 presente storicamente anche in una zona molto circoscritta della Croazia, a ridosso della frontiera nord-occidentale con la Slovenia.\nAltre presenze esterne ai paesi summenzionati, sono, come abbiamo gi\u00e0 indicato, quelle relative alle colonie di immigrati sloveni sparse per il mondo, in particolare in molti Paesi di Europa, America ed Oceania: Germania, Croazia (- parlanti, comprendenti anche la minoranza autoctona), Stati Uniti d'America (soprattutto nella citt\u00e0 di Cleveland, in Ohio), Canada, Argentina, Australia, ecc.\nLingua ufficiale.\n\u00c8 la lingua ufficiale della Slovenia e coufficiale del Friuli-Venezia Giulia.\nDialetti e lingue derivate.\nLa lingua slovena comprende sette gruppi di dialetti molto diversi: il carinziano (\"koro\u0161\u010dina\"), il litoraneo (\"primor\u0161\u010dina\"), l'interno (\"notranj\u0161\u010dina\"), il meridionale (\"dolenj\u0161\u010dina\"), il centrale, lo stiriano (\"\u0161tajer\u0161\u010dina\") ed il pannonico. La notevole diversit\u00e0 tra i dialetti si deve innanzitutto al carattere montuoso della regione e alla diversa provenienza delle antiche trib\u00f9 protoslave che si insediarono in questi luoghi.\nClassificazione.\nSecondo \"Ethnologue\", la classificazione della lingua slovena \u00e8 la seguente:\nLa lingua slovena \u00e8 classificata come una delle lingue slave meridionali, ma ha varie caratteristiche delle lingue slave occidentali, perci\u00f2 costituisce un punto di transizione tra questi due gruppi. Le lingue pi\u00f9 simili allo sloveno sono infatti il croato nella sua variante ecavo (ekav\u0161\u010dina), il ceco e lo slovacco.\nUna curiosit\u00e0 \u00e8 che la lingua slovena in sloveno si chiama \"sloven\u0161\u010dina\", mentre quella slovacca in slovacco si chiama \"sloven\u010dina\" (le due parole si pronunciano quasi nello stesso modo). Vice versa, in sloveno il nome della lingua slovacca \u00e8 \"slova\u0161\u010dina\", mentre in slovacco il nome della lingua slovena \u00e8 \"slovin\u010dina\". Per una spiegazione esauriente bisognerebbe riferirsi al protoslavo ed allo sviluppo storico delle radici \"slov-\" e \"slav-\".\nStoria.\nLo sloveno appartiene al gruppo delle lingue slave meridionali la cui distinzione dalla lingua proto-slava risale alla seconda met\u00e0 del X secolo. I primi documenti scritti in sloveno sono contenuti nei Manoscritti di Frisinga (\"Bri\u017einski spomeniki\"), risalenti alla seconda met\u00e0 del X secolo e scoperti nel XIX secolo. Essi contengono frasi rituali di confessioni, annotazioni su prediche riguardanti il peccato e la penitenza e formule di abiura (... Etj\u00e8 bi det na\u0161 ne s\u0259gr\u00e9\u0161il, t\u00e8 u weki j\u00e8mu b\u00e8 \u017e\u00edti, ...).\nTranne rare eccezioni, la lingua slovena venne tramandata solo oralmente fino al secolo XVI. Allora, in seno ad un pi\u00f9 vasto movimento europeo, anche gli sloveni iniziarono ad usare la propria lingua nella forma scritta, inizialmente solo in testi religiosi. Le regole grammaticali fondamentali della lingua furono fissate dagli studiosi protestanti. \u00c8 proprio grazie agli scrittori della riforma (Primo\u017e Trubar, Adam Bohori\u010d, Jurij Dalmatin) che lo sloveno si afferm\u00f2 anche come lingua letteraria.\nIn tempi pi\u00f9 recenti \u00e8 poi da considerare l'influenza che ha avuto sulla lingua la vicinanza di popoli di diversa origine linguistica che circondano l'odierna Slovenia: italiani, friulani, tedeschi, ungheresi, croati.\nSistema di scrittura.\nL'alfabeto ha 25 lettere: a b c \u010d d e f g h i j k l m n o p r s \u0161 t u v z \u017e.\nCome in italiano, le vocali sono a e i o u, tutte le altre sono consonanti.\n\u00c8 invece ritenuta \"semivocale\" la lettera \"r\" e questa particolarit\u00e0 si nota nelle molte parole slovene prive di vocali. Si tratta solitamente di monosillabi dove la \"r\" assume, appunto, il ruolo di vocale scev\u00e0. Anche nella divisione in sillabe, peraltro molto simile a quella italiana, \u00e8 prevista l'esistenza di sillabe prive di vocali scritte se la \"r\" ne fa le veci (es. \"trd\" /t\u0259rd/ (duro), dove la forma femminile \"trda\" (dura) si sillaba tr-da) o \"vrh\" (cima), \"rt\" (capo (geografia)), \"krt\" (talpa), etc.).\nFonologia.\nI suoni della lingua slovena non sono troppo differenti da quelli italiani. I suoni delle vocali sono come quelli in italiano; uno dei suoni della \"e\" si pronuncia [\u0259] e in sloveno si definisce semi-suono. Due consonanti slovene non esistono in italiano: [x] (scritta \"h\") e [\u0292] (scritta \"\u017e\"). La consonante [j] (scritta \"j\") ha un suono anche nella lingua italiana, dove viene per\u00f2 considerata vocale. Il gruppo \"lj\" si pronuncia [\u03bb] (come l'italiano \"gli\" di \"aglio\"), il gruppo \"nj\" si pronuncia [\u0272] (come l'italiano \"gn\" di \"gnomo\"), il gruppo \"d\u017e\" si pronuncia come l'italiano \"g\" di \"gioco\"; non esiste, infine, il suono [d\u0361z] (come \"z\" di \"zanzara\"). In sloveno non esistono consonanti geminate (ovvero doppie).\nEcco un prospetto completo delle consonanti slovene:\nAccenti.\nL'accento non ha una posizione fissa e pu\u00f2 cadere su sillabe differenti in forme differenti della stessa parola. L'accento \u00e8 dinamico, ma in alcuni dialetti sloveni esiste anche un accento musicale. Non si usano segni grafici per indicare la sillaba tonica.\nGrammatica.\nLa lingua slovena distingue cinque parti del discorso variabili (sostantivo, aggettivo, verbo, pronome e numerale) e quattro invariabili (avverbio, preposizione, congiunzione e interiezione).\nNella lingua slovena non ci sono articoli (\"roka\" pu\u00f2 significare \"mano\", \"una mano\" o \"la mano\" a seconda del contesto).\nSostantivo.\nIl sostantivo si declina, cio\u00e8 cambia forma tramite suffissi a seconda del genere, del numero e del caso. Ci sono tre generi grammaticali (maschile, femminile, neutro), tre numeri (singolare, duale, plurale) e sei casi (nominativo, genitivo, dativo, accusativo, locativo, strumentale). Il numero duale viene usato quando ci si riferisce a due oggetti o persone: \"ena riba\" (un pesce)\", dve ribi\" (due pesci)\", tri ribe\" (tre pesci).\nLe declinazioni sono quattro: la prima comprende i sostantivi in \u2013a (maschili e femminili), la seconda i sostantivi in consonante femminili, la terza i sostantivi in consonante maschili e la quarta i sostantivi in \u2013e/o (neutri).\nAggettivo.\nViene definito aggettivo soltanto l'aggettivo qualificativo italiano. Le sue desinenze sono uguali a quelle del sostantivo, con la differenza che ha solo tre declinazioni (maschile, femminile e neutra). In pi\u00f9 l'aggettivo maschile singolare ha due forme: determinata e indeterminata, per cui il bel giovane = lepi fant, ma un bel giovane = lep fant.\nIl comparativo si forma con un suffisso proprio. Il superlativo assoluto si forma con il prefisso \"naj-\" e il suffisso del comparativo. Il superlativo relativo si forma solo premettendo la parola \"zelo\" (molto) o altra simile. Anche il comparativo e il superlativo si declinano. Non tutti gli aggettivi hanno il comparativo ed il superlativo (ad esempio i colori non ce li hanno mai). Alcuni aggettivi non hanno il suffisso per il comparativo, perci\u00f2 vengono preceduti dalla parola \"bolj\" (pi\u00f9), e non utilizzano il prefisso \"naj-\", perci\u00f2 vengono preceduti da \"najbolj\" (il pi\u00f9) e \"zelo\" (molto): es. la\u010den (affamato), bolj la\u010den (pi\u00f9 affamato), najbolj la\u010den (il pi\u00f9 affamato), zelo la\u010den (molto affamato).\nEs.: lep (bello), lep\u0161i (pi\u00f9 bello), najlep\u0161i (il pi\u00f9 bello), zelo lep (bellissimo);dober (buono), bolj\u0161i (migliore), najbolj\u0161i (il migliore), zelo dober (buonissimo);visok (alto), vi\u0161ji (pi\u00f9 alto), najvi\u0161ji (il pi\u00f9 alto), zelo visok (altissimo);nizek (basso), ni\u017eji (pi\u00f9 basso); najni\u017eji (il pi\u00f9 basso), zelo nizek (bassissimo).\nVerbo.\nIl verbo si coniuga in persona (1\u00aa, 2\u00aa, 3\u00aa), numero (singolare, duale, plurale), genere (maschile, femminile, neutro), modo (indicativo, condizionale, imperativo, infinito, participio, nome verbale), tempo (presente, passato, futuro; si pu\u00f2 esprimere anche il trapassato, che tuttavia si usa raramente), aspetto (imperfettivo, perfettivo) e diatesi (attiva, passiva, riflessiva).\nPronome.\nI pronomi, a differenza dall'italiano, includono anche gli aggettivi non qualificativi e si classificano in personali, possessivi, dimostrativi, interrogativi, relativi e indefiniti. I pronomi personali e possessivi conoscono anche la categoria dei \"riflessivi\".\nNumerale.\nI numerali si declinano con regole specifiche e si classificano in cardinali (\u00ab\"n\"\u00bb), ordinali (\u00ab\"n\"-esimo\u00bb), moltiplicativi (\u00ab\"n\" volte tanto\u00bb) e distintivi (\u00abmoltiplicato \"n\" volte\u00bb).\nParti del discorso invariabili.\nL'uso di avverbi, congiunzioni e interiezioni non differisce in modo sostanziale dall'italiano.\nLe preposizioni di luogo richiedono il \"caso locativo\" se indicanti lo stato in luogo e il \"caso accusativo\" se indicanti il moto a luogo:\nVocabolario.\nNel vocabolario e nella fraseologia c'\u00e8 un grande influsso della lingua tedesca. In alcuni dialetti sloveni \"treno\" si dice \"cug\" (tsug), che deriva dal tedesco \"Zug\" (tsug), invece nello sloveno standard si dice \"vlak\"; stessa cosa con \"cuker\" (tsuker), sempre dal tedesco \"Zucker\" (tsuker), che nello sloveno standard \u00e8 \"sladkor\".\nAnche la lingua italiana ha esercitato un influsso importante sullo sloveno. Il verbo \"manjkati\" (\"mancare\"), ad esempio, potrebbe essere il caso, sebbene si discute molto circa l'origine del verbo perch\u00e9 potrebbe derivare dalla parola \"manj\" che significa \"meno\".\nLo sloveno negli ultimi anni ha assimilato moltissimi neologismi di origine straniera, che spesso vengono usati al posto dei termini sloveni. Ad esempio la parola \"zgradba\" (struttura) viene sostituita con \"struktura\" o \"Sredozemlje\" (Mediterraneo) con \"Mediteran\".\nLa maggior parte delle volte in sloveno i neologismi stranieri si slovenizzano.Es.: ketchup-ke\u010dap, hacker-heker, cocktail-koktejl, taxi-taksi, rugby-ragbi, etc."}
{"id": "2667", "revid": "1652635", "url": "https://it.wikipedia.org/wiki?curid=2667", "title": "Limes (storia romana)", "text": "Il limes (in latino, 'limite', 'confine') era la linea artificiale che segnava il confine dell'Impero romano.\nOriginariamente la parola \"limes\" indicava le strade che si spingevano all'interno di territori di recente conquista (o ancora da conquistare), come nel caso del \"limes\" germanico augusteo (vedi Occupazione romana della Germania sotto Augusto), che correva lungo le rive del fiume Lippe, presidiato da numerosi forti ausiliari e fortezze legionarie, nella costituenda provincia romana di Germania.\nFu alla fine del I secolo d.C. che il termine prese a indicare la linea di confine dell'Impero (cos\u00ec in Frontino e in Tacito): le strade limitanee collegavano gli accampamenti fortificati, posti lungo il \"limes\".\nIl limes germanico-retico \u00e8 incluso dal 1987 nella lista dei Patrimoni dell'umanit\u00e0 dell'UNESCO. Stessa cosa per il Vallo di Adriano e il Vallo Antonino nel Regno Unito.\nSignificato di \"limes\" come forma di barriera.\nEsso formava l'insieme delle frontiere dell'Impero romano, classificate in base al loro modo di essere barriera: naturale o artificiale.\nBarriere naturali.\nNel primo caso le barriere, che dividevano il mondo romano dai barbari o dagli altri stati stranieri, potevano essere:\nBarriere artificiali.\nNel secondo caso le barriere erano costruite, in modo artificiale, dal lavoro dell'uomo, con un \"agger\" di terra, una palizzata o un muro in pietra (a partire soprattutto da Adriano), ed un fossato antistante, come nel caso del vallo di Adriano, di Antonino, del \"Porolissensis\" o del \"limes\" germanico-retico. Ogni frontiera era, inoltre, seguita parallelamente per tutta la sua estensione, da una strada presidiata ad intervalli regolari oltre che da fortezze legionarie (\"castra\"), anche da forti (\"castella\") e fortini (\"burgi\") ausiliari, oltre a torrette (\"turris\") e stazioni di avvistamento (\"stationes\").\nRaffigurazioni del \"limes\" romano si possono scorgere nei fregi della Colonna Traiana e di quella di Antonina, dove le scene iniziali rappresentano la riva destra del Danubio, con tutta una serie di posti di guardia, forti, fortezze, difesi da palizzate, cataste di legna e covoni di paglia che, se incendiati, servivano come segnalazione.\nAree interne.\nIl terzo caso \u00e8 molto particolare. Si tratta della cosiddetta \"praetentura\", ovvero di una zona interna all'impero stesso (come fu la \"praetentura Italiae et Alpium\" al tempo delle guerre marcomanniche) affidata ad un comando militare speciale (in questo particolare caso a Quinto Antistio Advento), che servisse a prevenire e bloccare eventuali invasioni barbariche. Alle sue dipendenze potevano esserci anche intere legioni.\nPrincipali settori strategico-territoriali del \"limes\" romano.\nTre furono i principali settori strategici a protezione dell'Impero romano: \nFrontiera settentrionale.\n\"Limes Britannicus\": il pi\u00f9 a nord.\nLa conquista della Britannia cominci\u00f2 sotto l'imperatore Claudio nel 43 con 4 legioni e fu graduale. Dalla zona del Tamigi gli eserciti romani avanzarono in pi\u00f9 direzioni verso ovest e nord, occupando alla morte dell'imperatore, avvenuta nel 54, tutti i territori ad est della cosiddetta Fosse way: la prima forma di limes della Britannia, una strada militare sorvegliata da torrette, forti e fortini per il pattugliamento della nuova zona di confine.\nNegli anni che seguirono ebbe nuovi impulsi sia sotto Nerone sia sotto la dinastia dei Flavi, ma l'apice si ebbe sotto Domiziano con le campagne in Caledonia da parte di Giulio Agricola negli anni dal 77 all'83 e l'inizio di un primo sistema di fortificazioni in Scozia con il sistema difensivo del Gask Ridge. Il progetto di occupare interamente l'isola britannica svan\u00ec in seguito alla richiesta di invio di contingenti legionari dalla Britannia nell'Europa continentale, in vista di nuove campagne contro i germani Catti della zona del Taunus.\nDi Antonino Pio \u00e8 famoso il \"vallo\" che porta il suo nome e che fu fatto da lui costruire nel 142 tra i fiumi Forth e Clyde a difesa dalle invasioni scozzesi. Ancor pi\u00f9 noto \u00e8 il Vallo di Adriano, situato sempre nell'Inghilterra settentrionale, del quale molti resti sono ancor oggi visibili. Era stato fatto erigere da Adriano intorno al 122 a difesa della Britannia romana ed era arricchito di castelli, torri e fossati.\n\"Limes\" renano: tra Reno ed Elba.\nLa conquista della Gallia da parte di Gaio Giulio Cesare (negli anni 58-51 a.C.), aveva decretato un nuovo confine dei territori della Repubblica romana: il fiume Reno, al di l\u00e0 del quale si estendevano i territori dei Germani. Con l'avvento di Augusto, i progetti del primo imperatore romano mutarono. Egli voleva portare il \"Limes\" pi\u00f9 ad est, oltre il Reno fino al fiume Elba. A partire dal 12 a.C. furono lanciate in Germania tutta una serie di campagne, attraverso 3-4 differenti linee di penetrazione.\nL'occupazione da parte delle armate romane port\u00f2 sotto il dominio di Roma, prima i territori germani tra Reno e Weser (anche con la costruzione di strade e di ponti, i cosiddetti \"pontes longi\"), dal 5 in poi anche quelli pi\u00f9 ad est, tra Weser ed Elba. \u00c8 solo in seguito alla disfatta di Teutoburgo del 9 che i piani del \"Princeps\", Augusto, mutarono e le armate romane furono ritirate definitivamente, riportando il \"Limes\", ancora una volta, al fiume Reno. La Germania era definitivamente perduta. Nessun altro imperatore successivo avrebbe avuto in futuro piani di conquista. Ancora oggi il fiume Reno sancisce la linea di demarcazione tra due differenti lingue europee: quella neo-latina e quella germanica.\nSotto Domiziano, a causa delle continue guerre contro i Daci di Decebalo, il Reno perdeva il primato di settore strategico pi\u00f9 importante, a vantaggio del settore danubiano, a cui segu\u00ec la conquista della Dacia da parte di Traiano (101-106). Il secolo successivo vide una continua manutenzione di questo tratto di frontiera fluviale di Reno. Sappiamo che attorno al 170-172 vi furono degli attacchi da parte della trib\u00f9 germanica dei Cauci, lungo le rive della Gallia Belgica nel periodo delle guerre marcomanniche. Le prime vere incursioni di massa cominciarono nel III secolo, tanto che Gallieno fu costretto ad abbandonare attorno al 260 i cosiddetti \"Agri Decumates\", ovvero il settore pi\u00f9 settentrionale del limes della Germania inferiore. Ogni forte compreso tra la foce del Reno e l'affluente Waal fu abbandonato. L'errore strategico fu grande, poich\u00e9 una volta che ai Germani si permise di penetrare al di qua del Reno, si dimostr\u00f2 quanto la frontiera della Gallia fosse troppo vulnerabile per essere difesa dai ripetuti attacchi dei barbari.\nIn seguito alle devastanti invasioni dei Franchi del 275 e 276, si provvide alla costruzione di un nuovo limes fortificato, che congiungeva la costa gallica, via Bavai e Tongres, a Nimega sul Reno. La Gallia in seguito a questi ultimi eventi godette di un relativo periodo di pace, almeno fino all'usurpazione di Magnenzio del 350. Il ritiro di buona parte delle truppe romane lungo il Reno da parte di Stilicone nel 401, al fine di respingere le orde dei Visigoti di Alarico dall'Italia, permisero nuove e devastanti invasioni barbariche da parte di Suebi, Vandali, Burgundi ed Alani, con la conseguente perdita di gran parte dei territori gallici (406). Ad alcuni invasori, infatti, fu permesso di rimanere all'interno dei confini imperiali con lo status di \"Foederati\", come i Visigoti in Aquitania o i Burgundi in Borgogna, ecc. L'integrit\u00e0 delle frontiere si era definitivamente spezzata ed il settore renano era ormai al collasso.\n\"Limes Germanicus-Raeticus\": tra alto-Reno ed alto-Danubio.\nPrima di cominciare le conquiste a nord dei fiumi Danubio e ad est del Reno, Augusto diede incarico ai suoi due figliastri di conquistare l'intero arco alpino, occupando inizialmente Rezia e Vindelicia, e negli anni successivi anche il regno del Norico. \u00c8 proprio attorno al 15 a.C., al termine della prima serie di campagne militari, che furono fondati i \"castra\" legionari di Dangstetten e \"Augusta Vindelicorum\" oltre a tutta una serie di forti ausiliari e torri di avvistamento/segnalazione lungo il \"limes\". Il successivo ritiro delle armate dalla Germania, port\u00f2 le armate romane ad attestarsi lungo il Reno almeno fino ai Flavi. Grazie a Vespasiano e poi al figlio Domiziano, cominci\u00f2 l'occupazione dell'area del Taunus (83-85) collegando \"Mogontiacum\" ad \"Augusta Vindelicorum\", riducendo drasticamente i confini tra Reno e Danubio. Cos\u00ec facendo si andavano ad includere all'Impero aree che, pur fittamente boscose e scarsamente popolate, miglioravano le comunicazioni tra Germania superiore e Rezia e la difendibilit\u00e0 dei confini imperiali.\nLa frontiera continu\u00f2 a svilupparsi anche negli anni successivi fino ad Antonino Pio, sotto il quale molte delle torri e dei forti costruiti in precedenza in legno, furono ricostruiti interamente in pietra (a volte in siti differenti) e soprattutto si ebbe la definitiva espansione ed evoluzione di questo tratto di limes tra Germania superiore e Rezia. Egli, infatti, gi\u00e0 a partire dal 145-146 promosse l'abbandono della precedente linea di difesa dell'Odenwald-Neckar a favore di una posizione pi\u00f9 avanzata di 30\u00a0km, ma non sappiamo se ci\u00f2 comport\u00f2 notevoli operazioni di guerra nell'area.\nSotto Caracalla si ebbero le prime invasioni degli Alemanni (dal 213), i quali continuarono a guerreggiare con i successori, da Alessandro Severo a Massimino il Trace, fino a Gallieno, tanto che quest'ultimo decise il definitivo abbandono ed evacuazione di tutti i territori ad est del Reno ed a nord del Danubio, a causa delle continue invasioni delle trib\u00f9 germaniche limitrofe degli Alemanni. Era il 260 circa.\nDopo il 275 ci fu un timido tentativo di recupero della zona del Taunus da parte dell'imperatore Probo, ma nulla di pi\u00f9. Le terre al di l\u00e0 di Reno e Danubio erano andate ormai perdute per sempre.\n\"Limes\" danubiano.\nIl settore danubiano risulta essere pi\u00f9 complesso da difendere, rispetto a quello renano, considerata anche la lunghezza dei due fiumi: il primo di 2.888\u00a0km, il secondo di 1.326\u00a0km, pari a poco meno della met\u00e0. Non a caso da Domiziano-Traiano in poi, il settore renano fu ridotto da 8 a 4 legioni, mentre quello danubiano fu aumentato da 6 a 12 (compresa la provincia della Dacia).\nSe la repubblica romana ai tempi di Cesare si era fermata alle Alpi, alla costa illirica ed alla Macedonia, a partire dalla seconda decade del principato di Augusto, i Romani raggiunsero ed occuparono stabilmente molte regioni a sud del Danubio. L'occupazione dell'intera area a sud del grande fiume, dalla Rezia alla Pannonia, avveniva, per\u00f2, gradualmente durante i regni di Tiberio e Claudio.\nDai Flavi in poi, il settore strategico dell'alto-medio corso del Danubio fu costantemente rafforzato e divent\u00f2 il settore pi\u00f9 importante dell'intero sistema strategico imperiale. Al termine delle guerre contro i Daci del 101-106 ed a seguito dell'annessione della nuova provincia di Dacia, l'intero assetto danubiano mut\u00f2 ed una provincia cos\u00ec importante come quella pannonica fu divisa in due nuove: quelle di \"Pannonia superior\" e di \"inferior\". Con lo scoppio delle guerre marcomanniche nel 166-167, i progetti mutarono per un quindicennio, poich\u00e9 Marco Aurelio era intenzionato ad annettere i territori a nord della Pannonia, inglobandone i relativi popoli: dai Marcomanni, a Quadi e Naristi, e formando la nuova provincia di \"Marcomannia\". Il figlio Commodo, alla morte del padre nel 180, ritirava, per\u00f2, tutte le truppe dai nuovi territori appena occupati, e riportava definitivamente il \"Limes\" all'alto-medio corso del Danubio, rafforzandone e moltiplicando i presidi lungo il grande fiume.\nIn seguito alle prime grandi invasioni barbariche del III secolo fu istituito a Sirmio, un comando militare generale dell'intera area danubiana, mentre si provvedette a sbarrare la strada a possibili e future invasioni barbariche, fortificando il corridoio che dalla Pannonia e dalla Dalmazia immette in Italia attraverso le Alpi Giulie. Si trattava del cosiddetto \"Claustra Alpium Iuliarum\".\nSembra che sotto Costantino I, o forse anche un secolo e mezzo prima, si provvide alla costruzione di tutta una serie di terrapieni al di l\u00e0 del Danubio, nella pianura ungherese, per allentare la pressione di Goti e Gepidi lungo i territori degli alleati Iazigi, \"appoggiati\" alla vicina frontiera pannonica. Questo sistema di fortificazioni viene oggi comunemente chiamato: \"Diga del Diavolo\" e partiva di fronte ad \"Aquincum\" per poi seguire parallelamente il fiume Tisza, alla sua sinistra, e raggiungere la fortezza legionaria di \"Viminacium\". Fu un'illusione durata pochi anni, poich\u00e9 i Goti, sconfitto Valente ad Adrianopoli nel 378, si stanziarono definitivamente in Pannonia come \"foederati\" dell'impero romano, decretando la definitiva \"rottura\" ed abbandono del Limes danubiano. Nel 395 la Pannonia era nuovamente invasa da orde di Goti ed Alani, mentre nel 433 l'invasione degli Unni sanciva la fine della Pannonia romana.\nSotto Augusto, inizi\u00f2 l'occupazione graduale dell'area basso danubiana. Tra il 6 ed il 9, in seguito alle operazioni di Tiberio nell'area illirica e dei suoi successori, veniva costituito il distretto militare di Mesia e Macedonia, presidiato da un paio di legioni, mentre la Tracia continuava a costituire un regno indipendente, cliente e quindi alleato del popolo romano. Quarant'anni pi\u00f9 tardi, sotto Claudio la Tracia era annessa (nel 46), mentre nuove basi legionarie erano dislocate sul Danubio in Mesia. La grande crisi del fronte del basso Danubio scoppi\u00f2 nell'85, quando i Daci, tornati uniti sotto il nuovo re, Decebalo, passarono il grande fiume distruggendo un esercito romano accorrente ed uccidendo lo stesso governatore di Mesia. La controffensiva romana non si fece attendere, tanto che lo stesso imperatore Domiziano fu costretto ad intervenire (tra l'86 e l'88). A questa crisi succedette una nuova serie di campagne contro le popolazioni suebo-sarmatiche degli anni 89-97, che portarono ad un nuovo trattato di pace che dur\u00f2 per oltre sessant'anni.\nL'ascesa al trono di Traiano port\u00f2 alla revoca del vecchio trattato siglato da Domiziano e Decebalo ed all'assorbimento del regno dacico. La provincia dacica comprendeva i territori compresi all'interno della catena di monti dei Carpazi. Una volta conclusa la pace con le genti sarmatiche degli Iazigi ad ovest, e dei Roxolani ad est, Adriano divise la nuova provincia dacica in \"Superior\" ed \"Inferior\".\nFu sotto Antonino Pio che nel 158 circa, fu operata l'ultima divisione della provincia dacica, prima del definitivo abbandono dei suoi territori da parte di Aureliano attorno agli anni 271-273. Il saliente dacico fu definitivamente abbandonato in seguito ai continui e martellanti attacchi da parte dei Goti, fissando nuovamente la frontiera dell'impero sul Danubio. La nuova riorganizzazione della Dacia comport\u00f2, oltre all'abbandono dei territori della riva destra del Danubio lungo la pianura moldava e valacca, con l'arretramento del Limes al fiume Olt (al cosiddetto \"Limes Alutanus\"), anche la trasformazione di parte della Mesia superiore ed inferiore, da frontiera esterna in interna. Le conseguenze furono: il potenziamento delle difese lungo il basso corso del Danubio, con la costruzione di nuovi forti ausiliari negli anni che seguirono.\nCon la salita al trono di Diocleziano nel 284 l'esercito e le frontiere subirono un forte e rinnovato programma di riforma strategico-militare, per interrompere un processo, ormai avviato da almeno un cinquantennio, di disgregazione degli equilibri interni ed esterni all'impero romano. I forti esistenti furono rimodellati con torri aggettanti, porte strette, mentre se ne costruivano di nuovi infittendo le linee difensive. Teste di ponte erano, infine, costruite o ricostruite lungo la riva sinistra del Danubio. Il successore, Costantino I, provvide anche alla costruzione di tutta una serie di terrapieni al di l\u00e0 del Danubio, in Oltenia e nella pianura valacca, per allentare la pressione sulla frontiera stessa. Questo sistema di fortificazioni, lungo 300\u00a0km e costruito tra il 330 ed il 340, viene oggi comunemente chiamato: \"Brazda lui Novac du Nord\". La Mesia inferiore sub\u00ec nuovi e ripetuti attacchi ad opera degli Unni di Attila nel 447, e poi nel VI secolo ad opera di Slavi, Bulgari ed Avari, ma la sua vicinanza alla capitale dell'impero romano d'Oriente, Costantinopoli, ne preserv\u00f2 ancora per qualche secolo le sue frontiere.\nFrontiera orientale.\n\"Limes\" dell'alto Eufrate.\nIl primo intervento in Asia Minore da parte dei Romani era avvenuto nel corso della guerra contro Antioco III degli anni 192-188 a.C. Oltre cinquant'anni pi\u00f9 tardi veniva creata la prima provincia \"asiatica\" (\"Asia\", tra il 132 ed il 129 a.C.), in seguito alla morte di Attalo III di Pergamo (avvenuta nel 133 a.C.), il quale aveva lasciato in eredit\u00e0 allo stato romano il suo regno, ampliato con i territori ceduti dai Seleucidi dopo la pace di Apamea (188 a.C.).\nPochi anni pi\u00f9 tardi (nel 111 a.C.), sal\u00ec al trono del regno del Ponto, Mitridate VI, figlio dello scomparso omonimo \"V\". Il nuovo sovrano mise subito in atto (fin dal 110 a.C.) una politica espansionistica nell'area del Mar Nero, conquistando tutte le regioni da Sinope alle foci del Danubio. Il giovane re volse, quindi, il suo interesse verso la penisola anatolica, dove la potenza romana era, per\u00f2, in costante crescita. Sapeva che uno scontro con quest'ultima sarebbe risultato mortale per una delle due parti. Al termine di tre durissime guerre (dall'89 al 63 a.C.), Roma ebbe la meglio ed ottenne di annettere buona parte dei territori della penisola anatolica, fino alla Siria ed alla Giudea.\nUn decennio pi\u00f9 tardi, per\u00f2, il console romano, Marco Licinio Crasso, fu sconfitto pesantemente a Carre nel 53 a.C., mentre il regno d'Armenia divenne teatro della contesa tra Roma e l'Impero dei Parti. Questi ultimi, infatti, costrinsero il regno d'Armenia alla sottomissione dal 47 a.C. al 37 a.C. E seppure le successive campagne in \"Partia\" si rivelarono fallimentari (con 30.000 armati lasciati sul campo), il regno d'Armenia torn\u00f2 ad essere regno cliente di Roma a partire dal 34/33 a.C.\nAd occidente dell'Eufrate, Augusto prov\u00f2 a riorganizzare l'Oriente romano, sia stringendo un patto di non belligeranza con il vicino regno dei Parti ed ottenendo la restituzione delle insegne di Crasso a Carre, sia inglobando alcuni stati vassalli e trasformandoli in province romane, come la Galazia di Aminta nel 25 a.C., sia rafforzando vecchie alleanze con re locali, divenuti \"re clienti di Roma\", come accadde ad Archelao, re di Cappadocia, ad Asandro re del Bosforo Cimmerio e a Polemone I re del Ponto, oltre ai sovrani di Iberia, Colchide e Albania.\nA turbare la situazione orientale intervennero le morti del re della Cappadocia Archelao, che era venuto a Roma a rendere omaggio al nuovo \"princeps\", Tiberio, di Antioco III, re di Commagene, e di Filopatore, re di Cilicia. La difficile situazione orientale rese cos\u00ec necessario un nuovo intervento romano, e Tiberio nel 18 invi\u00f2 il figlio adottivo, Germanico, il quale, con il consenso dei Parti, incoron\u00f2 ad Artaxata come nuovo sovrano d'Armenia il giovane Zenone, figlio del sovrano del Ponto Polemone I e soprattutto \"filoromano\". Stabil\u00ec, inoltre, che la Cappadocia fosse istituita come provincia a s\u00e9 stante, e che la Cilicia entrasse invece a far parte della provincia di Siria. In seguito all'annessione della provincia di Cappadocia sotto Tiberio (nel 17/18), furono posti lungo il fiume Eufrate alcuni forti militari a presidio del settore settentrionale del \"limes\" settentrionale orientale.\nMorto Tiberio nel 37, i Parti costrinsero l'Armenia a sottomettersi, anche se sembra che i Romani nel 47 abbiano ottenuto nuovamente il controllo del regno, a cui offrirono lo \"status\" di cliente. La situazione era in continuo divenire. Nerone, preoccupato dal fatto che il re della Partia, Vologese I, avesse posto sul trono del regno d'Armenia il proprio fratello Tiridate, decise di inviare un suo valente generale, Gneo Domizio Corbulone, a capo delle operazioni orientali. Quest'ultimo raggiunse un accordo definitivo con il \"re dei re\" nel 63, restaurando il prestigio di Roma, e concludendo con Tiridate I di Armenia (sostituitosi a Tigrane V) un accordo che riconosceva nell'Armenia un protettorato romano, che rimase pressoch\u00e9 invariato fino al principato di Traiano.\nL'area fu poco dopo sconvolta dallo scoppio della prima guerra giudaica e dalla quasi contemporanea guerra civile romana che vide una nuova riorganizzazione di tutto il \"limes\" orientale, tanto che due legioni, la legio XII \"Fulminata\" e la XVI \"Flavia Firma\", furono destinate alla provincia di Cappadocia dal 72/73.\nNel 113, Traiano decise di procedere all'invasione del regno dei Parti. Il motivo era la necessit\u00e0 di ripristinare sul trono d'Armenia un re che non fosse un fantoccio nelle mani del re parto. E cos\u00ec l'Armenia fu invasa dall'esercito comandato dallo stesso imperatore Traiano nel 114, il quale ne conquist\u00f2 la sua capitale Artaxata. Deposto il suo re, un certo Partamasiri, annesse i suoi territori all'Impero romano, facendone per la prima volta, una nuova provincia. Il suo successore, Adriano, adott\u00f2 una politica di rafforzamento dei vecchi confini ad occidente dell'Eufrate, mentre le conquiste ad oriente del grande fiume furono abbandonate. Negli anni che seguirono, attorno al 141-143, l'imperatore Antonino Pio, padre adottivo dei futuri imperatori Marco Aurelio e Lucio Vero, pose sul trono d'Armenia un nuovo re filo-romano, Soemo.\nIl nuovo sovrano partico Vologase IV, poich\u00e9 nel 161 il trono del Regno di Armenia era divenuto vacante ed era stato reclamato da un certo Soemo, un principe di Emesa (che era pure senatore romano), reag\u00ec inviando in Armenia la propria cavalleria al comando del generale Osroe (\"Osrow\"), il quale inflisse una dura sconfitta ai Romani. Soemo fu deposto e dovette fuggire, mentre l'Armenia, in mano partica, ebbe un nuovo sovrano, di nome Pacoro. Il governatore della Cappadocia, Severiano, si mosse allora con l'esercito in Armenia, ma fu sconfitto ad Elegeia poco ad est dell'Eufrate. Le campagne militari che seguirono, condotte dal fratello di Marco Aurelio, Lucio Vero, portarono per\u00f2 all'annessione del regno all'impero romano insieme alla Mesopotamia settentrionale (162-166).\nDal 230 al 260, la nuova dinastia dei Sasanidi, che si sostitu\u00ec a quella dei Parti arsacidi, mise a dura prova la frontiera romana lungo l'alto Eufrate, tanto che il regno d'Armenia pass\u00f2 sotto l'influenza persiana. I Romani riuscirono a riconquistare il regno d'Armenia al termine di alcuni anni di guerra (296-298) ai tempi di Diocleziano (\"augusto\") e Galerio (\"cesare\"). La Mesopotamia torn\u00f2, anch'essa, sotto il controllo romano. Ma nel 334 il re armeno fu fatto prigioniero e condotto in Persia, costringendo gli Armeni ad invocare l'aiuto di Costantino I. Quest'ultimo scrisse al grande re Sapore II, il quale al termine di una lunga trattativa, decise di annettere l'Armenia e mise sotto minaccia la vicina provincia romana di Mesopotamia. Costantino, per\u00f2, poco dopo mor\u00ec (nel 337) e il suo ruolo fu preso dal figlio Costanzo II che fu costretto a combattere ripetutamente e continuativamente contro i Sasanidi per circa un venticinquennio, fino alla disastrosa campagna sasanide di Giuliano del 363.\nIl nuovo imperatore, Gioviano, fu costretto a firmare con Sapore II (nel 364) un trattato che garant\u00ec ai Sasanidi forti guadagni territoriali, ed il ritorno alle basi orientali dell'armata romana senza ulteriori rischi di essere distrutta. Poco dopo lo stesso Sapore rivolse la propria attenzione al regno d'Armenia, riuscendo a catturare il suo re, Arsace II, fedele alleato dei Romani, costringendolo poi al suicidio. Nel 384 il regno d'Armenia venne alla fine separato in due regioni, quella occidentale sotto l'Impero romano d'Oriente, e quella orientale, affidata ai Sasanidi. La regione occidentale divenne una provincia dell'Impero Romano con il nome di Armenia Minor, mentre la parte orientale rimase un regno all'interno della Persia fino al 428 quando i Sasanidi deposero il sovrano legittimo instaurando una loro dinastia. I confini lungo l'Eufrate rimasero pressoch\u00e9 invariati fino all'invasione araba, a partire dal VII secolo.\n\"Limes\" ad est dell'Eufrate: Mesopotamia ed Osroene.\nLe terre al di l\u00e0 dell'Eufrate furono conquistate per la prima volta da Traiano nel 115 durante le campagne contro i Parti. I territori di Mesopotamia ed Osroene furono, per\u00f2, abbandonati pochi anni pi\u00f9 tardi dal suo successore, Adriano, nel 117. La Mesopotamia settentrionale torn\u00f2 di nuovo sotto il controllo romano in seguito alle campagne partiche di Lucio Vero del 163-166, almeno fino al regno di Commodo. Perduta attorno al 192, fu riconquistata da Settimio Severo nel 197 e posta sotto l'autorit\u00e0 del neocostituito praefectus Mesopotamiae.\nTra il 224 e il 226/227 avvenne un episodio importante, che cambi\u00f2 le sorti dei rapporti tra Impero romano e Impero persiano: in Oriente l'ultimo imperatore dei Parti, Artabano IV, fu rovesciato dopo essere stato sconfitto in \"tre battaglie\" e il rivoltoso, Ardashir I, fond\u00f2 la dinastia sasanide, destinata a essere avversaria orientale dei Romani fino al VII secolo.\nAd un iniziale sfondamento del fronte mesopotamico romano a pi\u00f9 riprese, da parte delle armate, prima di Ardashir I (dal 229 al 241) e poi del figlio Sapore I (dal 241 al 260), si susseguirono controffensive romane guidate dai suoi imperatori, come accadde nel caso di Alessandro Severo, Gordiano III e Valeriano. Quest'ultimo per\u00f2 fu sconfitto in battaglia nel 260 e fatto prigioniero dal \"Re dei Re\", permettendo che ancora una volta i territori romani di Mesopotamia, Siria e Cappadocia fossero razziati dalle armate sasanidi invasori, con conseguente demolizione del \"limes orientale\" in numerose sue postazioni (da forti e fortini a fortezze legionarie).\nCon la morte di Valeriano, l'Impero romano, sebbene fosse sotto la costante pressione delle armate germano-sarmatiche del fronte settentrionale, fu costretto a reagire alla terribile disfatta subita nel 260, che aveva portato alla successiva occupazione di Antiochia, terza citt\u00e0 romana per numero di abitanti (dopo Roma ed Alessandria d'Egitto). Da questo momento in poi, per i quarant'anni successivi, le armate romane si spinsero, in almeno tre circostanze, \"in profondit\u00e0\" nei territori sasanidi, conquistando altrettante volte la loro capitale Ctesifonte: prima con il \"rector totius Orientis\", Odenato, poi con gli imperatori Caro e Numeriano, ed infine con Galerio, sotto la supervisione dell'Augusto, Diocleziano (fautore del progetto tetrarchico).\nAl termine di queste ultime campagne militari, la Mesopotamia ritorn\u00f2 sotto il controllo romano, l'Armenia fu riconosciuta protettorato romano, mentre a \"Nisibi\" furono accentrate le vie carovaniere dei commerci con l'estremo Oriente (Cina e India). Con il controllo di alcuni territori ad est del fiume Tigri, fu raggiunta la massima espansione dell'impero verso est (298). Fu, quindi, potenziato l'intero sistema di frontiere orientali, a partire dalla costruzione della \"Strata Diocletiana\" in Siria, e di nuove postazioni fortificate in tutta la Mesopotamia-Osroene.\nIl trattato di pace tra Diocleziano ed il re sasanide Narsete dur\u00f2 quasi 40 anni. La sconfitta dei Sasanidi ad opera di Diocleziano e Galerio (pace del 298), aveva garantito all'Impero romano oltre un trentennio di relativa pace (fino al 334) e la Mesopotamia settentrionale tornava sotto il controllo romano. La frontiera fu, infatti, spostata fino al Khabur ed al Tigri settentrionale, passando per il Jebel Sinjar.\nGli anni successivi alla morte di Costantino I (337), furono estremamente difficili per i due Imperi, coinvolti in una guerra di costante logoramento tra di loro, senza vinti, n\u00e9 vincitori: da una parte Costanzo II (che trascorse la maggior parte del suo tempo, tra il 337 ed il 350, ad Antiochia, trasformato per l'occasione in \"quartier generale\" delle armate orientali), dall'altra, Sapore II (nel tentativo assai improbabile di cacciare i Romani da tutti i territori asiatici ad occidente dell'Eufrate). I confini alla fine rimasero sostanzialmente stabili, con avanzate e ritirate, ora dell'uno ora dell'altro, almeno fino alla campagna sasanide di Giuliano del 363, quando le armate romane furono costrette a cedere buona parte dei territori ad est dell'Eufrate, rinunciando cos\u00ec a quasi due secoli e mezzo di conquiste.\n\"Limes Arabicus\" e la \"strata Diocletiana\".\nNel 67 a.C., Gneo Pompeo Magno fu nominato comandante di una flotta speciale per condurre una campagna contro i pirati che infestavano il Mar Mediterraneo, con un ampio potere che gli assicurava il controllo assoluto sul mare ed anche sulle coste per 50 miglia all'interno, ponendolo al di sopra di ogni capo militare in oriente. In soli tre brevi mesi (67 a.C.), le forze di Pompeo ripulirono letteralmente il Mediterraneo dai pirati, strappando loro l'isola di Creta e le coste della Licia, della Panfilia e della Cilicia, e dimostrando una straordinaria precisione, disciplina ed abilit\u00e0 organizzativa.\nFu allora incaricato di portare a termine la guerra contro Mitridate VI re del Ponto. Questo comando affidava essenzialmente a Pompeo la conquista e la riorganizzazione dell'intero Mediterraneo orientale. Egli condusse le campagne dal 65 a.C., riuscendo a distruggere le armate di Mitridate e Tigrane il grande, re d'Armenia, con i quali concluse poi una pace favorevole ai Romani. Occup\u00f2, quindi, la Siria, allora sotto il dominio di Antioco XIII (ultimo della dinastia dei Seleucidi), per poi muovere verso Gerusalemme, che occup\u00f2 in breve tempo. Pompeo impose una riorganizzazione generale dell'Oriente, istituendo nuove province e protettorati romani, tenendo conto sia dei fattori geografici sia di quelli politici, legati alla creazione di una nuova frontiera orientale, che vedeva in Tigrane un nuovo fondamentale punto di appoggio per vedere l'area di influenza romana estendersi ad est, fino al Mar Nero ed al Caucaso.\nLa presenza di Augusto in Oriente subito dopo la battaglia di Azio, nel 30-29 a.C. poi dal 22 al 19 a.C., oltre a quella di Agrippa fra il 23-21 a.C. e ancora tra il 16-13 a.C., dimostrava l'importanza di questo settore strategico. Fu necessario raggiungere un \"modus vivendi\" con la Partia, l'unica potenza in grado di creare problemi a Roma lungo i confini orientali. Di fatto entrambi gli imperi avevano pi\u00f9 da perdere da una sconfitta, di quanto potessero realisticamente sperare di guadagnare da una vittoria. E cos\u00ec la Partia accett\u00f2 di fatto che ad ovest dell'Eufrate Roma organizzasse gli stati a suo piacimento: Augusto inglob\u00f2 cos\u00ec alcuni stati vassalli, trasformandoli in province romane (come la Giudea di Erode Archelao nel 6, dopo che vi erano stati dei primi disordini nel 4 a.C. alla morte di Erode il Grande) e rafforz\u00f2 vecchie alleanze con re locali, divenuti ora \"re clienti di Roma\" (come accadde per i sovrani di Emesa, Iturea, Commagene, Cilicia e Nabatea).\nAl termine della prima guerra giudaica degli anni 66-74, portata a termine dal figlio del nuovo Imperatore Vespasiano, Tito, fu lasciata per la prima volta nell'area giudea una legione, la X \"Fretensis\" a Gerusalemme.\nTraiano, mentre era ancora in procinto di conquistare la Dacia, dispose l'annessione dell'Arabia Nabatea (nel 105-106), disponendo negli anni successivi la costruzione di un'importante via militare \"limitanea\": la Via Traiana Nova (tra il 111 ed il 114), che collegava Aelana sul Mar Rosso con la fortezza legionaria di Bostra, distante 267 miglia romane. Il suo proseguimento naturale fu dalla fine del III secolo, la \"Strata Diocletiana\", che congiungeva Bostra con il fiume Eufrate.\nVent'anni di guerre giudaiche (dal 115 al 135) portarono inevitabilmente ad insediare in tutta l'area giudea forti contingenti militari, per scongiurarne nuove ed eventuali. La seconda aveva costretto lo stesso Traiano, nel pieno della sua campagna militare contro i Parti a rivedere i piani di annessione delle nuove province d'oltre Eufrate, quali l'Armenia, l'Assiria e la Mesopotamia da parte del suo successore, Adriano. La terza, a riorganizzare l'intera area.\nA partire dal 230 e per i trent'anni successivi, le armate sasanidi avanzarono nella Mesopotamia romana ponendo sotto assedio non solo le numerose guarnigioni romane lungo l'Eufrate, ma anche di conquistare la Mesopotamia romana ed invadendo la provincia romana di Siria, e la sua capitale Antiochia.\nAl termine delle campagne sasanidi di Galerio del 293-298, fu costruita una nuova linea di fortificazioni: la \"strata Diocletiana\". Si trattava di una \"via militaris\", lungo il cosiddetto tratto di \"limes arabicus\", e quindi comprendente forti, fortini e torri di avvistamento, e che rimase in uso fino al VI secolo.\nLa strada era munita di una lunga serie di fortificazioni, costruite tutte allo stesso modo: si trattava di \"castra\" rettangolari con mura molto spesse e con torri sporgenti verso l'esterno. Erano situate normalmente ad un giorno di marcia (ca. 20 miglia romane) le une dalle altre. Il percorso cominciava presso l'Eufrate a Sura, lungo il confine prospiciente il nemico sasanide, e continuava verso sud-ovest, passando prima per Palmira e poi per Damasco e congiungendosi, quindi, con la Via Traiana Nova. Vi era poi una diramazione che si spingeva ad est dell'Hauran, per Imtan, fino all'oasi di Qasr Azraq. Si trattava in sostanza di un sistema continuo di fortificazioni che dall'Eufrate collegava il Mar Rosso presso \"Aila\".\nFrontiera meridionale.\nDelle tre frontiere terrestri dell'Impero romano, la meridionale era la pi\u00f9 lunga. Da Rabat in Marocco a Suez sul Mar Rosso in Egitto misurava in linea d'aria 4.000\u00a0km. Ma la frontiera romana passava ad un migliaio di km a sud de Il Cairo, ed il suo percorso da qui fino all'Oceano Atlantico non era per nulla rettilineo.\n\"Limes\" occidentale africano.\nIl primo \"limes\" africano ad essere costituito fu quando nel 146 a.C., al termine della terza guerra punica con la distruzione di Cartagine, Scipione Emiliano costru\u00ec la cosiddetta \"fossa Regia\" a protezione dei confini meridionali della provincia d'Africa appena costituita.\nAlla morte di Micipsa, figlio di Massinissa, una disputa per la successione oppose i suoi figli Aderbale e Iempsale al nipote e figlio adottivo Giugurta. Questa disputa sfoci\u00f2 nelle guerre giugurtine in cui Roma intervenne schierandosi contro Giugurta, riuscendo a catturare quest'ultimo nel 105 a.C. Solo le zone orientali e meridionali della Numidia vennero annesse alla provincia.\nNel corso della guerra civile tra Cesare e Pompeo, il dittatore romano sbarc\u00f2 nel 47 a.C. e l'anno seguente (nel 46 a.C.), Numidi e pompeiani furono presi tra due fuochi e vennero sconfitti nella battaglia di Tapso. Il re Giuba si suicid\u00f2, cos\u00ec come Catone Uticense, capo del partito pompeiano. Cesare pot\u00e9 cos\u00ec riorganizzare i territori africani: il regno della Numidia occidentale fu annesso per met\u00e0 al regno di Mauretania e per l'altra met\u00e0 assegnato ad un certo Sittio; il regno di Numidia orientale divenne invece una nuova provincia romana: l\"Africa Nova\".\nNumerosi popoli furono combattuti ed inglobati all'interno dell'Impero romano all'epoca di Ottaviano Augusto, in un periodo compreso tra il 35 a.C. ed il 6 d.C., come \u00e8 bene evidenziato nei \"Fasti triumphales\" del periodo. Sotto il suo successore, Tiberio, tra il 17 e il 24, un certo Tacfarinas, che aveva militato per alcuni anni nelle truppe ausiliarie romane, riusc\u00ec a riunire intorno a s\u00e9 una confederazione tribale, i Musulami, alla quale si unirono anche i Getuli stanziati a sud della Proconsolare e a ribellarsi al potere imperiale di Roma. I Romani ebbero la meglio sugli insorti solo dopo lunghi anni di guerra (nel 24).\nL'imperatore Caligola, in seguito alla morte, del figlio di Giuba II, Tolomeo, nel 40 la Mauretania pass\u00f2 sotto il controllo diretto di Roma. Dopo aver domato una rivolta delle locali trib\u00f9 berbere Claudio nel 42 istitu\u00ec le due nuove province della \"Mauretania Caesariensis\" (con capitale \"Iol\"-\"Caesarea\", oggi Cherchell) e della \"Mauretania Tingitana\" (con capitale prima, probabilmente \"Volubilis\" e quindi \"Tingis\", oggi Tangeri). La difesa delle due nuove province fu assicurata dagli auxilia, nell'ordine di diverse migliaia. Quando le trib\u00f9 dell'interno creavano situazioni militari difficoltose per le forze romane in campo, giungevano dalla vicina Numidia distaccamenti della legio III Augusta, detti vexillationes.\nA partire da Traiano i confini dell'Africa proconsolare si spinsero verso sud ed occidente occupando sempre pi\u00f9 quei territori che erano appartenuti ai re di Numidia, fino alle alture dei monti dell'Aur\u00e8s. Furono cos\u00ec costituite due linee fortificate, una a nord ed una a sud delle montagne dell'Aur\u00e8s, presidiate da numerosi forti e fortini (oltre alla fortezza legionaria di \"Lambaesis\") integrata da un \"fossatum\" lungo l'intero fronte, con avamposti nel deserto stesso.\nL'ultima avanzata di questo tratto di \"limes\" occidentale avvenne sia in (in direzione sud ed ovest, in combinazione con un'avanzata di quello della vicina Mauretania Caesariensis verso meridione) sia in Tripolitania. In entrambi i casi fu operato dall'imperatore africano, originario di \"Leptis Magna\", Settimio Severo. Anche i suoi successori, durante il difficile periodo dell'anarchia militare e poi Diocleziano, aggiunsero ulteriori postazioni fortificate al sistema difensivo di questo tratto di \"limes\" africano, raggiungendo cos\u00ec nel III secolo la massima espansione romana verso sud.\nPer quanto riguarda il \"limes Tripolitanus\", fu l'ultimo tratto di \"limes africanus\" ad essere organizzato grazie ancora a Settimio Severo, colui che riusc\u00ec a portare l'Impero romano alla sua massima espansione in Africa settentrionale ed a rivolgere particolare attenzione al \"limes\" di questo settore.\nIdentica sorte tocc\u00f2 al tratto di \"limes\" della Mauretania, sempre sotto Settimio Severo, sotto il quale fu compiuta un'ulteriore avanzata verso sud nella \"Caesariensis\" con la costruzione di una nuova strada militare munita di forti, fortini e torri di avvistamento. Andava cos\u00ec creandosi una zona compresa tra le due strade (quella di Traiano ed Adriano; e quest'ultima di Settimio Severo), chiamata \"Nova Praetentura\", in cui si realizzava una forma di difesa \"in profondit\u00e0\", i cui territori costituivano una zona d'attesa per le popolazioni nomadi o semi-nomadi che si trovavano a sud di questa fascia. Si trattava di un sistema di difesa molto similare, nella sua funzionalit\u00e0, a quello della Dacia \"Malvensis\" del \"limes Alutanus e Transalutanus\".\nNel corso del III secolo l'intero fronte meridionale fu posto sotto la costante pressione delle popolazioni semi-nomadi africane, soprattutto a partire dalla sua met\u00e0. Il settore occidentale, sebbene protetto a sud dalla barriera naturale del deserto del Sahara, fu costretto a difendersi dalla crescente pressione delle genti berbere, per lo pi\u00f9 indebolito dalle continue usurpazioni del periodo dell'anarchia militare.\nCon l'avvento di Diocleziano al potere, l'impero sub\u00ec una radicale trasformazione interna, soprattutto a livello militare. Diviso in quattro parti (tra due Augusti e due Cesari), fu a sua volta diviso in 12 diocesi, affidate ciascuna ad un \"pretore vicario\" o semplicemente \"vicario\" (\"vicarius\"), sottoposto ad uno dei quattro prefetti del pretorio. Il vicario controllava a sua volta tutti i governatori delle province (variamente denominati: \"proconsules\", \"consulares\", \"correctores\", \"praesides\"). Le truppe stanziate nelle singole diocesi erano, infine, poste sotto il comando di un \"comes rei militaris\", che dipendeva direttamente dal \"magister militum\" e aveva alle sue dipendenze i \"duces\" ai quali era affidato il comando militare nelle singole province. Con la fine del 297 l'augusto Massimiano, partito per la Mauretania, riusc\u00ec a debellare una trib\u00f9 della zona, i Quinquegentiani, che erano penetrati anche in Numidia. L'anno successivo (298) rinforz\u00f2 le difese della frontiera africana dalle Mauritanie alla provincia d'Africa.\nA questa prima riorganizzazione furono apportate nuove modifiche con Costantino I ed i suoi successori fino a Teodosio I, quando avvenne la definitiva divisione dell'Impero romano in \"pars Occidentalis\" e \"pars Orientalis\" (nel 395) e come ci conferma la \"Notitia Dignitatum\" (del 400 circa). Questa struttura amministrativo-militare rimase pressoch\u00e9 invariata fino all'invasione delle truppe vandale del 429, quando le orde barbariche si riversarono in Mauritania e conquistarono per prima Caesarea (l'attuale Cherchel). Da qui occuparono la Tunisia e l'Africa proconsolare fino alla Tripolitania. Il dominio di questa stirpe germanica dur\u00f2 per tutto il V secolo fino a quando il generale bizantino, Belisario, nel 533 riconquist\u00f2 il Nord Africa ai Vandali.\n\"Limes\" orientale africano.\nLa difesa della regione orientale africana, interess\u00f2 principalmente la valle del fiume Nilo (esigua striscia di terra fertile, rispetto all'area circostante desertica, importante per l'approvvigionamento di grano per la citt\u00e0 di Roma), le coste mediterranee che dall'Egitto conducevano a quelle della Cirenaica, alcuni punti d'approdo sul Mar Rosso (come ad es. Berenice), per il commercio con l'estremo Oriente (da cui si importavano spezie e prodotti di lusso) o l'Etiopia (con le sue bestie feroci per i giochi circensi a Roma e nelle province) ed infine l'area montuosa del deserto orientale, ricco di miniere d'oro, smeraldi, granito pregiato e porfido.\nNel 96 a.C. Tolomeo Apione appartenente alla dinastia tolemaica, fu l'ultimo sovrano ellenico della Cirenaica. Alla propria morte decise di lasciare il suo regno in eredit\u00e0 a Roma. I nuovi territori furono per\u00f2 organizzati in provincia solo nel 74 a.C. con l'arrivo del primo legato di rango pretorio (\"legatus pro praetore\"), affiancato da un questore (\"quaestor pro praetore\"). Si componeva di cinque citt\u00e0, tutte di origine greca, costituenti la cosiddetta Pentapoli cirenaica.\nDopo la battaglia di Filippi fu assegnata a Marco Antonio, il quale la assegn\u00f2 nel 36 a.C. a Cleopatra Selene, la figlia avuta da Cleopatra e tale situazione si protrasse fino alla battaglia di Azio. Una volta ottenuto il successo determinante, Ottaviano, rimase il padrone incontrastato di Roma. Egli istitu\u00ec la provincia d'Egitto nel 30 a.C. L'Egitto divenne cos\u00ec parte dell'Impero romano, in qualit\u00e0 di provincia imperiale. Pochi anni pi\u00f9 tardi (nel 27 a.C.), nell'ambito della riforma dell'amministrazione provinciale, Ottaviano (ora \"Augusto\") riun\u00ec Creta e Cirene, in un'unica provincia senatoria, governata da un proconsole di rango pretorio, con capitale Gortina, nell'isola di Creta.\nA questi eventi seguirono numerose campagne militari di pacificazione del fronte africano orientale, attraverso le quali furono combattute ed inglobate numerose popolazioni all'interno dell'Impero romano, in un periodo compreso tra il 29 a.C. e l'1 d.C., come \u00e8 ricordato anche nei \"Fasti triumphales\" del periodo.\nI maggiori problemi incontrati nell'area, riguardarono i conflitti religiosi sorti tra Greci ed Ebrei, in particolar modo ad Alessandria, che in seguito alla distruzione di Gerusalemme nel 70 divenne il centro mondiale della religione e della cultura ebraica. Sotto Traiano vi fu una seconda rivolta ebraica, sfociata nella repressione degli Ebrei di Alessandria.\nAl tempo dell'imperatore Domiziano (attorno all'85-86), il popolo tributario dei Nasamoni (che si trovava a sud della costa africana tra la Cirenaica e \"Leptis Magna\") si ribell\u00f2, ma poco dopo fu letteralmente annientato, tanto che Domiziano, esaltato da ci\u00f2, pot\u00e9 dire davanti al Senato: \"Ho impedito ai Nasamoni di esistere\".\nVi fu poi una riduzione graduale delle legioni nell'area (da tre ad una sola), che per\u00f2 non deve trarre in inganno: alla diminuzione di forze legionarie corrispose un aumento di forze ausiliarie. Se infatti reali pericoli esterni non ve ne furono, la situazione interna vide al contrario il progressivo aumento di tensioni sociali, dal brigantaggio nella chora, sino ad aperte ribellioni, come nel caso della rivolta giudaica del 115-117 o della sommossa dei Bukoloi del 172, durante il principato di Marco Aurelio, a causa dell'eccessiva tassazione.\nSotto Diocleziano, nel 290 vengono menzionati per la prima volta i Saraceni, trib\u00f9 araba, stanziata nella penisola del Sinai che aveva tentato di invadere la Siria. Con la fine del 297 l'augusto Massimiano, partito per la Mauretania, riusc\u00ec a debellare una trib\u00f9 della zona, i Quinquegentiani, che erano penetrati anche in Numidia. L'anno successivo (298) rinforz\u00f2 le difese della frontiera africana dalle Mauritanie alla provincia d'Africa. Nel 298 furono abbandonati i territori del Dodecascheno ed affidati ai Nobati, come federati contro i Blemmi.\nCon l'avvento di Diocleziano al potere, anche il fronte orientale africano sub\u00ec una radicale riorganizzazione. Questo fronte rimase unita e posta sotto il \"vicarius\" della Diocesi d'Oriente, che a sua volta dipendeva dall'Augusto d'Oriente e comprendeva cinque province: l\"Aegyptus Herculia\", l\"Aegyptus Iovi\", la Tebaide, la Libia superiore e la Libia inferiore.\nA questa prima riorganizzazione furono apportate alcune modifiche da Costantino I e dai suoi successori fino a Teodosio I, quando avvenne la definitiva divisione dell'Impero romano in \"pars Occidentalis\" e \"pars Orientalis\" (nel 395) e come ci conferma la \"Notitia Dignitatum\" (del 400 circa). L'area rimase annessa all'impero bizantino fino alla conquista araba del VII secolo."}
{"id": "2669", "revid": "137928", "url": "https://it.wikipedia.org/wiki?curid=2669", "title": "Lauracee", "text": ""}
{"id": "2674", "revid": "767487", "url": "https://it.wikipedia.org/wiki?curid=2674", "title": "Lawrence d'Arabia (film)", "text": "Lawrence d'Arabia (\"Lawrence of Arabia\") \u00e8 un film colossal del 1962 diretto da David Lean, vincitore di sette Premi Oscar, tra cui quelli per il miglior film e la miglior regia.\nTrama.\nIn Gran Bretagna, nel 1935, un uomo esce di casa e a bordo di una motocicletta percorre una strada della campagna inglese, procedendo a velocit\u00e0 sempre maggiore, con suo divertimento. All'improvviso si trova di fronte alcuni ciclisti che procedono in senso contrario; frena bruscamente per evitarli, ma la moto s'impenna su un dosso uscendo di strada e la caduta gli causa la morte. Una numerosa folla composta da importanti personalit\u00e0 militari, della politica e della stampa, unita alla gente comune, partecipa commossa ai suoi funerali che si tengono nella Cattedrale di Saint Paul, a Londra: l'uomo perito nell'incidente \u00e8 Thomas Edward Lawrence ed un giovane giornalista chiede ai presenti notizie su di lui. Tutti gli intervistati concordano sulla straordinariet\u00e0 del personaggio, ma nessuno osa sbilanciarsi sulle sue qualit\u00e0 umane e sulla sua interiorit\u00e0.\nLa storia prende a quel punto il via al Cairo, in Egitto, dove durante la prima guerra mondiale il tenente Lawrence ricopre l'incarico di cartografo e corrispondente nello Stato maggiore del generale Archibald Murray, in quel periodo a capo dell'Ufficio Arabo. Egli \u00e8 molto interessato ai movimenti delle trib\u00f9 arabe, tanto da riportare sulla rivista dell'Esercito il loro tentativo di attacco alla citt\u00e0 di Medina, occupata dai turchi ottomani, che \u00e8 passato quasi del tutto inosservato al comando britannico. \u00c8 inoltre un uomo dotato di una grande preparazione umanistica, ottimo esperto di architettura dei palazzi omayyadi della \"badiya\" siro-palestinese e affascinato dalla cultura e dalla civilt\u00e0 arabo-islamica, tanto da ritenere che le trib\u00f9, se accorpate, possano costituire un prezioso alleato nella guerra contro l'Impero ottomano.\nL'occasione arriva nel momento in cui, su richiesta di Mr. Dryden, consulente politico e diplomatico dei britannici, Lawrence \u00e8 convocato dal generale Murray, il quale, non senza reticenze e con un certo scetticismo, gli affida l'incarico di raggiungere il colonnello Harry Brighton, che in quel momento sta svolgendo l'incarico di consulente dell'Emiro arabo Fay\u1e63al, per capire e valutare le sue intenzioni sul ruolo degli arabi nella guerra e nel quadro politico che potrebbe delinearsi in futuro. Dryden, al pari di Lawrence, ha ricevuto le stesse impressioni dal loro tentativo di attacco a Medina, e intende scoprire se, e in che modo, essi possano essere utilizzati contro i turchi, alleati degli Imperi centrali.\nLawrence, in sella a un dromedario, intraprende il viaggio nel deserto, accompagnato da un beduino che gli funge da guida, e insieme attraversano le terre delle varie trib\u00f9, che sembrano vivere ancora secondo la loro plurisecolare consuetudine. Durante la traversata stringono amicizia, ma durante la sosta presso un pozzo d'acqua il nomade viene ucciso dallo \"Shar\u012bf\" \u02bfAl\u012b ibn al-Khar\u012bsh, in quanto aveva attinto acqua senza permesso dal pozzo di propriet\u00e0 della sua trib\u00f9. Il duro scambio di opinioni che segue tra i due fa capire in modo vivido al tenente quanto vivi siano ancora le consuetudini e gli attriti tribali in Arabia e lo induce a proseguire da solo. Per sua fortuna l'accampamento di Faysal \u00e8 per\u00f2 ormai vicino e, dopo avere incontrato il colonnello Brighton, che, avvertito, gli era andato incontro, \u00e8 testimone di un attacco aereo turco.\nLa sera stessa \u02bfAl\u012b raggiunge Lawrence, il colonnello britannico e l'Emiro Fay\u1e63al nella tenda di questi e tutti espongono le loro valutazioni sulle possibilit\u00e0 degli arabi di condurre una guerra contro un esercito moderno: il colonnello insiste perch\u00e9 l'armata araba ripieghi a Yanbu\u02bf, al riparo dalle incursioni turche, mentre Lawrence suggerisce, suscitando i rimproveri di Brighton, la creazione di unit\u00e0 mobili che possano colpire velocemente nel deserto, utilizzando la tattica che i beduini da sempre conoscono, rendendo loro possibile la conquista di Damasco, antica capitale omayyade, argomento questo che \u00e8 carico di suggestioni per un discendente del profeta Maometto qual era l'Emiro. Il principe rimane favorevolmente impressionato sia dalle parole del giovane ufficiale sia dal suo atteggiamento apertamente filo-arabo, nonch\u00e9 dalla sua conoscenza del Corano, ma prudentemente accoglie il consiglio del colonnello. \nDopo un breve ritiro solitario nel deserto, Lawrence ha un lampo di genio: bisogna prendere Aqaba, la celebre roccaforte marittima degli Ottomani, imprendibile dal mare a causa dei cannoni costieri da 305\u00a0mm montati a sua difesa, ma non facilmente riposizionabili; lo comunica ad \u02bfAl\u012b, ma questi sa bene che per raggiungerla via terra l'unica strada \u00e8 il deserto del Nefud e gli fa presente che l'impresa sarebbe in ogni caso impossibile con i soli 50 uomini che il principe \u00e8 disposto a concedere al tenente. Questo tuttavia non scoraggia Lawrence, che \u00e8 disponibile a rischiare contando sul fatto che, al di l\u00e0 del deserto, si estende il territorio degli Howeytat, una trib\u00f9 che spesso ricorreva alla razzia per sopravvivere ma, allo stesso tempo, \u00e8 composta da guerrieri di grande valore e coraggio, che certamente si uniranno a loro per la conquista della citt\u00e0.\nL'attraversamento del Nefud, a fronte di enormi difficolt\u00e0, \u00e8 un successo, e Lawrence, divenuto agli occhi di chi ha condiviso l'impresa con lui un mito, con il nome di \"El Orens\" o semplicemente \"Orens\", trova in Awda Abu Tayi, indomabile guerriero e condottiero degli Howeytat, il proprio cavaliere ideale. Aqaba viene conquistata con un attacco a sorpresa da terra, ma la sera prima accade un fatto che segner\u00e0 profondamente Lawrence: un appartenente alla trib\u00f9 degli Arif uccide un uomo appartenente agli Howeytat e, per evitare uno scontro ma soprattutto per evitare l'affossamento del piano per conquistare la citt\u00e0, egli si offre di giustiziare il colpevole scoprendo all'ultimo che l'uomo \u00e8 il medesimo che lui aveva in precedenza salvato nel deserto durante la traversata dopo aver ignorato il pessimistico parere di tutti di abbandonare il disperso alla sua inevitabile sorte.\nPer portare la notizia della conquista di Aqaba a conoscenza del comando britannico al Cairo, Lawrence fa velocemente ritorno nella capitale egiziana, attraversando il deserto del Sinai, in modo da dare ai superiori il tempo di studiare una nuova strategia e di corrispondere ad Awda il premio che gli aveva promesso per la conquista di Aqaba. Durante il viaggio accade un altro fatto che lo segner\u00e0; uno dei suoi due giovani servi che lo accompagnano perde la vita sprofondando nelle sabbie mobili. Quando, stremato e ormai senza forze, Lawrence arriva al Canale di Suez, raggiunge il Quartier Generale britannico e viene ricevuto dal nuovo comandante dell'Ufficio arabo, il generale Allenby, che si mostra entusiasta per la sua impresa, lo promuove al grado di maggiore ed acconsente a fornirgli tutto l'equipaggiamento necessario per formare un'armata araba che affiancher\u00e0 le forze regolari di Sua Maest\u00e0 britannica nella guerra per la conquista dell'Arabia. A sua insaputa per\u00f2 il generale \u00e8 al corrente, informato da Dryden, che il governo di Londra ha gi\u00e0 deciso che l'Arabia diverr\u00e0 un protettorato britannico appena i turchi saranno scacciati.\nTornato tra gli arabi, Lawrence \u00e8 ormai una figura altamente carismatica e alla loro guida intraprende la lotta con i metodi che aveva in precedenza suggerito all'Emiro, dimostrandosi particolarmente efficiente ed efficace nel colpire la ferrovia turca, costruita a suo tempo dalla Germania, che collega Medina a Damasco, fondamentale per il trasporto nelle zone desertiche. Lawrence \u00e8 sempre pi\u00f9 conquistato dallo spirito di indipendenza arabo e dal fascino di quella terra. Le trib\u00f9 arabe sono unite saldamente a lui nel nome dell'Emiro Faysal e combattono sempre pi\u00f9 tenacemente per la propria indipendenza, tanto che le sue gesta attirano l'attenzione della stampa mondiale, affascinata dall'idea di un eroe romantico alla guida di un popolo che sta insorgendo. \u00c8 infatti da quel momento che Lawrence sar\u00e0 seguito dal reporter del \"Chicago Tribune\" Jackson Bentley, il quale \u00e8 in cerca di un personaggio suggestivo capace di convincere gli Stati Uniti d'America, fino a quel momento tendenti ad una politica di non-intervento, a scendere in guerra.\nLe azioni proseguono con successo, ma l'armata lentamente inizia a dissolversi poich\u00e9 le trib\u00f9, terminata la loro \"stagione\" di caccia, rientrano una dopo l'altra ai loro campi invernali e Lawrence, rimasto con una ventina di uomini, punta verso Dar'a, anche se i pochi rimasti sono logicamente scettici sulla possibilit\u00e0 di conquistarla. Egli, solo in compagnia di \u02bfAl\u012b, vi si reca con l'intenzione di suscitare una rivolta tra gli abitanti, ma viene fermato da una pattuglia di soldati turchi e condotto al comando locale. Non viene riconosciuto ma, tentando di ribellarsi alle lusinghe sessuali del comandante, viene dapprima frustato e successivamente subisce comunque la violenza, pur non esplicitata nella pellicola. Rilasciato durante la notte Lawrence \u00e8 ora un uomo distrutto e umiliato e abbandona \u02bfAl\u012b e i suoi seguaci per fare ritorno al Cairo, coltivando la speranza di ricevere un altro incarico che non lo ponga pi\u00f9 all'attenzione dei suoi superiori e dell'opinione pubblica.\nRientrato in Egitto, apprende che il governo britannico e quello francese, tramite i ministri Sykes e Picot, hanno stipulato un accordo per spartirsi l'impero turco alla sua caduta e l'Arabia \u00e8 compresa in quell'accordo. Sdegnato dalle rivelazioni di Dryden, e ancora sconvolto per quanto gli \u00e8 successo durante la breve prigionia, richiede l'assegnazione ad altro incarico, chiedendo addirittura il trasferimento, ma il generale Allenby, dopo averlo persuaso ad aprirsi su quanto gli \u00e8 accaduto, lo convince a rimanere in zona di operazioni in quanto \u00e8 prevista a breve l'offensiva contro Damasco e un'armata araba che tenga impegnati i turchi \u00e8 assolutamente preziosa per la riuscita del piano, tanto che egli \u00e8 disponibile a fornire a Lawrence qualsiasi somma di denaro occorra per riunire tutte le trib\u00f9 per realizzare l'impresa.\nLawrence, tornato tra gli arabi, riesce nel tentativo di radunarli, promettendo loro Damasco, ma il suo atteggiamento \u00e8 ora differente: crea una sua guardia del corpo, composta da fuorilegge e assassini, suscitando le perplessit\u00e0 di \u02bfAl\u012b e degli altri capi. La sua offensiva \u00e8 tanto brutale quanto veloce, tanto da suscitare la preoccupazione nel comando britannico che l'armata araba possa arrivare a Damasco prima dell'esercito. Allenby, conscio del nuovo modo di combattere di Lawrence, per cercare di rallentarlo gli fornisce informazioni su una brigata turca in ritirata e infatti, nonostante le suppliche di \u02bfAl\u012b per proseguire verso Damasco, Lawrence attaccher\u00e0 le truppe turche non facendo prigionieri; tuttavia, nonostante il ritardo, riuscir\u00e0 comunque ad arrivare a Damasco per primo.\nAllenby e Dryden raggiungono dopo pochi giorni la citt\u00e0, dove nel frattempo Lawrence, insieme ai capi trib\u00f9, ha costituito un Consiglio arabo che governi in nome di Faysal, in attesa della sua incoronazione quale primo re arabo; la politica tuttavia \u00e8 purtroppo ancora sconosciuta ai seppur valorosi beduini e gli antichi odi tribali, mai sopiti, hanno la meglio tanto che, impossibilitati a gestire una citt\u00e0 in preda al caos dopo la fine della battaglia, la abbandonano, gettando Lawrence nello sconforto. Sconforto che diventa crisi nel momento in cui si reca in un ospedale militare, dove si trovano migliaia di soldati turchi feriti, senza acqua e senza assistenza, e dove viene anche schiaffeggiato da un ufficiale medico britannico che non lo ha riconosciuto.\nIl colpo di grazia avviene nella riunione tra Allenby, Dryden e l'Emiro Faysal, nel frattempo sopraggiunto. L'azione di Lawrence, promosso al grado di tenente-colonnello, viene sacrificata alla politica ed egli stesso viene abbandonato anche dall'Emiro, che ne sospetta una doppiezza nei suoi confronti e un pedissequo allineamento ai non pi\u00f9 tanto segreti intenti del Regno Unito. Faysal sembra ritenerlo un personaggio ormai scomodo per le trattative che seguiranno, suscitando una silenziosa ma ferma reazione da parte del colonnello Brighton, che ne ha seguito e stimato le gesta e che non condivide l'atteggiamento ipocritamente accondiscendente dei militari e dei politici. Abbandonata frettolosamente la riunione, corre cercando di raggiungere Lawrence, ma egli si \u00e8 gi\u00e0 allontanato e, accompagnato da un autista, percorre in auto a ritroso la strada che lo aveva visto dirigersi verso la vittoria a dorso di cammello e con sguardo assente osserva per l'ultima volta il deserto.\nMusica.\nLa colonna sonora di Maurice Jarre \u00e8 eseguita dalla London Philharmonic Orchestra ed \u00e8 stata premiata con il Premio Oscar.\nCast e personaggi.\nDegna di nota \u00e8 la mancanza totale nel cast di personaggi femminili per tutta la durata del film, a parte una scena nella tenda di Awda Abu Tayy il cui si intravede una ragazza, e la scena di massa in cui si vede da lontano un gran numero di donne sulle colline accompagnare con cori la partenza dei guerrieri arabi uniti verso la conquista di Aqaba.\nRestauro della pellicola originale.\nNel 1989 Steven Spielberg e Martin Scorsese collaborarono con il regista David Lean al restauro cromatico della pellicola, con il tempo virata ad una vistosissima dominante gialla, ed al ripristino dei minuti mancanti, con l'integrazione di parti originariamente tagliate per motivi di durata.\nRiconoscimenti.\nNel 1962 il National Board of Review of Motion Pictures l'ha inserito nella lista dei migliori dieci film dell'anno e ha premiato David Lean come miglior regista.\nNel 1991 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nNel 1998 l'American Film Institute l'ha inserito al quinto posto della classifica dei migliori cento film statunitensi di tutti i tempi, mentre dieci anni dopo, nella lista aggiornata, \u00e8 sceso al settimo posto.\nNel 1999 il British Film Institute l'ha inserito al terzo posto della lista dei migliori cento film britannici del XX secolo."}
{"id": "2676", "revid": "125312910", "url": "https://it.wikipedia.org/wiki?curid=2676", "title": "Lingua svedese", "text": "La lingua svedese () \u00e8 una lingua germanica settentrionale parlata da 9,6 milioni di persone, prevalentemente in Svezia (come unica lingua ufficiale, dal 1\u00ba luglio 2009) ed in alcune zone della Finlandia (circa il 6% della popolazione soprattutto lungo le coste e nelle isole \u00c5land), dove ha pari diritti legali insieme al finlandese. In gran parte \u00e8 mutuamente intelligibile con il norvegese, mentre minore \u00e8 l'intelligibilit\u00e0 reciproca con il danese. Discendente del norreno, lo svedese \u00e8 attualmente la pi\u00f9 parlata delle lingue germaniche settentrionali.\nLo svedese standard, parlato dalla maggior parte degli svedesi, \u00e8 la lingua nazionale evolutasi a partire dai dialetti svedesi centrali nel XIX secolo. Malgrado esistano ancora distinte variet\u00e0 regionali discendenti dai vecchi dialetti rurali, la lingua parlata e scritta \u00e8 uniforme e standardizzata.\nAlcuni di questi dialetti differiscono considerevolmente dalla lingua standard nella grammatica e nel vocabolario, e non sempre sono mutuamente intelligibili con lo svedese standard. Sebbene non siano in pericolo di un'imminente estinzione, simili dialetti sono stati in declino durante il secolo scorso, nonostante siano ben studiati e il loro uso sia spesso incoraggiato dalle autorit\u00e0 locali.\nL'ordine standard delle parole nella frase \u00e8 Soggetto Verbo Oggetto, sebbene possa essere spesso modificato per sottolineare alcune parole o frasi. La morfologia svedese \u00e8 simile a quella inglese; le parole subiscono una minima flessione, ci sono due generi grammaticali, c'\u00e8 distinzione tra singolare e plurale e non ci sono casi (sebbene vecchie analisi postulino due casi, nominativo e genitivo). Gli aggettivi conoscono una costruzione dei gradi di comparazione analoga a quella dell'inglese ma sono anche flessi secondo genere, numero e determinazione. La determinazione dei sostantivi \u00e8 indicata principalmente attraverso suffissi (uscite), alle quali si affiancano anche alcune forme vere e proprie di articolo. La prosodia evidenzia la presenza sia dell'accento, sia, in molti dialetti, di qualit\u00e0 tonali. Lo svedese \u00e8 foneticamente interessante anche per la presenza di una fricativa dorsopalatale velare sorda, un fonema consonantico altamente instabile.\nClassificazione.\nLo svedese \u00e8 una lingua indoeuropea appartenente al ramo settentrionale delle lingue germaniche. Pi\u00f9 precisamente, nella classificazione standard appartiene al gruppo scandinavo orientale come il danese, di fatto separato dal gruppo occidentale (Faroese, islandese e norvegese). Comunque, analisi pi\u00f9 recenti dividono le lingue del germanico settentrionale in due gruppi: \"scandinavo insulare\", faroese ed islandese, e \"scandinavo continentale\", danese, norvegese e svedese, basandosi sulla reciproca intelligibilit\u00e0 dovuta a pesanti influenze dello scandinavo orientale (in particolare del danese) sul norvegese durante l'ultimo millennio e sulla divergenza dal faroese e dall'islandese.\nGrazie ai criteri generali di reciproca intelligibilit\u00e0, le lingue dello scandinavo continentale potrebbero essere di fatto considerate dialetti di una comune lingua scandinava. Comunque, a causa di parecchi secoli di rivalit\u00e0 a volte intensa tra Danimarca e Svezia, inclusa una lunga serie di guerre nel XVI e XVII secolo e delle idee nazionaliste che emersero durante la fine del XIX e l'inizio del XX secolo, le lingue hanno ortografie, dizionari, grammatiche ed entit\u00e0 regolatrici separati. Danese, norvegese e svedese sono perci\u00f2 da una prospettiva linguistica descritte pi\u00f9 accuratamente come un continuum dialettale dello scandinavo di ascendenza germanica settentrionale e alcuni dialetti, come quelli al confine tra Norvegia e Svezia \u2013 specialmente quelli del Bohusl\u00e4n, Dalsland, V\u00e4rmland occidentale, Dalarna occidentale, H\u00e4rjedalen e J\u00e4mtland \u2013 occupano uno spazio intermedio tra le lingue standard nazionali.\nStoria.\nNel IX secolo, il norreno cominci\u00f2 a differenziarsi in scandinavo occidentale (Norvegia e Islanda) e scandinavo orientale (Svezia e Danimarca). Nel XII secolo i dialetti di Danimarca e Svezia cominciarono a differenziarsi, diventando antico danese e antico svedese nel XIII secolo. Questi furono pesantemente influenzati dal basso tedesco medio durante il Medioevo. Sebbene gli stadi dello sviluppo linguistico non siano mai delimitati cos\u00ec nettamente come riportato e non dovrebbero essere presi troppo alla lettera, il sistema di suddivisioni usato in questo articolo \u00e8 il pi\u00f9 usato comunemente dai linguisti svedesi ed \u00e8 usato per praticit\u00e0.\nNorreno.\nNell'VIII secolo la lingua germanica comune della Scandinavia, il proto-norreno, aveva subito alcune trasformazioni ed evolse in norreno. Questa lingua cominci\u00f2 a subire nuove trasformazioni che non si diffusero in tutta la Scandinavia, il risultato di ci\u00f2 fu la comparsa di due dialetti simili, \"norreno occidentale\" (Norvegia e Islanda) e \"norreno orientale\" (Danimarca e Svezia).\nIl subdialetto del norreno orientale parlato in Svezia \u00e8 chiamato \"svedese runico\" e quello parlato in Danimarca \"danese runico\" (c'era anche un subdialetto parlato in Gotland, il gutnico antico), ma fino al XII secolo il dialetto era lo stesso nei due Paesi con l'eccezione principale della monottongazione del danese runico (vedi sotto). I dialetti sono chiamati \"runici\" perch\u00e9 il corpo principale del testo appare in alfabeto runico. Diversamente dal proto-norreno, che era scritto con l'alfabeto chiamato fu\u00feark antico, il norreno era scritto con il fu\u00feark recente che aveva solo 16 lettere. Visto che il numero di rune era limitato, alcune rune erano usate per una serie di fonemi, come la runa per la vocale \"u\" che era anche usata per le vocali \"o\", \"\u00f8\" ed \"y\", e la runa per \"i\" che era usata anche per \"e\".\nDal 1100 in poi il dialetto di Danimarca cominci\u00f2 a differenziarsi da quello della Svezia. Le innovazioni si diffusero inegualmente dalla Danimarca e crearono una serie di confini dialettali minori, isoglosse, che si estendevano dalla Selandia al Norrland verso sud, e a Ostrobotnia e alla Finlandia sudorientale verso nord.\nUn primo cambiamento che separ\u00f2 il danese runico dagli altri dialetti del norreno orientale fu il passaggio dal dittongo \"\u00e6i\" al monottongo \"\u00e9\", come in \"st\u00e6inn\" che divenne \"st\u00e9nn\" \"pietra\". Ci\u00f2 si riflette nelle iscrizioni runiche dove le pi\u00f9 antiche mostrano \"stain\" e le successive \"stin\". Ci fu anche il passaggio da \"au\" come in \"dau\u00f0r\" ad una \"\u00f8\" lunga ed aperta di \"d\u00f8\u00f0r\" \"morto\". Questo mutamento si nota nelle iscrizioni runiche perch\u00e9 ad un pi\u00f9 antico \"tau\u00fer\" subentra un nuovo \"tu\u00fer\". Inoltre il dittongo \"\u00f8y\" evolse in una \"\u00f8\" lunga e chiusa, come nella parola per \"isola\" del norreno. Queste innovazioni avevano toccato anche una gran parte dell'area che parlava svedese runico alla fine di quel periodo, con l'eccezione dei dialetti parlati a nord ed est di M\u00e4lardalen dove i dittonghi esistono ancora oggi in aree piuttosto remote.\nSvedese antico.\nSvedese antico \u00e8 il termine usato per indicare la lingua svedese medioevale a partire dal 1225. Tra i pi\u00f9 importanti documenti del periodo scritti in alfabeto latino si trova il pi\u00f9 antico dei codici di leggi provinciali, il codice di V\u00e4stg\u00f6ta o \"V\u00e4stg\u00f6talagen\", del quale si sono ritrovati frammenti datati 1250. Le principali influenze durante questo periodo furono portate dalla risoluta affermazione della Chiesa cattolica e di vari ordini monastici, che introdussero molti prestiti greci e latini. Con l'ascesa del potere anseatico tra la fine del XIII e l'inizio del XIV secolo, l'influenza del basso-tedesco divenne sempre pi\u00f9 presente. La lega anseatica, favorendo il commercio, fece s\u00ec che un gran numero di parlanti tedesco ed olandese immigrassero in Svezia. Molti di essi divennero membri abbastanza influenti della societ\u00e0 svedese medioevale e il vocabolario svedese fin\u00ec con l'aggiungere alcuni termini della loro madre lingua. Accanto ad un gran numero di prestiti per aree come quella bellica, commerciale ed amministrativa, furono importati suffissi grammaticali generali ed anche congiunzioni. Anche quasi tutti i termini navali furono prestati dall'olandese.\nIl primo svedese medioevale era marcatamente diverso dalla lingua moderna, in quanto presentava una struttura pi\u00f9 complessa per quanto riguarda i casi e non aveva ancora sperimentato una riduzione del sistema dei generi. I sostantivi, gli aggettivi, i pronomi ed alcuni numerali erano declinati secondo quattro casi; accanto al moderno nominativo c'erano anche il genitivo, il dativo e l'accusativo. Il sistema dei generi era simile a quello del tedesco moderno: aveva i generi maschile, femminile e neutro. Gran parte dei sostantivi maschili e femminili furono pi\u00f9 tardi raggruppati in un genere comune. Il sistema verbale era anch'esso pi\u00f9 complesso: includeva i modi congiuntivo ed imperativo ed i verbi erano coniugati secondo persona e numero. Dal XVI secolo i sistemi di caso e genere della lingua colloquiale e della letteratura profana si ridussero drasticamente ai due casi e due generi dello svedese moderno. Le antiche declinazioni rimasero comuni nello stile aulico della prosa fino al XVIII secolo e in alcuni dialetti fino agli inizi del XX.\nUn cambiamento di transizione dell'alfabeto latino nelle terre nordiche fu quello di indicare la combinazione di lettere \"ae\" come \u00e6 \u2013 e a volte come a' \u2013 sebbene esso variasse a seconda delle persone e delle regioni. La combinazione \"ao\" fu similarmente resa ao ed \"oe\" divenne oe. Queste tre evolsero pi\u00f9 tardi nelle lettere indipendenti \u00e4, \u00e5 ed \u00f6.\nSvedese moderno.\nLo svedese moderno (svedese: \"nysvenska\") nasce con l'avvento della stampa e della Riforma protestante. Dopo aver assunto il potere, il nuovo monarca Gustav Vasa ordin\u00f2 una traduzione svedese della Bibbia. Il Nuovo Testamento fu pubblicato nel 1526, seguito da una traduzione completa della Bibbia nel 1541 che di solito \u00e8 chiamata \"Bibbia di Gustav Vasa\", una traduzione ritenuta cos\u00ec riuscita ed autorevole che, con le revisioni incorporate nelle successive edizioni, rimase la pi\u00f9 comune traduzione della Bibbia fino al 1917. I traduttori principali furono Laurentius Andreae ed i fratelli Laurentius ed Olaus Petri.\nLa Bibbia di Vasa \u00e8 spesso considerata un compromesso ragionevole tra antico e nuovo; se da un lato non \u00e8 aderente al linguaggio colloquiale parlato a quei tempi, non presenta un eccessivo uso di forme arcaiche. Quest'opera fu un passo in pi\u00f9 verso un'ortografia svedese pi\u00f9 coerente: defin\u00ec l'uso delle vocali \"\u00e5\", \"\u00e4\" ed \"\u00f6\", e la forma \"ck\" invece di \"kk\", distinguendosi chiaramente dalla Bibbia danese, forse intenzionalmente, data la continua rivalit\u00e0 tra queste nazioni. Tutti e tre i traduttori venivano dalla Svezia centrale e ci\u00f2 \u00e8 generalmente visto come l'aggiunta di specifiche caratteristiche dello svedese centrale alla nuova Bibbia.\nSebbene possa sembrare che la traduzione della Bibbia avesse fissato un autorevole standard ortografico, l'ortografia divenne in realt\u00e0 meno coerente durante il resto del secolo. Di ortografia si cominci\u00f2 a discutere solo verso il XVII secolo, periodo in cui furono scritte le prime grammatiche. Il dibattito sull'ortografia infuri\u00f2 senza sosta fino agli inizi del XIX secolo e gli standard generalmente riconosciuti furono raggiunti solo nell'ultima met\u00e0 dello stesso secolo.\nL'uso del maiuscolo non fu standardizzato durante questo periodo: dipese dagli autori e dal loro ambiente. Quelli influenzati dal tedesco scrivevano con il maiuscolo tutti i sostantivi, altri usavano le maiuscole pi\u00f9 di rado. Inoltre non sempre \u00e8 facile notare quali lettere siano in maiuscolo, dato che per stampare la Bibbia si us\u00f2 la scrittura gotica. Questo carattere rimase in uso fino alla met\u00e0 del XVIII secolo, quando fu gradualmente sostituito dai caratteri latini (spesso antiqua).\nAlcuni cambiamenti fonetici importanti nel periodo dello svedese moderno furono la graduale assimilazione di diverse combinazioni consonantiche nella fricativa e pi\u00f9 tardi in . Si verific\u00f2 anche il graduale ammorbidimento di e in e nella fricativa davanti ad una vocale anteriore. La fricativa velare sonora si trasform\u00f2 nella corrispondente occlusiva velare sonora .\nSvedese contemporaneo.\nLo svedese parlato attualmente viene definito \"nusvenska\" (lett. \"svedese di adesso\") dalla terminologia linguistica e comincia ad essere usato negli ultimi decenni del XIX secolo. Il periodo vide una democratizzazione della lingua con una lingua scritta meno formale che si avvicin\u00f2 al parlato. La crescita di un sistema scolastico pubblico ha portato all'evoluzione del cosiddetto \"boksvenska\" (letteralmente \"svedese dei libri\"), specialmente tra le classi lavorative, dove l'ortografia per certi versi influenza la pronuncia, particolarmente in contesti ufficiali. Con l'industrializzazione e l'urbanizzazione della Svezia abbastanza avanzate negli ultimi decenni del XIX secolo, una nuova generazione di autori ha lasciato la propria impronta nella letteratura svedese. Molti studenti, politici ed altre figure pubbliche hanno avuto una grande influenza sulla nuova lingua nazionale emergente e tra di loro ci sono stati autori prolifici come il poeta Gustaf Fr\u00f6ding, la vincitrice del premio Nobel Selma Lagerl\u00f6f e lo scrittore e drammaturgo radicale August Strindberg.\n\u00c8 stato durante il XX secolo che una lingua nazionale standardizzata si \u00e8 diffusa tra tutti gli svedesi. L'ortografia \u00e8 stata stabilizzata definitivamente ed \u00e8 stata uniformata completamente, con alcune piccole eccezioni, dopo l'ultima e lontana riforma ortografica del 1906. Con l'eccezione delle forme plurali dei verbi e di una sintassi leggermente diversa, in particolare nello scritto, la lingua \u00e8 rimasta la stessa fino ad oggi. Le forme verbali plurali sono rimaste, in un uso sempre pi\u00f9 rado, nella lingua formale (e particolarmente nello scritto) fino agli anni cinquanta, quando furono ufficialmente abolite.\nUn cambiamento davvero significativo in svedese \u00e8 avvenuto negli anni sessanta con la cosiddetta \"du-reformen\", \"la riforma del tu\". Precedentemente il modo corretto di rivolgersi a persone dello stesso o di un pi\u00f9 alto status sociale era quello di usare il titolo ed il cognome. L'uso di \"herr\" (\"Sig.\"), \"fru\" (\"Sig.ra\") o \"fr\u00f6ken\" (\"Sig.ina\") era considerato il solo modo accettabile in conversazioni iniziali con estranei di professione sconosciuta, con chi aveva un titolo accademico o un grado militare. Il fatto che ci si dovesse riferire all'interlocutore preferibilmente usando la terza persona complicava ulteriormente la comunicazione parlata tra i membri della societ\u00e0. Agli inizi del XX secolo ci fu un tentativo infruttuoso di sostituire l'insistenza sui titoli con \"ni\" (il pronome standard della seconda persona plurale), analogo al francese \"vous\". \"Ni\" veniva usato come forma leggermente meno familiare di \"du\" (pronome della seconda persona singolare) usato per rivolgersi a persona di status sociale inferiore. Con la liberalizzazione e radicalizzazione della societ\u00e0 svedese degli anni cinquanta e sessanta, queste distinzioni di classe prima significative divennero meno importanti e \"du\" divenne lo standard, anche in contesti formali ed ufficiali. Sebbene la riforma non fosse un atto di alcun decreto politico centralizzato, ma piuttosto un generico cambiamento nell'atteggiamento della societ\u00e0, divenne generale in pochi anni tra la fine degli anni Sessanta e l'inizio degli anni Settanta.\nPrime minoranze linguistiche.\nDal XIII al XX secolo, ci furono comunit\u00e0 di parlanti svedese in Estonia, particolarmente sulle isole (ad esempio: Hiiumaa, Vormsi, Ruhnu in svedese: \"Dag\u00f6\", \"Orms\u00f6\", \"Run\u00f6\", rispettivamente) lungo la costa del Mar Baltico, che oggi sono scomparse completamente. La minoranza che parlava svedese era rappresentata in Parlamento ed aveva diritto di usare la propria lingua nativa nei dibattiti parlamentari. Dopo la presa dell'Estonia da parte dell'Impero russo agli inizi del XVIII secolo, circa 1.000 estoni che parlavano svedese furono forzatamente spinti in Ucraina del sud, dove fondarono un villaggio, \"Gammalsvenskby\" (\"il Vecchio Villaggio Svedese\"). Alcune persone anziane nel villaggio parlano ancora svedese ed osservano le festivit\u00e0 del calendario svedese, sebbene il dialetto probabilmente sia votato all'estinzione.\nDal 1918 al 1940, quando l'Estonia era indipendente, la piccola comunit\u00e0 svedese fu trattata bene. Le municipalit\u00e0 con una maggioranza svedese, principalmente localizzate lungo la costa, usarono lo svedese come lingua amministrativa e la cultura estone-svedese vide una ripresa. Comunque, moltissime persone che parlavano svedese fuggirono in Svezia prima della fine della Seconda guerra mondiale, cio\u00e8, prima dell'invasione dell'Estonia da parte dell'esercito sovietico nel 1944. Oggi resta ne solo una manciata di parlanti anziani.\nDistribuzione geografica.\nLo svedese \u00e8 la lingua nazionale della Svezia e la prima lingua della stragrande maggioranza dei circa otto milioni di abitanti svedesi di nascita ed \u00e8 usato da un milione di immigrati. Nel 2007 circa il 5,5% della popolazione della Finlandia parlava svedese, sebbene la percentuale sia diminuita costantemente negli ultimi 400 anni. La minoranza svedese della Finlandia \u00e8 concentrata nelle aree costiere e negli arcipelaghi della Finlandia meridionale ed occidentale. In alcune di queste aree lo svedese \u00e8 la lingua predominante. In 19 municipalit\u00e0, 16 delle quali si trovano nello \u00c5land, lo svedese \u00e8 la sola lingua ufficiale. In molte altre \u00e8 la lingua della maggioranza ed \u00e8 una lingua ufficiale della minoranza in altre ancora.\nCi sono considerevoli flussi migratori tra gli Stati del Nord, ma a causa delle somiglianze tra le loro lingue e culture (con l'eccezione del finlandese), gli emigrati generalmente si assimilano velocemente e non restano come gruppo separato. Secondo il censimento degli Stati Uniti del 2000 circa persone oltre i cinque anni sono registrate come parlanti svedese, sebbene senza alcuna informazione sulla reale competenza nel parlarlo. Allo stesso modo, ci sono parlanti svedese registrati in Canada dal censimento del 2001. Fuori dalla Svezia e dalla Finlandia ci sono circa studiosi attivi iscritti a corsi di svedese.\nStatus ufficiale.\nLo svedese \u00e8 lingua ufficiale in Svezia e Finlandia. In Svezia \u00e8 la lingua principale ed \u00e8 usata nel governo locale e statale oltre che nella maggior parte del sistema educativo, tuttavia il riconoscimento legale come lingua ufficiale avvenne solo il 1\u00ba luglio 2009. Un progetto di legge per rendere lo svedese lingua ufficiale era gi\u00e0 stato proposto nel 2005, ma non pass\u00f2 per pochissimi voti (145\u2013147) e ci\u00f2 fu dovuto al fallimento di un'alleanza parlamentare.\nLo svedese \u00e8 la sola lingua ufficiale di \u00c5land (una provincia autonoma sotto la sovranit\u00e0 della Finlandia) dove la stragrande maggioranza dei abitanti parla svedese come prima lingua. In Finlandia \u00e8 una delle due lingue ufficiali ma \u00e8 utilizzata in maniera maggioritaria solo in alcune municipalit\u00e0 rurali e costiere. Tre municipalit\u00e0 (Korsn\u00e4s, N\u00e4rpes e Larsmo) nell'entroterra finlandese riconoscono lo svedese come loro unica lingua ufficiale. Lo svedese \u00e8 anche una delle lingue ufficiali dell'Unione europea e una delle lingue del Consiglio nordico. Grazie alla Convenzione linguistica dei Paesi nordici, i cittadini di tali paesi che parlano svedese hanno l'opportunit\u00e0 di usare la loro lingua nativa quando interagiscono con organismi ufficiali in altre nazioni del Nord senza dover sottostare ad alcun costo di interpretazione o traduzione.\nOrganismi regolatori.\nIl Concilio della lingua svedese (\"Spr\u00e5kr\u00e5det\") \u00e8 il regolatore ufficiale della lingua svedese, , come per esempio fa l'Acad\u00e9mie fran\u00e7aise per il francese. Comunque, molte organizzazioni ed agenzie si rifanno alla pubblicazione del consiglio \"Svenska skrivregler\" in contesti ufficiali, dato che esso viene visto come uno standard ortografico de facto. Tra le varie organizzazioni che formano il Consiglio della lingua svedese, l'Accademia svedese (fondata nel 1786) \u00e8 probabilmente la pi\u00f9 autorevole. I suoi strumenti primari sono i dizionari \"Svenska Akademiens Ordlista\" (\"SAOL\", attualmente alla sua tredicesima edizione) e \"Svenska Akademiens Ordbok\", in aggiunta a vari libri di grammatica, ortografia e manuali di stile. Anche se i dizionari sono usati a volte come decreti ufficiali della lingua, il loro scopo principale \u00e8 descriverne l'uso corrente.\nIn Finlandia un ramo specifico dell'Istituto di ricerca per le lingue della Finlandia ha lo status officiale di organismo regolatore dello svedese in Finlandia. Tra le sue pi\u00f9 alte priorit\u00e0 c'\u00e8 quella di mantenere l'intelligibilit\u00e0 con la lingua parlata in Svezia. Ha pubblicato il \"Finlandssvensk ordbok\", un dizionario che spiega le differenze tra lo svedese di Finlandia e quello di Svezia.\nDialetti.\nLa definizione tradizionale di un dialetto svedese \u00e8 quella di una variante locale che non \u00e8 stata influenzata pesantemente dalla lingua standard e della quale si pu\u00f2 tracciare uno sviluppo separato fino ad arrivare all'antico nordico. Molti dialetti rurali autentici, come quelli di Orsa in Dalarna o N\u00e4rpes in Ostrobotnia, hanno una fonetica e delle caratteristiche grammaticali molto diverse, come forme plurali nei verbi o arcaiche declinazioni. Questi dialetti possono essere quasi incomprensibili alla maggioranza degli svedesi e gran parte di coloro che li parlano sono fluenti anche in svedese standard. I diversi dialetti sono spesso cos\u00ec localizzati che sono limitati alle singole parrocchie e sono chiamati dai linguisti svedesi \"sockenm\u00e5l\" (lett. \"linguaggio delle parrocchie\"). In genere sono separati in sei gruppi maggiori, con caratteristiche comuni di prosodia, grammatica e vocabolario. Pi\u00f9 in l\u00e0 si potranno trovare alcuni esempi di ognuno dei gruppi qui citati. Sebbene ogni esempio sia inteso come rappresentativo dei dialetti vicini, il numero reale di dialetti \u00e8 di qualche centinaio se si considera separatamente ogni singola comunit\u00e0.\nQuesta classificazione, comunque, si basa su una visione etnica e linguistica nazionalista piuttosto romanticizzata. L'idea che solo le varianti rurali dello svedese debbano essere considerate \"autentiche\" non \u00e8 generalmente accettata dagli studiosi moderni. Nessun dialetto, non importa quanto remoto od oscuro, \u00e8 rimasto invariato o indisturbato da minime influenze dei dialetti vicini o della lingua standard, specialmente dalla fine dell'Ottocento in poi con l'avvento dei mass media e delle forme avanzate di trasporto. Le differenze sono oggi descritte pi\u00f9 accuratamente da una scala di valori che va dalla \"lingua standard\" al \"dialetto rurale\" dove il linguaggio anche della stessa persona pu\u00f2 variare da un estremo all'altro dipendentemente dalla situazione. Tutti i dialetti svedesi con l'eccezione delle forme altamente divergenti del linguaggio in Dalarna, Norrbotten e, per certi versi, Gotland possono essere considerati parte di un comune continuum dialettale mutualmente intelligibile. Questo continuum pu\u00f2 anche includere alcuni dialetti norvegesi e alcuni dialetti danesi.\nGli esempi di cui sotto sono offerti i collegamenti sono stati presi da SweDia, un progetto di ricerca sui dialetti svedesi moderni disponibile per il download (sebbene con informazioni solo in lingua svedese), con esempi diversi di pi\u00f9 di 100 dialetti differenti con registrazioni di quattro parlanti; una donna anziana, un uomo anziano, una giovane ragazza ed un ragazzo. I gruppi dialettali sono quelli tradizionalmente usati dai dialettologi.\nSvedese standard.\nLo svedese standard, che deriva principalmente dai dialetti parlati nella regione attorno alla capitale Stoccolma, \u00e8 la lingua usata sostanzialmente da tutti gli svedesi e da gran parte dei finlandesi che parlano svedese. Il termine svedese usato pi\u00f9 spesso per la lingua standard \u00e8 \"rikssvenska\" (\"svedese nazionale\") e in altre occasioni \"h\u00f6gsvenska\" (\"alto svedese\"); l'ultimo termine \u00e8 limitato allo svedese parlato in Finlandia ed \u00e8 raramente usato in Svezia. Ci sono pi\u00f9 variet\u00e0 regionali di lingua standard che sono specifiche di alcune aree geografiche di diversa estensione (regioni, province, citt\u00e0, paesi, ecc.). Mentre queste variet\u00e0 sono spesso influenzate dai dialetti autentici, la loro struttura grammaticale e fonologica aderisce strettamente a quelle dei dialetti dello svedese centrale. Nei mass media non \u00e8 pi\u00f9 cos\u00ec strano che i giornalisti parlino con un accento regionale distinto, ma la pronuncia pi\u00f9 comune e quella percepita come la pi\u00f9 formale \u00e8 ancora lo svedese centrale standard.\nSebbene questa terminologia e le sue definizioni siano da tempo gi\u00e0 state decise tra i linguisti, molti svedesi sono inconsapevoli della distinzione e del suo retroterra storico e spesso si riferiscono alle variet\u00e0 regionali chiamandole \"dialetti\". In un sondaggio condotto nel 2005 dall'Istituto svedese della vendita al dettaglio (\"Handelns Utredningsinstitut\"), gli atteggiamenti degli svedesi nell'uso di alcuni dialetti da parte dei venditori ha rivelato che il 54% credeva che il \"rikssvenska\" fosse la variet\u00e0 che si preferirebbe ascoltare quando si parla al telefono con i venditori anche se molti dialetti come il \"gotl\u00e4ndska\" o lo \"sk\u00e5nska\" sono stati forniti come alternative nel sondaggio.\nSvedese di Finlandia.\nLa Finlandia fu una parte della Svezia dal XIII secolo fino alla conquista dei territori finlandesi da parte della Russia nel 1809. Lo svedese \u00e8 rimasta l'unica lingua amministrativa fino al 1902 e anche la lingua dominante della cultura e dell'istruzione fino all'indipendenza finnica del 1917 ed oltre. La percentuale di parlanti svedese come prima lingua in Finlandia \u00e8 gradualmente decresciuta da allora.\nI dialetti svedesi parlati dagli svedesi di Finlandia sono equiparabili allo svedese parlato in Svezia e perfettamente e mutualmente comprensibili. Una differenza pi\u00f9 marcata per intonazione e pronuncia si riscontra tra le varianti parlate nell'area geografica dell'Ostrobotnia.\nVarianti degli immigranti.\nLo svedese di Rinkeby (un sobborgo a nord di Stoccolma con una cospicua parte della popolazione costituita da immigranti) \u00e8 un nome comune tra i linguisti per indicare le variet\u00e0 di svedese parlate dai giovani di discendenza straniera nei sobborghi di Stoccolma, G\u00f6teborg e Malm\u00f6. Queste variet\u00e0 potrebbero in alternativa essere classificate come socioletti, perch\u00e9 i dialetti degli immigranti condividono tratti comuni indipendenti dalla loro diffusione geografica o dalla terra nativa dei parlanti. Alcuni studi hanno comunque trovato caratteristiche distintive e portato alla classificazione dello svedese di Roseng\u00e5rd (da Roseng\u00e5rd a Malm\u00f6). Un'indagine fatta dalla linguista svedese Ulla-Britt Kotsinas ha mostrato come gli stranieri avessero difficolt\u00e0 nell'indovinare le origini dei parlanti di svedese di Rinkeby a Stoccolma. La pi\u00f9 grande difficolt\u00e0 \u00e8 stata quella di identificare il linguaggio di un ragazzo i cui genitori erano entrambi svedesi; solo l'1,8% ha indovinato la sua lingua nativa.\nGrammatica.\nAlfabeto.\nL'alfabeto svedese \u00e8 composto da 29 lettere: Aa, Bb, Cc, Dd, Ee, Ff, Gg, Hh, Ii, Jj, Kk, Ll, Mm, Nn, Oo, Pp, Qq, Rr, Ss, Tt, Uu, Vv, Ww, Xx, Yy, Zz, \u00c5\u00e5, \u00c4\u00e4, \u00d6\u00f6.\nSostantivi.\nCome molte lingue germaniche, lo svedese mantiene il genere neutro; al contrario per\u00f2, ad esempio, del tedesco, non distingue pi\u00f9 il maschile dal femminile (salvo in alcune espressioni desuete o idiomatiche). Il genere \"maschile + femminile\" \u00e8 spesso chiamato \"genere comune\" o \"non-neutro\".\nPi\u00f9 dell'80% dei sostantivi svedesi sono comuni, anche se sono neutri molti dei sostantivi pi\u00f9 utilizzati.\nLa formazione regolare del plurale avviene in modi diversi\nArticoli.\nCome articolo indeterminativo, in svedese si usa en sempre con i nomi singolari comuni, e ett con i nomi singolari neutri.\nL'articolo indeterminativo viene messo prima del sostantivo:\nEs. \"En bok\" (un libro), \"ett hus\" (una casa).\nL'articolo determinativo viene aggiunto come suffisso al sostantivo:\nEs. boken (il libro), huset (la casa).\nPer il plurale: i sostantivi di genere comune aggiungono il suffisso \"-na\". Es.: v\u00e4nnerna, h\u00e4starna, mattorna, h\u00e4nderna (gli amici, i cavalli, i tappeti, le mani). I sostantivi di genere neutro aggiungono il suffisso \"-en\": borden (i tavoli), o \"-a\": \u00e4pplena (le mele).\nSe invece sono presenti aggettivi, il suffisso rimane, ma si ha \"anche\" un articolo vero e proprio (prima degli aggettivi, che sono obbligatoriamente prima del sostantivo), che \u00e8 \"den\" per il comune singolare, \"det\" per il neutro singolare, \"de\" per tutti i nomi plurali. Esempi: \"den nya boken\" (\u00abil nuovo libro\u00bb), \"det stora huset\" (\u00abla grande casa\u00bb), \"de nya b\u00f6ckerna som talar om de stora husen\" (\u00abi nuovi libri che parlano delle grandi case\u00bb - il plurale di \"bok\" \u00e8 irregolare).\nVerbi.\nInsieme ad altre lingue scandinave, lo svedese (moderno) \u00e8 una delle poche lingue indoeuropee che non coniuga i verbi secondo la persona e il numero. \"Tutti\" i tempi di \"tutti\" i verbi (inclusi tutti i verbi irregolari) rimangono invariati quale che sia il soggetto: per esempio, il presente indicativo del verbo \"essere\", che in italiano ha cinque forme diverse, in svedese rimane sempre \"\u00e4r\".\nI verbi non possono essere coniugati secondo la persona, ma solo secondo tempi, modi e diatesi. Dato che si usano sempre le stesse forme per tutte le persone, in mancanza di un soggetto esplicito bisogna sempre avere il pronome soggetto:\nPer \"(att) prata\" (I coniugazione), si ha \"radice + -ar\"\nparlo \u2013 jag pratar\nparli \u2013 du pratar\nparla \u2013 han/hon/den/det pratar (lui/lei, esso)\nparliamo \u2013 vi pratar\nparlate \u2013 ni pratar\nparlano \u2013 de pratar\nPer (att) leka (II coniugazione), si ha \"radice + -er\"\ngioco \u2013 jag leker\ngiochi \u2013 du leker\ngioca \u2013 han/hon/den/det leker\ngiochiamo \u2013 vi leker\ngiocate \u2013 ni leker\ngiocano \u2013 de leker\nCome verbo ausiliare temporale per il passato si usa solamente \"ha\" (avere)\nho parlato \u2013 jag har pratat\nsono stato \u2013 jag har varit (i.e. io *ho stato)\nsono venuto \u2013 jag har kommit (i.e. io *ho venuto)\nIl congiuntivo non si usa pi\u00f9 o, per meglio dire, le sue forme sono indistinguibili da quelle dell'indicativo. L'unica forma ad essere morfologicamente distinguibile e che viene usata con una certa frequenza anche nel parlato \u00e8 il congiuntivo imperfetto di \"att vara\" (essere): \"vore\". Ad esempio: \"Det vore kul att g\u00e5 p\u00e5 bio ikv\u00e4ll\" (Sarebbe bello andare al cinema stasera).\nVerbi irregolari\nNaturalmente ci sono verbi irregolari anche in svedese. Vara, ha, m\u00e5ste, kunna, vilja (essere, avere, dovere, potere, volere) sono irregolari come in italiano:\nvara \u2013 essere\nvarit \u2013 stato\nvarande \u2013 essendo\nvarande \u2013 essente\nIl verbo \"m\u00e5ste\" (dovere), viene quasi sempre sostituito con \"vara tvungen\" (essere forzato) nell'imperfetto: ho dovuto parlare con lui = jag var tvungen att prata med honom = sono stato forzato a parlare con lui. Si fa nello stesso modo nel passato prossimo.\nIl verbo \"att kunna\" (potere) pu\u00f2 anche significare \"sapere\", come nel seguente esempio: \"Kan du italienska?\" (Sai l'italiano?).\nIl condizionale si crea con l'ausiliare \"skulle\": avrei parlato con lui \u2013 jag skulle ha talat med honom.\nNon va per\u00f2 dimenticato che \"skulle\" pu\u00f2 anche avere un altro valore modale, dato che etimologicamente viene da un verbo con il significato di \"dovere\". Per questo, una frase come \"Jag skulle vara d\u00e4r klockan 8, men jag var f\u00f6rsenad\", dev'essere tradotta con \"Sarei dovuto essere l\u00ec alle 8, ma ero in ritardo\".\nIl futuro si crea in due modi: 1) con l'ausiliare \"att komma\" (venire): Parler\u00f2 con lui \u2013 \"Jag kommer att tala med honom\" (questo ausiliare vuole la forma completa dell'infinito \"att + verbo\", anche se nella lingua parlata informale si tende spesso alla soppressione di \"att\");2) con l'ausiliare ska: Parler\u00f2 con lui \u2013 \"Jag ska tala med honom\". Come abbiamo visto per \"skulle\" a proposito del condizionale, anche \"ska\" pu\u00f2 avere un ulteriore valore modale (quello di \"dovere\"), e le due forme di futuro non sono perci\u00f2 sempre intercambiabili. Un esempio: Guarda \"La vita \u00e8 bella\" di Benigni, ti piacer\u00e0 \u2013 \"Titta p\u00e5 Benignis \"Livet \u00e4r underbart\", du \"kommer att\" gilla den\". In questo caso, l'uso di \"ska\" come ausiliare per il futuro sarebbe erroneo, a causa del suo senso secondario di \"obbligatoriet\u00e0\". Un altro esempio \u00e8 la frase \"S\u00e5 ska man g\u00f6ra!\" - Cos\u00ec si fa/deve fare!. Infine, va notato che \"ska\" si usa molto frequentemente per introdurre proposizioni interrogative in cui l'azione espressa dal verbo \u00e8 situata nel futuro, ma che in italiano suonerebbe piuttosto strano esprimere con un futuro (a causa della prossimit\u00e0 dell'azione col presente). Esempi: \"Ska vi g\u00e5?\" - Andiamo? | \"Ska vi v\u00e4nta eller ska vi dra?\" - Aspettiamo o ce ne andiamo?.\nL'imperativo dei verbi regolari si crea in due modi diversi, a seconda della coniugazione. L'imperativo di un verbo regolare della I coniugazione \u00e8 sempre l'infinito, mentre di un verbo regolare della II e III coniugazione \u00e8 l'infinito senza la -a finale (non si fa differenza tra singolare e plurale):\nI coniugazione:\n(att) prata \u2013 parlare; prata! - parla!\n(att) lyssna \u2013 ascoltare; lyssna! - ascolta!\n(att) titta \u2013 guardare; titta! - guarda!\nII e III coniugazione\n(att) sl\u00e4ppa \u2013 mollare; sl\u00e4pp! - molla!\n(att) s\u00e4nka \u2013 abbassare; s\u00e4nk! - abbassa!\n(att) h\u00f6ra \u2013 sentire; h\u00f6r! - senti!\n(att) g\u00f6ra \u2013 fare; g\u00f6r! - fai!\nVerbi irregolari:\n(att) ge \u2013 dare; ge mig det! - dammelo!\n(att) g\u00e5 \u2013 andare; g\u00e5! - vai!\n(att) tro\u00a0\u2013 credere; tro p\u00e5 mig! - credimi!\nLa particella \"(att)\" rappresenta il prefisso dell'infinito, corrispondente all'inglese \"to\".\nLo svedese \u00e8 una delle poche lingue indoeuropee moderne che mantengono un passivo sintetico, ottenuto cio\u00e8 attraverso la flessione morfologica del verbo, anzich\u00e9 per mezzo di verbi ausiliari. In breve, la formazione del passivo pu\u00f2 avvenire in tre modi:\nFonetica.\nLo svedese \u00e8 una lingua tonale, seppur debolmente: a un accento d'intensit\u00e0 (come in italiano) s'oppone una combinazione d'accento principale e secondario con variazioni tonali che permettono di distinguere parole tra loro omografe e, per il resto, omofone.\nPer esempio, \"anden\", con un solo accento d'intensit\u00e0 sulla prima sillaba significa \u00abl'anatra\u00bb mentre pronunciata con un accento principale e un tono abbastanza alto leggermente discendente sulla prima sillaba e sulla seconda un accento secondario il cui tono abbastanza basso risale leggermente significa \u00ablo spirito\u00bb. \u00c8 possibile ascoltare .\nLa differenza tra i due accenti, chiamati in svedese \"accent I\" (quello \"piatto\") e \"accent II\" (quello con variazione tonale), dipende dal fatto che il secondo si pu\u00f2 usare solo in parole con almeno due sillabe e mai in parole con accento sull'ultima sillaba. In effetti, l'accento tonale (\"ordaccent\") \u00e8 spesso predicibile, se si conosce il morfema della sillaba postonica: in questo modo, si ha una distinzione basica tra gli affissi che cambiano l'accento della parola (\"accent II-affix\", ad esempio il plurale e l'infinito) e quelli che non lo influenzano (\"accentneutrala affix\", ad esempio l'articolo determinativo e il presente). Inoltre, la grandissima maggioranza delle parole composte ha \"accent II\" indipendentemente dal fatto che le singole componenti abbiano \"accent I\" o \"accent II\" come parole singole. Un esempio \u00e8 \"t\u00e0xichauff\u00f6r\" (tassista), che ha \"accent II\" bench\u00e9 sia \"taxi\" che \"chauff\u00f6r\" abbiano \"accent I\" quando usate da sole.\nQuelle poi che nella scrittura sono consonanti doppie (nonch\u00e9 \"ck\" intervocalico) sono effettivamente geminate nella pronuncia, ma non esattamente come in italiano: \"vissa\" (\u00abcerti, -e\u00bb) \u00e8 distinguibile da \"visa\" (\u00abmostrare\u00bb). Abbiamo /'visa/ ['vissa] e /'vi:sa/ ['viisa] mentre in italiano avremmo /'vissa/ ['vis:sa] e /'visa/ ['vi:sa].\nNello svedese scritto sono presenti ben nove vocali (\"a\", \"e\", \"i\", \"o\", \"u\", \"y\", \"\u00e5\", \"\u00e4\", \"\u00f6\"), ognuna delle quali pu\u00f2 essere lunga o breve nella pronuncia, per formare un totale che varia a seconda del dialetto specifico.\nSono praticamente sconosciuti i dittonghi fonologici, che anche quando sussistono tendono spesso a essere ridotti a una vocale singola. Foneticamente, per\u00f2, le vocali \u00ablunghe\u00bb sono dittonghi ristretti (cfr. \"visa\").\nEsempi.\nNumeri da 0 a 10: noll (zero), en/ett (uno), tv\u00e5 (due), tre, fyra (quattro), fem (cinque), sex (sei), sju [hu(parte meridionale)] (sette), \u00e5tta (otto), nio (nove), tio (dieci)."}
{"id": "2679", "revid": "228587", "url": "https://it.wikipedia.org/wiki?curid=2679", "title": "Limes", "text": ""}
{"id": "2680", "revid": "125486926", "url": "https://it.wikipedia.org/wiki?curid=2680", "title": "Latona", "text": "Leto () o Latona () \u00e8 un personaggio della mitologia greca, figlia dei titani Febe e Ceo.\nEra legata alla maternit\u00e0 e insieme ai suoi figli Apollo e Artemide protettrice dei giovani. La sua iconografia la collega anche alla modestia e alle arti femminili. Insieme alla sorella Asteria, potrebbe essere legata alla notte o alla luce del giorno.\nGenealogia.\nSorella della titanide Asteria, fu madre dei gemelli Apollo e Artemide avuti da Zeus.\nMitologia.\nSpesso accostata al continente originario degli abitanti dell'Iperborea, un popolo nordico emigrato in diverse ondate dalle zone artiche fino all'Europa e all'Asia.\nEsiodo narra che Zeus, temendo le ire e la gelosia della moglie Era, l'allontan\u00f2 poco prima che essa partorisse e che nessuno voleva darle ospitalit\u00e0 poich\u00e9 temeva le ritorsioni di Era. Cos\u00ec Latona, inseguita dal serpente Pitone e vagando attraverso il Mar Egeo trov\u00f2 rifugio presso l'isola egea di Delo dove nacquero Artemide e Apollo.\nIn seguito Apollo uccise Pitone sul monte Parnaso per vendicare le sofferenze inflitte alla madre il quale l'aveva perseguitata quando era incinta.\nLeggermente diversa la versione fornita da Igino secondo cui Orione, accorso in difesa di Latona, ebbe la peggio e mor\u00ec in uno scontro con Scorpione, avverso alla dea. Resta il fatto che, partoriti Apollo e Artemide, quest'ultima chiese a Zeus un segno di gratitudine e cos\u00ec la costellazione fu stabilita in modo tale che quando Scorpione si alza, Orione tramonta.\nA Delo esisteva un santuario dedicato a lei dove una palma di bronzo ricordava l'albero a cui si era aggrappata al momento di partorire i due gemelli e la loro nascita era celebrata il sesto e il diciassettesimo giorno del Targelione.\nDediche.\nGli asteroidi 68 Leto e 639 Latona prendono il loro nome da questo personaggio."}
{"id": "2681", "revid": "1444886", "url": "https://it.wikipedia.org/wiki?curid=2681", "title": "Lira italiana", "text": "La lira italiana (simbolo: L.; codice ITL; abbreviata anche come \u20a4 o Lit.) \u00e8 stata la valuta ufficiale dell'Italia dal 1861 al 2002 quando, con l'introduzione dell'euro, ha definitivamente cessato di avere corso legale; una lira era suddivisa in 100 centesimi.\nUtilizzata come unit\u00e0 di conto gi\u00e0 nell'VIII secolo la lira fu coniata per la prima volta in Italia nel 1472 dalla Repubblica di Venezia. Entrata poi in uso nella gran parte degli stati preunitari continu\u00f2 ad essere coniata in varie forme, fino a quando nel 1806 il Regno d'Italia napoleonico adott\u00f2 come valuta ufficiale la lira italiana secondo un sistema decimale bimetallico. Con la caduta di Napoleone e l'inizio della Restaurazione la lira continu\u00f2 ad essere emessa e in particolare gli stati nati durante il processo risorgimentale adottarono come moneta corrente la lira italiana. Alla nascita del Regno d'Italia nel 1861 la lira italiana divenne la valuta ufficiale dello Stato, proseguendo la sua storia anche dopo la proclamazione della Repubblica italiana.\nEtimologia del nome.\nIl termine \"lira\" deriva originariamente dalla parola \"litra\" (greco antico: \u03bb\u03af\u03c4\u03c1\u03b1), un'unit\u00e0 di misura ponderale e monetale in uso agli Italioti e ai Sicelioti gi\u00e0 dal V secolo a.C. La litra nacque con lo scopo di facilitare gli scambi commerciali con le popolazioni indigene, fu quindi adottato il rapporto di scambio locale di 1:125 tra argento e bronzo e fu coniata la litra d'argento (greco antico: \u03bb\u03af\u03c4\u03c1\u03b1 \u1f00\u03b3\u03c5\u03c1\u03af\u03b1), una moneta di piccole dimensioni dal peso di circa e che costituiva la decima parte dello statere, la moneta in uso in Grecia.\nTra il IV e il III secolo a.C. la litra entr\u00f2 in uso nella civilt\u00e0 romana, che adegu\u00f2 al latino il termine greco trasformandolo in \"libra\" e attribuendole nel 293 a.C. un peso pari a poco pi\u00f9 di (tradizionalmente ). Oltre alla libbra romana in Italia convissero almeno altre otto diverse libbre, che ad eccezione delle libbre leggere e pesanti di origine etrusca, avevano un peso compreso tra i e i che coincideva, almeno alle origini, al peso dell'asse una delle pi\u00f9 importanti monete romane.\nSuccessivamente l'influenza delle lingue galloromanze sul latino provoc\u00f2 la lenizione della \"b\" nella parola \"libra\" e la conseguente nascita del termine \"lira\". Sul finire del VIII secolo nell'ambito della riforma monetaria voluta da Carlo Magno la libbra divenne l'unit\u00e0 ponderale fondamentale del nuovo sistema monetario basato sul denaro d'argento. In seguito alla riforma le zecche furono obbligate a ricavare da una libbra d'argento, il cui peso variava tra i e i , ben 240 denari che a loro volta avevano un peso compreso tra e o successivamente 20 soldi, il cui valore era pari a 12 denari. A differenza di quanto enunciato nella riforma carolingia con il passare del tempo la libbra si trasform\u00f2 in un'unit\u00e0 monetale, la lira che indipendentemente dal peso di argento contenuto indicava una quantit\u00e0 pari a 240 denari.\nOrigine.\nLa lira come unit\u00e0 di conto.\nIl sistema monetario carolingio rimase in vigore in Italia per molti secoli, ma gi\u00e0 dal X secolo la quantit\u00e0 di argento contenuta nei denari e quindi il loro valore diminu\u00ec progressivamente. Sul finire del medioevo la svalutazione provoc\u00f2 la fine del denaro, che fu rimpiazzato dal quattrino, una moneta spicciola dal valore di 4 denari. Questo processo di svalutazione permise alla Repubblica di Venezia di coniare nel 1472 per la prima volta una moneta dal valore di 240 denari, la lira Tron, cos\u00ec chiamata in onore del doge Nicol\u00f2 Tron. Le lire, ognuna con il relativo peso, iniziarono a diffondersi in tutti i maggiori stati italiani e furono emesse nel 1474 dal Ducato di Milano, nel 1498 dalla Repubblica di Genova, nel 1539 dal Ducato di Firenze e nel 1561 dal Ducato di Savoia, ma la continua svalutazione modific\u00f2 in poco tempo il loro valore. Le prime banconote italiane furono emesse in lire nel Regno di Sardegna il 26 settembre 1745 per decreto di Carlo Emanuele III di Savoia. Nonostante la sua emissione la lira continu\u00f2 ad essere utilizzata essenzialmente come unit\u00e0 di conto in quanto ancora nel XVIII secolo in Italia continuavano a coesistere due diversi sistemi tra loro incompatibili: la moneta grossa, con un valore stabile nel tempo e utilizzata principalmente negli scambi commerciali come ad esempio lo zecchino, il fiorino e il grosso e la moneta piccola, in perenne svalutazione e usata nel commercio minuto come il denaro. Una volta emessa infatti la lira divenne a tutti gli effetti una moneta grossa, condizione incompatibile con il valore tradizionalmente assegnatole di 240 denari.\nLa lira italiana napoleonica.\nAnalogamente all'Italia anche in Francia fino al XVIII secolo rimase in uso la monetazione basata sul denaro, il soldo e la lira (in francese: \"livre tournois\"). Con il successo della rivoluzione francese e la nascita della prima repubblica il 7 ottobre 1793 si tent\u00f2 di introdurre una nuova monetazione su base decimale che avrebbe avuto come riferimento la repubblicana, una moneta contenente d'argento fino. La Francia cambi\u00f2 la valuta nazionale dalla \"livre tournois\" al franco francese il 7 aprile 1795, la nuova valuta fu poi definitivamente normata con la legge del 7 aprile 1803. Il franco doveva pesare ed essere costituito da argento 900\u2030, parallelamente furono coniate monete d'oro 900\u2030 da 20 franchi dal peso teorico di dando cos\u00ec vita a un sistema bimetallico il cui il rapporto tra oro e argento di 1:15,5.\nNel 1796 con l'inizio della campagna d'Italia guidata da Napoleone Bonaparte, la nascita delle repubbliche sorelle e la conquista dell'Italia, la monetazione utilizzata nella penisola sub\u00ec uno stravolgimento. Nel Regno di Sardegna, in et\u00e0 napoleonica sostituito dalla Repubblica Subalpina, lo scudo piemontese fu sostituito dal franco e con un decreto datato 13 marzo 1801 furono coniate probabilmente alla zecca di Parigi le monete da 5 e 20 franchi. Quella da 5 franchi segu\u00ec le prescrizioni gi\u00e0 adottate in Francia nel 1795 mentre quella da 20 franchi, coniata in memoria della battaglia di Marengo e quindi denominata \"marengo\", fu coniata seguendo i parametri le dimensioni che saranno due anni dopo ufficializzati dalla legge del 1803. Nella Repubblica Ligure la monetazione fu ordinata con l'introduzione di un sistema basto sulla lira genovese, nel Regno d'Etruria la situazione rimase confusionaria e radicata alla monetazione in fiorini del Granducato di Toscana, infine nel Regno delle Due Sicilie fu mantenuta la piastra fino al 1812 quando Gioacchino Murat introdusse la lira delle Due Sicilie, una moneta pari al franco e rimasta in circolazione per tre anni.\nNell'Italia nord-occidentale le Napoleone nel 1805 diede vita al Regno d'Italia, che con decreto del 21 marzo 1806 si dot\u00f2 di una nuova moneta intercambiabile con il franco, la lira italiana. In rame 950\u2030 furono coniate le monete da 1, 3 e 5 centesimi (un soldo), in biglione in argento al 200\u2030 il 10 centesimi, le monete da 25, 50, 75 centesimi e 1, 2 e 5 lire in argento 900\u2030 e infine le monete da 20 e 40 lire in oro 900\u2030, tutte con i pesi e le dimensioni stabilite dalla legge del 1803.\nLa lira tra Restaurazione e Risorgimento.\nDopo la fine del Regno d'Italia nel 1814, la lira rimase presente solo nel Ducato di Parma e nel Regno di Sardegna. La lira di Parma venne introdotta dalla duchessa Maria Luisa d'Asburgo-Lorena, seconda moglie di Napoleone, che emise tagli delle monete da 1, 3, 5, 25, 50 centesimi e 1, 2, 5, 20 e 40 lire, mentre della lira sabauda introdotta da Vittorio Emanuele I di Savoia vennero coniate anche monete d'oro da 10, 50, 80 e 100 lire.\nSulla scia della primavera dei popoli il 18 marzo 1848 ebbero luogo nel Regno Lombardo-Veneto le cinque giornate di Milano che si conclusero il 22 marzo 1848 con la costituzione del Governo provvisorio di Milano, poi trasformato nel Governo provvisorio di Lombardia. Il nuovo governo lombardo il 27 maggio 1848 emise un decreto con il quale autorizzava la coniazione di una serie di monete dal valore di 5, 20 e 40 lire italiane che per composizione, peso e diametro erano uguali alle lire sabaude. Le 5 lire italiane vennero coniate nella zecca di Milano con una tiratura di pezzi ed erano composte da argento 900\u2030, mentre le 20 e le 40 lire, coniate rispettivamente in e esemplari, erano in oro 900\u2030. Oltre a queste monete furono anche sviluppati dei progetti riguardanti le monete da 1 e 2 lire delle quali furono coniati pochi esemplari in stagno, zinco, rame e mistura d'argento. Il 6 agosto dello stesso anno, una volta caduto il governo provvisorio, le autorit\u00e0 austriache dichiararono queste monete fuori legge e molte di esse, in particolar modo le 5 lire vennero intagliate in modo da crearne delle piccole scatole.\nCome la Lombardia anche il Veneto insorse contro l'Impero austriaco e il 22 marzo 1848 venne costituita la Repubblica di San Marco e come in Lombardia anche qui si decise di coniare delle lire basate sulla lira sabauda, ma a differenza di quelle lombarde queste riportavano semplicemente la dicitura \"lira\" (\"lira corrente\" sui centesimi) invece di \"lira italiana\". La prima moneta di cui fu decisa la coniazione fu il marengo da 20 lire, il cui decreto venne emesso il 14 gennaio 1848, anche se probabilmente la moneta venne coniata dalla zecca di Venezia solo nel 1849 in pezzi. Il 28 giugno e il 27 novembre 1848 venne emesso il decreto per la coniazione di due diverse tipologia di monete da 5 lire in argento 900\u2030, che come il marengo rispecchiavano il formato delle lire sabaude. Dopo queste monete vennero coniati dei centesimi con standard differenti da quelli del Regno di Sardegna e quindi il 10 dicembre 1848 fu la volta dei 15 centesimi in mistura d'argento, coniati in ben pezzi e infine il 15 gennaio 1849 venne ordinata la produzione di circa cinque milioni di monete da 1, 3 e 5 centesimi di rame. Il governo cadde il 24 agosto 1849 e da quella data le autorit\u00e0 austriache dichiararono illegali le monete del governo provvisorio.\nDurante il risorgimento le ultime monete coniate sulla base di quelle che saranno poi le lire del Regno d'Italia sono state quelle prodotte dal Governo provvisorio della Toscana e dalle Regie province dell'Emilia che costituivano quella che era la Legazione delle Romagne. Il 17 gennaio 1860 il governo emiliano decise di coniare nella zecca di Bologna le monete da 50 centesimi, 1, 2, 5, 10 e 20 lire, la cui coniazione cominci\u00f2 di fatto solo nel 1860, vennero poi usati i coni sabaudi del 1826 per produrre monete di rame da 1, 3 e 5 centesimi, richieste dalla popolazione che non voleva pi\u00f9 usare lo scudo pontificio. Queste monete per\u00f2 riportavano solo la scritta \"lira\" a differenza di quelle coniate nella zecca di Firenze, che come le lombarde del 1848, riportavano per esteso la dicitura \"lira italiana.\" \u00c8 quindi fiorentina la prima moneta dal valore di 1 lira italiana e oltre a questa moneta il Governo Provvisorio della Toscana con due decreti datati 29 settembre 1859 e 1\u00ba novembre 1860, decise la coniazione delle monete da 2 lire italiane e da 50 centesimi e con l'ordinanza del 2 dicembre 1859 coni\u00f2 le monete di rame da 5, 2 e 1 centesimo; tutte queste monete riportano la dicitura \"Vittorio Emanuele II re eletto.\"\nStoria.\nIl Regno d'Italia.\nNei mesi che precedettero la proclamazione del Regno d'Italia Camillo Benso, conte di Cavour, all'epoca presidente del consiglio del Regno di Sardegna, si adoper\u00f2 per la creazione di un'unica banca centrale nazionale in modo da rendere il passaggio alla moneta fiduciaria legittimato e garantito da un forte istituto bancario. All'epoca il sistema bancario italiano era sostanzialmente dominato dalla Banca Nazionale negli Stati Sardi e dalla Banca Nazionale Toscana, a queste due per\u00f2 si affiancavano anche altri istituti minori: la Banca degli Stati parmensi, lo Stabilimento mercantile di Venezia, la Banca dello Stato Pontificio e la Banca delle Quattro Legazioni, riunite nel 1870 nella Banca Romana e poi vi erano anche il Banco di Napoli, il Banco di Sicilia e la Banca Toscana di Credito che non avevano la possibilit\u00e0 di emettere titoli al portatore. La riforma voluta da Cavour si sposava perfettamente con quanto stava gi\u00e0 accadendo in Francia, in Regno Unito, in Germania e in altri stati europei dove le banche centrali generalmente controllavano il tasso ufficiale di sconto, le operazioni finanziarie sui titoli di stato, gestivano le riserve auree e vigilavano sul sistema bancario nazionale. Il 6 giugno 1861, a poco meno di tre mesi dalla nascita del Regno d'Italia, Cavour mor\u00ec e i governi che lo seguirono decisero di non portare avanti il progetto di unificazione bancaria ostacolando il tentativo della Banca Nazionale negli Stati Sardi di diventare egemone nel panorama nazionale. In Italia non fu quindi possibile emettere una serie di banconote uniforme su tutto il territorio nazionale, ad opporsi alla creazione di un'unica banca centrale fu in particolare Francesco Ferrara, ministro delle finanze del governo Rattazzi II, che per la sua convinzione liberista riteneva pi\u00f9 vantaggioso lasciare il mercato libero e autorizzare qualsiasi operatore finanziario alla creazione di cartamoneta.\nL'unificazione italiana mise in luce anche la confusione del sistema monetario italiano preunitario che era per lo pi\u00f9 basato sul monometallismo argenteo e quindi in contrapposizione con il monometallismo aureo in vigore nel Regno di Sardegna e nelle maggiori nazioni europee. Per conciliare i vari sistemi monetari si decise di optare per il bimetallismo ispirandosi modello del franco francese, da cui furono riprese le dimensioni delle monete e il cambio di 1 a 15,50 tra oro e argento. Il sistema monetario italiano per\u00f2 differiva da quello francese per due aspetti: le monete d'argento potevano essere scambiate in quantit\u00e0 illimitate con lo Stato, ma limitate tra privati e si decise di coniare monete che avessero nominalmente il 900\u2030 di argento fino, ma che di fatto ne contenevano l'835\u2030 in modo da avvicinarsi al reale cambio tra oro e argento che era di circa 1 a 14,38. A esattamente quattro mesi di distanza dalla proclamazione del Regno d'Italia, il governo introdusse la nuova valuta nazionale, la lira italiana. Il corso legale della nuova moneta fu stabilito dal Regio Decreto del 17 luglio 1861 nel quale si specificava il cambio in lire delle monete preunitarie e il fatto che le monete locali continuassero ad avere corso legale nelle rispettive province di origine.\nIl 24 agosto 1862 venne emanato il decreto che stabil\u00ec la messa fuori corso di tutte le altre monete circolanti nei vari stati preunitari entro la fine dell'anno: 1 lira da di argento al titolo 900/ corrispondeva a d'oro fino, oppure a d'argento fino (scesi a 4,459 nel 1863), cio\u00e8 allo stesso valore della vecchia lira napoleonica e del contemporaneo franco francese. Con quest'ultimo c'era una totale intercambiabilit\u00e0, che permise la creazione dell'Unione monetaria latina e la libera circolazione del franco francese, del franco svizzero e del franco belga sul territorio nazionale italiano.\nNel 1866, a causa della crescita della spesa pubblica, in parte dovuta ai costi della Terza guerra d'indipendenza, fu stabilito il corso forzoso, che dur\u00f2 fino al 1881 (con effetto dal 1883). Gi\u00e0 dalla fine del 1887 si dovette per\u00f2 sospendere di fatto la convertibilit\u00e0 dei biglietti, pur senza dichiararlo apertamente. Nel 1893 venne messa in liquidazione la Banca Romana e creata la Banca d'Italia, con una copertura aurea di almeno il 40% delle lire in circolazione.\nRe Vittorio Emanuele III di Savoia, che successe sul trono d'Italia al padre Umberto I nel 1900, fu studioso di numismatica e grande collezionista di monete; pubblic\u00f2 il \"Corpus Nummorum Italicorum\" (1909-1943), opera in 20 volumi in cui sono descritte e classificate le monete italiane. Durante il suo regno venne coniata una monetazione circolante ricca e variegata. All'atto dell'abdicazione, don\u00f2 la sua collezione di monete allo Stato italiano: questa raccolta \u00e8 parzialmente esposta nel museo nazionale romano di palazzo Massimo a Roma.\nL'ingresso dell'Italia nella prima guerra mondiale (1915), che port\u00f2 alla penuria di metallo, fece ripristinare il corso forzoso, gi\u00e0 abolito nel 1909. Il corso forzoso dur\u00f2 fino al 1927, quando 1 lira corrispondeva a di oro fino. L'obbligo della copertura in oro venne abolito nel 1935 e nel 1936 la valutazione venne portata a .\nL'entrata dell'Italia nella seconda guerra mondiale nel 1940 provoc\u00f2 nel 1943 il crollo dell'apparato politico-militare nazionale, il paese fu infatti occupato a nord dalla Germania nazista e dallo stato fantoccio della Repubblica Sociale Italiana, mentre il sud venne posto sotto il controllo dagli Alleati e del governo Badoglio. In questa difficile situazione la Banca d'Italia, nonostante i continui tentativi, non fu in grado di mantenere la stabilit\u00e0 della lira che and\u00f2 incontro a iperinflazione accelerando in questo modo il disfacimento del tessuto economico italiano. Per sostentare le ingenti spese militari il govern\u00f2 costrinse la banca centrale nazionale ad emettere nuove banconote, portando la quantit\u00e0 di circolante dai 16,5 miliardi di lire del 1936 ai 156,6 miliardi del dicembre del 1943.\nLa Repubblica Italiana.\nL'Italia ader\u00ec al Fondo Monetario Internazionale il 27 marzo 1947. Il 30 marzo 1960 l'Italia ripristin\u00f2 convertibilit\u00e0 aurea della lira comunicando al Fondo Monetario Internazionale un rapporto di conversione di d'oro per lira, equivalente a 625 lire per dollaro, e impegnandosi a intervenire in caso la differenza del tasso di cambio fosse stata maggiore o minore dell'1%; con questo provvedimento l'Italia ader\u00ec ufficialmente agli accordi di Bretton Woods.\nIl D.P.R. del 31 marzo 1966, n. 171 del Governo Moro III, autorizz\u00f2 il Tesoro a emettere biglietti di Stato a corso legale da 500 lire in sostituzione delle monete d'argento tesaurizzate di ugual valore. Si trattava di una moneta non convertibile in una qualche riserva metallica, dei biglietti appunto, a fronte della quale fu istituita la Cassa Speciale per il Servizio dei Biglietti a Debito dello Stato. La norma fu seguita dai D.P.R. 14 febbraio 1974 e D.M. 2 aprile 1979, fra gli altri provvedimenti normativi.\nNel dicembre del 1973 alcuni dei maggiori paesi dell'OPEC decisero di aumentare bruscamente il prezzo del greggio innescando cos\u00ec una crisi petrolifera che colp\u00ec duramente l'economia italiana. L'aumento del prezzo del petrolio provoc\u00f2 un repentino rialzo del costo del denaro che nella primavera del 1974 fece arrivare il tasso di sconto della Banca d'Italia al 9%, inoltre per combattere la crisi fu emesso parecchio debito che nel 1975 espose la lira a intensi fenomeni speculativi. L'aumento del debito innescato dalla crisi petrolifera, provoc\u00f2 una forte svalutazione rispetto alle altre valute europee e per il suo risanamento la Banca d'Italia rialz\u00f2 il tasso di sconto fino al 15% nell'autunno del 1976.\nPer ridurre l'eccessiva variabilit\u00e0 del tasso di cambio tra le valute europee a cui la lira e molto esposta alcuni paesi della Comunit\u00e0 economica europea (CEE) decisero di introdurre gli accordi europei di cambio. Gli otto paesi partecipanti (Italia, Francia, Germania, Paesi Bassi, Danimarca, Belgio, Irlanda e Lussemburgo) diedero cos\u00ec vita il 13 marzo 1979 al sistema monetario europeo (SME) e all'unit\u00e0 di conto europea (ECU) una valuta virtuale composta da un paniere delle valute dei paesi aderenti pesate in base il potere economico della rispettiva nazione di appartenenza. La fluttuazione delle monete venne limitata al 2,25% con l'eccezione della lira che benefici\u00f2 della banda allargata al 6%. La lira rimase nello SME fino al 1992, quando una gravissima crisi finanziaria in Europa costrinsero la sterlina britannica e la lira a uscire dallo SME. La lira rientrer\u00e0 nello SME il 25 novembre 1996, col cambio di 990 Lire per un marco tedesco.\nL'entrata in vigore dell'euro.\nIl 1\u00ba gennaio 1999 in Italia entr\u00f2 ufficialmente in vigore l'euro al tasso di cambio fissato il giorno precedente di 1 euro per lire italiane. Da quel momento la lira rimase in vigore solo come \"espressione non decimale dell'euro\", anche se monete e banconote continuavano a essere denominate in lire. Da quella data, invece, per tutte le forme di pagamento \"non-fisiche\" (trasferimenti elettronici, titoli, ecc.), si adott\u00f2 solo l'euro. Il 1999 fu anche l'ultimo anno in cui la zecca coni\u00f2 ed emise le monete per la comune circolazione in lire.\nIn realt\u00e0, l'art. 109 del Trattato di Maastricht prescriveva come gi\u00e0 due anni prima dell'ingresso nella Unione Monetaria, fissato per il 1\u00ba gennaio 1999, i paesi candidati non avrebbero pi\u00f9 potuto svalutare la propria moneta rispetto all'ECU. Nel 1992 la svalutazione della lira (allora con un ECU si compravano lire, oppure 2,02 marchi tedeschi), nel 1997 per acquistare un ECU ne occorrevano , molto vicino al futuro cambio fisso di .\nIl 1\u00ba gennaio 2002, con l'entrata in circolazione delle monete e banconote in euro, si apr\u00ec una fase di doppia circolazione: le monete e banconote in lire vennero ritirate definitivamente il 1\u00ba marzo 2002. Nel 2002 termin\u00f2 l'emissione delle serie divisionali in lire di monete proof e fior di conio e successivamente furono emesse serie commemorative a memoria della lira.\nInizialmente era stato fissato in dieci anni il termine per la prescrizione; di conseguenza le monete e banconote ancora in corso legale all'introduzione dell'euro potevano essere ancora cambiate presso le filiali della Banca d'Italia fino al 29 febbraio 2012. Tuttavia, la manovra del governo Monti decret\u00f2 la prescrizione immediata delle monete e banconote al 7 dicembre 2011 (art. 26 del D.L. n. 201/2011, pubblicato nella Gazzetta Ufficiale n. 284 del 6 dicembre 2011). Tale norma \u00e8 stata poi dichiarata incostituzionale dalla sentenza n. 216 del 7 ottobre 2015 della Corte Costituzionale, riaprendo di fatto i termini per il cambio.\nMonete.\nLe date si riferiscono alle ordinarie emissioni per la circolazione; si badi tuttavia che a partire dalla fine degli anni sessanta la zecca italiana, onde sfruttare il mercato numismatico, cominci\u00f2 a produrre fino al 2001 confezioni contenenti anche i pezzi non pi\u00f9 circolanti. Sono escluse anche le date delle monete di prova.\nDal 1861 al 1943 nel Regno d'Italia furono emesse le monete centesimali della lira, poi non pi\u00f9 emesse in seguito alla svalutazione post bellica. Sono:\nLa prima serie di monete della Repubblica Italiana dal valore di 1 lire, 2 lire, 5 lire e 10 lire fu emessa dal 1946 al 1950, ma a causa della svalutazione fu ritirata nel 1954. Tra il 1958 e il 1967 furono emesse monete da 500 lire d'argento 835\u2030 destinate alla circolazione. Furono emesse anche numerose monete commemorative.\nAnche il gettone telefonico \u00e8 stato a lungo utilizzato come moneta, pur non avendo alcun valore ufficiale di conio statale; il valore, che nel 1959 era di 45 lire, divenne di 50 lire negli anni settanta, di 100 lire dal 1980 e, infine, di 200 lire a partire dal 1984 e fino al ritiro definitivo nel 2001.\nValute agganciate alla lira italiana.\nEnclavi.\nCon la fondazione del Regno d'Italia e l'adozione della lira italiana anche le due enclavi del regno si adattarono alla nuova valuta e di conseguenza, San Marino prima e la Citt\u00e0 del Vaticano poi, stipularono accordi bilaterali con l'Italia per avere il permesso di coniare una propria monetazione agganciata alla pari alla lira italiana. Le due valute coniate furono:\nValore.\nNel 1861, subito dopo la proclamazione del Regno d'Italia, per iniziare la coniazione della lira italiana, si decise di cambiare le monete degli stati preunitari in base al loro contenuto d'argento. Le varie monete furono quindi cambiate con i seguenti tassi di conversione. Questi dati per\u00f2 non si riferiscono alla circolazione monetaria. Il rapporto dipendeva semplicemente dalle dimensioni della moneta e dalla quantit\u00e0 e tipo di metallo che conteneva. In realt\u00e0 le Due Sicilie, che erano lo stato pi\u00f9 esteso, avevano minore circolazione monetaria del resto d'Italia.\nNel 1865 l'Italia fond\u00f2 l'Unione monetaria latina insieme a Francia, Belgio e Svizzera, che basava il valore delle monete rispetto alla quantit\u00e0 di argento e oro contenuta. Nel 1914 con lo scoppio della prima guerra mondiale l'unione si dissolse e nel 1918 alla fine della guerra le potenze vincitrici, tra le quali l'Italia, uscirono economicamente rafforzate rispetto agli Imperi centrali. Negli anni venti con l'avvento del fascismo e la promulgazione delle leggi fascistissime del 1926 la lira cominci\u00f2 a svalutarsi, ma nel 1927 dopo l'introduzione della quota 90 la lira si rivalut\u00f2 fino a raggiungere il cambio di novanta lire per una sterlina britannica. Con la crisi del 1929 la lira mantenne il suo valore piuttosto stabile rispetto a quello delle altre valute, ma perse nuovamente valore nel 1935 con lo scoppio della guerra di Etiopia per poi tornare nuovamente stabile fino allo scoppio della seconda guerra mondiale. Nel corso della guerra iniziata la lira italiana perse continuamente di valore tanto che nel 1945, una volta finita e persa la guerra, la lira, rispetto al 1939, valeva circa cinque volte meno del dollaro e della sterlina. La svalutazione continu\u00f2 anche nel 1946 alla fondazione della Repubblica Italiana e prosegu\u00ec anche nel 1947 dopo l'adesione dell'Italia al piano Marshall. Negli anni cinquanta il miracolo economico port\u00f2 a una rivalutazione della lira e nel 1951 l'Italia ader\u00ec alla Comunit\u00e0 Europea e questo comport\u00f2 una stabilizzazione del valore della lira italiana fino al 1973 quando inizi\u00f2 la prima crisi energetica. Nel 1979 l'Italia entr\u00f2 nel Sistema monetario europeo e nello stesso anno esplose la seconda crisi energetica che port\u00f2 a una pi\u00f9 netta svalutazione della lira. Nel 1992 a causa degli attacchi speculativi l'Italia fu costretta a uscire dallo SME, per poi rientrare nel 1996 e uscire solo due anni dopo nel 1998. A causa di queste vicende la lira si svalut\u00f2 molto rispetto alle altre valute e questa situazione continu\u00f2 fino all'entrata in vigore dell'euro nel 2002."}
{"id": "2682", "revid": "125979178", "url": "https://it.wikipedia.org/wiki?curid=2682", "title": "Lufthansa", "text": "Deutsche Lufthansa AG, o pi\u00f9 semplicemente Lufthansa, \u00e8 la principale compagnia aerea tedesca e terza compagnia aerea del mondo (prima in Europa, seguita dalla compagnia di bandiera britannica British Airways) per \"passeggeri per chilometro trasportati\" nel 2014 secondo la IATA.\nLufthansa \u00e8 parte e membro fondatore di Star Alliance, una delle pi\u00f9 importanti alleanze globali tra compagnie aeree. Il Lufthansa Group, possiede una flotta di oltre 340 aerei e circa 117.000 persone in tutto il mondo, ha per hub principale l'Aeroporto di Francoforte sul Meno e per hub secondario l'aeroporto di Monaco di Baviera.\nStoria.\nDopoguerra e anni '50.\nLufthansa fa risalire le sue origini al 1926, quando la Deutsche Luft Hansa A.G. (designata come Deutsche Lufthansa dal 1933 in poi) si form\u00f2 a Berlino. DLH, come era nota, era la compagnia di bandiera della Germania fino al 1945 quando tutti i servizi furono terminati in seguito alla sconfitta della Germania nazista; era stato dimostrato che la Deutsche Luft Hansa faceva affidamento sull'uso del lavoro forzato e ospitava lavoratori forzati sul sito dell'aeroporto di Tempelhof. Nel tentativo di creare una nuova compagnia aerea nazionale, la Aktiengesellschaft f\u00fcr Luftverkehrsbedarf (Luftag), venne fondata a Colonia il 6 gennaio 1953, con molti dei suoi dipendenti che avevano lavorato per la Lufthansa prebellica; questi includevano Kurt Weigelt, un nazista condannato per crimini di guerra che prestava servizio nel consiglio della nuova Lufthansa, e Kurt Knipfer, un membro del partito nazista dal 1929 che guid\u00f2 Luft Hansa dal 1933 al 1945.\nAlla Germania Ovest non era stata ancora concessa la sovranit\u00e0 sul suo spazio aereo, quindi non si sapeva quando la nuova compagnia aerea sarebbe diventata operativa. Tuttavia, nel 1953, Luftag ordin\u00f2 quattro Convair CV-340 e quattro Lockheed L-1049 Super Constellation e istitu\u00ec una base di manutenzione all'aeroporto di Amburgo. Il 6 agosto 1954, Luftag acquis\u00ec il nome e il logo della liquidata Deutsche Lufthansa per DM 30.000 (equivalenti a \u20ac 38.000 oggi), continuando cos\u00ec la tradizione.\nIl 1\u00ba aprile 1955 Lufthansa ottenne l'approvazione per avviare voli interni di linea, collegando Amburgo, D\u00fcsseldorf, Francoforte, Colonia e Monaco. I voli internazionali iniziarono il 15 maggio 1955 per Londra, Parigi e Madrid, seguiti dai voli per New York City dal 1\u00ba giugno di quell'anno e attraverso l'Atlantico meridionale dall'agosto 1956. Nell'agosto 1958, quindici 1049G e 1649 di Lufthansa decollavano dalla Germania ogni settimana per il Canada e gli Stati Uniti, tre 1049G per il Sud America, tre per Teheran e uno per Baghdad. Parallelamente, la compagnia aerea avvi\u00f2 anche una campagna di marketing. Le sfide consistevano nell'incoraggiare i viaggiatori a considerare di visitare il paese sulla scia della seconda guerra mondiale, oltre a offrire servizi ad altre nazioni tramite l'hub dell'aeroporto di Francoforte. Pi\u00f9 specificamente, gli sforzi di Lufthansa riflettevano lo sviluppo di una forma moderna di consumismo e pubblicit\u00e0 attraverso la vendita di viaggi aerei. Nel 1963, la compagnia aerea, inizialmente limitata nei suoi sforzi di pubbliche relazioni, era diventata un'importante immagine della Germania Ovest all'estero.\nLo status speciale di Berlino significava che Lufthansa non pot\u00e9 volare verso nessuna delle due parti di Berlino fino alla riunificazione tedesca nel 1990. Inizialmente si pensava fosse solo una questione temporanea (e con l'intenzione di spostare la sede della compagnia aerea e la base principale l\u00ec una volta che la situazione politica fosse cambiata ); la divisione tedesca si rivel\u00f2 pi\u00f9 lunga del previsto, il che port\u00f2 gradualmente l'aeroporto di Francoforte a diventare l'hub principale di Lufthansa.\nLa Germania Est cerc\u00f2 di stabilire la sua compagnia aerea nel 1955 utilizzando il nome Lufthansa, ma questo provoc\u00f2 una controversia legale con la Germania Ovest, dove operava Lufthansa. La Germania dell'Est fond\u00f2 quindi Interflug come sua compagnia aerea nazionale nel 1963, che coincise con la chiusura della Lufthansa della Germania dell'Est.\nAnni '60: l'era dei jet.\nNel 1958 Lufthansa ordin\u00f2 quattro Boeing 707 e inizi\u00f2 i voli da Francoforte a New York City nel marzo 1960. Successivamente furono acquistati alcuni Boeing 720B. Nel febbraio 1961, le rotte dell'Estremo Oriente furono estese oltre Bangkok, Thailandia, fino a Hong Kong e Tokyo. Lagos, Nigeria, e Johannesburg, Sudafrica, furono aggiunte nel 1962.\nLufthansa introdusse i Boeing 727 nel 1964 e nel maggio dello stesso anno inizi\u00f2 la rotta da Francoforte a Tokyo via Anchorage. Nel febbraio 1965 la societ\u00e0 ordin\u00f2 ventuno Boeing 737 che entrarono in servizio nel 1968. Lufthansa fu il primo cliente del Boeing 737 ed era uno dei quattro acquirenti dei 737-100 (gli altri erano la NASA, Malaysia-Singapore Airlines e Avianca). Lufthansa fu il primo cliente straniero di un aereo di linea della Boeing.\nAnni '70 e '80: l'era dei wide body.\nL'era dei wide body per Lufthansa inizi\u00f2 con il primo volo di un Boeing 747 il 26 aprile 1970. Fu seguita dall'introduzione del DC-10-30 il 12 novembre 1973 e del primo Airbus A300 nel 1976. Nel 1979 Lufthansa e Swissair divennero clienti di lancio per l'Airbus A310 con un ordine per venticinque aeromobili.\nIl programma di modernizzazione della flotta della compagnia per gli anni novanta inizi\u00f2 il 29 giugno 1985, con un ordine per quindici Airbus A320 e sette Airbus A300-600. Dieci Boeing 737-300 furono ordinati pochi giorni dopo. Tutti vennero consegnati tra il 1987 e il 1992. Lufthansa acquis\u00ec anche Airbus A321, Airbus A340 e Boeing 747-400.\nAnni '90 e 2000: ulteriore espansione.\nIl 28 ottobre 1990, 25 giorni dopo la riunificazione, Berlino divenne di nuovo una destinazione di Lufthansa. Il 18 maggio 1997, Lufthansa, Air Canada, Scandinavian Airlines, Thai Airways International e United Airlines fondarono la Star Alliance, la prima alleanza multilaterale di compagnie aeree al mondo.\nNel 1999, Lufthansa partecip\u00f2 all'iniziativa della German Business Foundation che affrontava azioni legali collettive contro le societ\u00e0 tedesche per misfatti dell'era della seconda guerra mondiale, compreso l'uso del lavoro forzato, pagando, secondo quanto riferito, 10 milioni di marchi tedeschi. Lo stesso anno, Lufthansa incaric\u00f2 lo studioso Lutz Budrass di indagare sull'uso del lavoro forzato da parte della sua societ\u00e0 predecessore, Deutsche Luft Hansa, durante la seconda guerra mondiale; la compagnia rifiut\u00f2 di pubblicare lo studio risultante del Dr. Budrass per pi\u00f9 di un decennio.\nNel 2000, Air One divenne una compagnia aerea partner di Lufthansa e quasi tutti i voli della Air One venivano condivisi con Lufthansa fino all'acquisizione della compagnia italiana da parte di Alitalia. Mentre molte altre compagnie aeree avevano annunciato licenziamenti (in genere il 20% della loro forza lavoro), Lufthansa mantenne la sua forza lavoro anche dopo gli attentati dell'11 settembre 2001.\nIl 6 dicembre 2001, Lufthansa ha annunciato un ordine per 15 Airbus A380 con altri 10 in opzioni, confermato poi il 20 dicembre. La flotta di A380 sarebbe stata utilizzata esclusivamente per voli a lungo raggio a partire da Francoforte.\nNel giugno 2003, Lufthansa apr\u00ec il Terminal 2 dell'aeroporto Franz Josef Strau\u00df di Monaco per aiutare il suo hub principale, Francoforte, che soffriva di limitazioni di capacit\u00e0. \u00c8 uno dei primi terminal in Europa parzialmente di propriet\u00e0 di una compagnia aerea.\nNell'autunno 2003, l'attuazione di una nuova strategia di vendita avviata dall'allora vicepresidente esecutivo in carica Thierry Antinori per adeguare l'azienda all'era digitale, port\u00f2 all'abolizione del pagamento delle commissioni per le agenzie di viaggio. Questo port\u00f2 a una rivoluzione nel settore dei viaggi tedesco con la scomparsa di molte agenzie di viaggio dal mercato da un lato e l'ascesa di nuove piattaforme di distribuzione digitale dall'altro.\nIl 22 marzo 2005, Swiss International Air Lines venne acquistata dalla holding di Lufthansa. L'acquisizione includeva la clausola in base alla quale agli azionisti di maggioranza (il governo svizzero e le grandi societ\u00e0 svizzere) sarebbe stato offerto un pagamento se il prezzo delle azioni di Lufthansa avesse sovraperformato un indice di una compagnia aerea negli anni successivi alla fusione. Le due societ\u00e0 avrebbero continuato ad essere gestite separatamente.\nIl 6 dicembre 2006, Lufthansa ha effettuato un ordine per 20 Boeing 747-8, diventando il cliente di lancio del modello passeggeri. La compagnia aerea \u00e8 anche la seconda europea a gestire l'Airbus A380 (dopo Air France). Il primo A380 \u00e8 stato consegnato il 19 maggio 2010, mentre il primo 747-8 \u00e8 entrato in servizio nel 2012.\nNel settembre 2008, Lufthansa Group ha annunciato l'intenzione di acquistare una partecipazione in Brussels Airlines (SN). Nel giugno 2009, la Commissione europea ha concesso l'approvazione e Lufthansa ha acquisito il 45% di SN. Nel settembre 2016, Lufthansa ha annunciato che avrebbe acquistato il resto di Brussels Airlines per 2,6 milioni di euro. La transazione \u00e8 stata completata all'inizio di gennaio 2017. La decisione \u00e8 stata parzialmente presa dopo l'attentato all'aeroporto di Bruxelles del marzo 2016, che ha fatto perdere a SN quasi 5 milioni di euro al giorno fino al 3 aprile.\nNel settembre 2009, Lufthansa ha acquistato Austrian Airlines con l'approvazione della Commissione europea.\nL'11 giugno 2010 \u00e8 iniziato il servizio tra Francoforte e Tokyo con gli A380.\nAnni 2010: crisi e ristrutturazione.\nDopo una perdita di 381 milioni di euro nel primo trimestre del 2010 e un'altra perdita di 13 milioni nel 2011 a causa della recessione economica e dei costi di ristrutturazione, Deutsche Lufthansa AG ha tagliato 3.500 posizioni amministrative o circa il 20% del totale impiegatizio di 16.800. Nel 2012, Lufthansa ha annunciato un programma di ristrutturazione chiamato SCORE per migliorare il proprio profitto operativo. Come parte del piano di ristrutturazione, la compagnia ha iniziato a trasferire tutti i voli a corto raggio al di fuori dei suoi hub di Francoforte, Monaco e D\u00fcsseldorf alla compagnia aerea ribattezzata Germanwings.\nNel settembre 2013, Lufthansa Group ha annunciato il suo ordine per 59 aeromobili a fusoliera larga per un valore di oltre 14 miliardi di euro a prezzi di listino. All'inizio dello stesso anno, Lufthansa ha effettuato un ordine per 100 velivoli a fusoliera stretta di nuova generazione.\nIl gruppo ha avuto una disputa con il sindacato Vereinigung Cockpit che richiedeva un programma in cui i piloti avrebbero potuto ritirarsi all'et\u00e0 di 55 anni, con il 60% della loro paga trattenuto, cosa che Lufthansa insisteva non fosse accessibile. I piloti della Lufthansa, insieme a quelli della Germanwings, organizzarono uno sciopero nazionale a sostegno delle loro richieste nell'aprile 2014 che dur\u00f2 tre giorni, e uno sciopero di sei ore alla fine delle vacanze estive nel settembre 2014, che caus\u00f2 la cancellazione di 200 voli della Lufthansa e 100 voli della Germanwings.\nNel novembre 2014, Lufthansa ha firmato un accordo di outsourcing del valore di 1,25 miliardi di dollari con IBM che ha visto la societ\u00e0 statunitense rilevare la divisione dei servizi di infrastruttura IT e il personale della compagnia aerea.\nNel giugno 2015, Lufthansa ha annunciato l'intenzione di chiudere la sua piccola base a lungo raggio all'aeroporto di D\u00fcsseldorf per motivi economici entro ottobre 2015. All'epoca, la base era composta da due Airbus A340-300 che ruotavano tra Newark e Chicago. Di conseguenza, il servizio per Chicago da D\u00fcsseldorf \u00e8 stato dapprima reso stagionale, sospeso per la stagione invernale 2015 e poi annullato del tutto. La rotta D\u00fcsseldorf-Newark si \u00e8 conclusa il 30 novembre 2018, operata con un Airbus A330-300.\nIl 22 marzo 2016 Lufthansa ha concluso le operazioni dei suoi Boeing 737-500. L'ultimo Boeing 737 della compagnia aerea (un 737-300) \u00e8 stato ritirato il 29 ottobre 2016, dopo un volo da Milano a Francoforte. Lufthansa ha operato il 737 in diverse varianti per quasi 50 anni; il primo aereo era stato consegnato il 27 dicembre 1967.\nIl 4 dicembre 2017, Lufthansa \u00e8 diventata la prima compagnia aerea europea a ricevere la certificazione Skytrax a 5 stelle. Come affermato da Skytrax, un fattore chiave nel rating positivo \u00e8 stato l'annuncio di una nuova cabina e posti a sedere in Business Class che avrebbe dovuto essere introdotta nel 2020. Mentre questo fa di Lufthansa la decima compagnia aerea a detenere questo premio, in realt\u00e0 la quinta stella \u00e8 stata assegnata a un prodotto che avrebbe dovuto essere introdotto due anni dopo la valutazione. Per festeggiare, Lufthansa ha dipinto un Airbus A320 e un Boeing 747-8 nella livrea \"5 Starhansa\".\nNel marzo 2018, Lufthansa e altre compagnie aeree come British Airways e American Airlines hanno accettato una richiesta da Pechino di inserire Taiwan come parte della Cina.\nNel marzo 2019, Lufthansa ha ordinato 20 Boeing 787-9 e altri 20 Airbus A350-900 per la sostituzione e l'espansione della flotta propria e del gruppo. Inoltre, la compagnia aerea ha annunciato che rivender\u00e0 sei A380 ad Airbus, a partire dal 2022.\nAnni 2020: pandemia e ripresa.\nIl 19 marzo 2020, Lufthansa ha cancellato il 95% di tutti i voli a causa dei divieti di viaggio causati della pandemia di COVID-19. Di conseguenza, la compagnia aerea ha subito perdite di un milione di euro l'ora fino ad aprile 2020. Sebbene Lufthansa abbia ridotto i costi per tutto il 2020, i continui rischi per la salute e le restrizioni di viaggio hanno comunque causato perdite orarie di circa 500.000 euro in media fino all'inizio del 2021.\nIl 14 maggio, Hans DeHaan di Lufthansa aveva dichiarato che la compagnia aerea avrebbe ripreso i voli tra Toronto e Francoforte a partire dal 3 giugno; tutti i viaggi internazionali non essenziali erano stati precedentemente vietati. Prima della pandemia, Lufthansa operava 64 voli settimanali tra i due paesi. I piani di recupero della compagnia prevedevano voli cargo ad alta densit\u00e0 per sostituire i clienti paganti. Le compagnie aeree del Lufthansa Group richiedono a tutti i passeggeri di indossare una mascherina mentre sono a bordo.\nIl 26 giugno, gli azionisti di Deutsche Lufthansa AG hanno votato a favore dell'accettazione delle misure di capitale e della partecipazione del Fondo di stabilizzazione economica (WSF) della Repubblica federale di Germania a Deutsche Lufthansa AG. In totale, quell'estate Lufthansa ha ricevuto circa 9 miliardi di euro di assistenza governativa.\nNel gennaio 2021, il CEO di Lufthansa Spohr ha annunciato che l'intera flotta di Airbus A340-600 attualmente in storage sarebbe stata ritirata con effetto immediato e non sarebbe pi\u00f9 tornata in servizio. Sempre a causa della pandemia, DLH ha deciso di ritirare la met\u00e0 dei suoi A380, ovvero 7 dei 14 esemplari posseduti.\nIdentit\u00e0 aziendale.\nPropriet\u00e0.\nLufthansa era un'impresa statale (e compagnia di bandiera) fino al 1994. Le azioni di Deutsche Lufthansa AG sono quotate in tutte le borse tedesche dal 1966. Oltre al trading di base, vengono negoziate anche elettronicamente utilizzando il sistema Xetra. Alla fine del 2019, il registro degli azionisti mostrava che gli investitori tedeschi detenevano il 67,3% delle azioni (anno precedente: 72,1%). Il secondo gruppo pi\u00f9 grande, con il 10,4%, era costituito da azionisti lussemburghesi. Gli investitori statunitensi rappresentavano l'8,1%, seguiti da Irlanda e Regno Unito, ciascuno con il 3,6%. Alla data del bilancio, il 58% delle azioni era detenuto da investitori istituzionali (anno precedente: 53%) e il 42% da privati (anno precedente: 47%). Lansdowne Partners International Ltd. e BlackRock, Inc. erano i maggiori azionisti del Gruppo Lufthansa a fine anno, con il 4,9% e il 3,1% rispettivamente. Durante la crisi dovuta alla pandemia di COVID del 2020, Heinz Hermann Thiele ha aumentato la sua quota a oltre il 12%. Il flottante per le azioni Lufthansa \u00e8 stato del 67% nel 2020, come da definizione della Deutsche B\u00f6rse.\nSalvataggio del governo tedesco.\nIl governo tedesco ha offerto un salvataggio di 9 miliardi di euro per sostenere la compagnia aerea attraverso problemi economici indotti dalla pandemia di COVID-19. Con questo piano di salvataggio, la partecipazione del governo nella compagnia aerea \u00e8 aumentata al 20%, diluendo le quote di azionisti esistenti. Gli azionisti della compagnia hanno approvato il piano di salvataggio gioved\u00ec 26 giugno, offrendo alla compagnia aerea una nuova prospettiva di vita.\nQuartier generale.\nLa sede aziendale di Lufthansa \u00e8 a Colonia. Nel 1971, Lawrence Fellows del New York Times descrisse l'allora nuovo quartier generale che Lufthansa occupava a Colonia come \"scintillante\". Nel 1986, i terroristi bombardarono l'edificio; nessuno rimase ferito. Nel 2006, i muratori hanno posato la prima pietra della nuova sede Lufthansa a Deutz, Colonia. Entro la fine del 2007, Lufthansa prevedeva di trasferire 800 dipendenti, compreso il dipartimento finanziario dell'azienda, nel nuovo edificio. Tuttavia, all'inizio del 2013, Lufthansa ha rivelato l'intenzione di trasferire la sua sede centrale da Colonia a Francoforte entro il 2017.\nDiversi reparti Lufthansa non si trovano nella sede centrale; invece si trovano nel Lufthansa Aviation Center dell'aeroporto di Francoforte. Questi dipartimenti includono Corporate Communications, Investor Relations e Media Relations.\nAltre sussidiarie.\nOltre alle compagnie aeree sopra menzionate, Lufthansa mantiene altre controllate affiliate al trasporto aereo:\nStoria del marchio.\nIl logo di Lufthansa, una gru stilizzata in volo, venne creato nel 1918 da Otto Firle. Faceva parte della livrea della prima compagnia aerea tedesca, la Deutsche Luft-Reederei (abbreviata DLR), che inizi\u00f2 i servizi il 5 febbraio 1919. Nel 1926, la Deutsche Luft Hansa adott\u00f2 questo simbolo e nel 1954 Lufthansa espresse continuit\u00e0 adottandolo.\nSi ritiene che il creatore originale del nome Lufthansa sia F.A. Fischer von Puturzyn. Nel 1925 pubblic\u00f2 un libro intitolato \"Luft-Hansa\" che esaminava le opzioni a disposizione dei responsabili delle politiche aeronautiche in quel momento. Luft Hansa era il nome dato alla nuova compagnia aerea, risultato della fusione della Junkers (Luftverkehr AG) e Deutscher Aero Lloyd.\nDopo la seconda guerra mondiale, l'azienda mantenne il blu e il giallo come colori principali e il logo della gru. Dall'inizio degli anni sessanta, Helvetica viene utilizzato per il nome dell'azienda sulla livrea, che in quegli anni presentava la met\u00e0 superiore della fusoliera dipinta di bianco e la fusoliera inferiore (met\u00e0 inferiore, compresi i motori) era in alluminio grigio/argento, sotto la fascia dei finestrini in blu e un muso dipinto di nero. Il logo della gru era dipinto di blu sui motori, sulla met\u00e0 inferiore della fusoliera appena sotto i finestrini e su un cerchio giallo all'interno di una fascia blu sulla coda.\nIl tedesco Otl Aicher cre\u00f2 un design aziendale completo per la compagnia aerea nel 1967. Il logo della gru era ora sempre visualizzato in un cerchio che, sulla livrea, era giallo su una coda altrimenti blu. Helvetica continu\u00f2 a essere utilizzato come carattere tipografico principale sia per la livrea che per le pubblicazioni. La banda blu e lo schema di verniciatura generale del velivolo sono stati mantenuti dalla livrea precedente.\nIl concetto di Aicher venne mantenuto nel progetto del 1988. La fascia dei finestrini venne rimossa e la fusoliera dipinta di grigio.\nNel 2018, Lufthansa ha rinnovato la propria livrea. La gru \u00e8 stata mantenuta, tuttavia, lo sfondo \u00e8 stato cambiato da giallo a blu scuro. Lo stabilizzatore verticale e la fusoliera posteriore sono dipinti in blu scuro, con il cono di coda bianco. La fusoliera principale \u00e8 dipinta di bianco e il marchio \"Lufthansa\" \u00e8 dipinto sopra i finestrini, anch'esso in blu scuro.\nCabina.\nPrima classe.\nLa prima classe \u00e8 offerta sulla maggior parte degli aeromobili a lungo raggio (la parte anteriore del ponte superiore di tutti gli Airbus A380 e la parte anteriore del ponte principale di tutti i Boeing 747-8I). Ogni posto pu\u00f2 essere convertito in un letto da 2 metri, include prese di corrente per laptop e strutture per l'intrattenimento. I pasti sono disponibili su richiesta. Lufthansa offre banchi per il check-in di prima classe dedicati nella maggior parte degli aeroporti e offre lounge dedicate a Francoforte e Monaco, nonch\u00e9 un terminal di prima classe a Francoforte. I passeggeri in arrivo hanno la possibilit\u00e0 di utilizzare le strutture di arrivo di prima classe di Lufthansa, nonch\u00e9 la nuova \"Welcome Lounge\". Lufthansa ha introdotto un nuovo prodotto di prima classe a bordo dell'Airbus A380 e prevede di introdurlo gradualmente su tutti i suoi aerei a lungo raggio. Con il nuovo programma \"SCORE\", introdotto per aumentare i profitti di 1,5 miliardi di euro negli anni successivi, LH ha interrotto l'espansione delle rotte e ridotto notevolmente le sue offerte di First Class sulla maggior parte delle rotte.\nBusiness class.\nLa Business Class \u00e8 offerta su tutti gli aeromobili. I sedili possono essere convertiti in letti reclinabili da 2 metri (6 piedi 7 pollici) e includono prese di corrente per laptop e strutture per l'intrattenimento. Lufthansa offre banchi check-in Business Class dedicati in tutti gli aeroporti, nonch\u00e9 lounge Business Class dedicate nella maggior parte degli aeroporti, o lounge convenzionate in altri aeroporti, nonch\u00e9 la \"Lufthansa Welcome Lounge\" all'arrivo a Francoforte. A partire dal 2014, la Business Class su tutti gli aeromobili a fusoliera larga \u00e8 dotata di sedili reclinabili. Lufthansa ha rilasciato i piani per una nuova business class che verr\u00e0 rilasciata sul Boeing 777-9X nel 2024.\nPremium economy.\nIntrodotta nel 2014, la Premium Economy di Lufthansa \u00e8 presente su tutti gli aeromobili a lungo raggio. Simile nel design alle cabine \"Premium Economy\" di Air Canada o \"World Traveller Plus\" di British Airways, la Premium Economy presenta un passo di 38 pollici (970 mm) e una larghezza fino a 3 pollici (76 mm) in pi\u00f9 rispetto alla classe economy, a seconda dell'aeromobile. I sedili sono inoltre dotati di uno schermo di intrattenimento personale sullo schienale da 11 o 12 pollici (280 o 300 mm) e di un bracciolo pi\u00f9 grande che separa i sedili. Insieme alla prevista introduzione del Boeing 777-9X, la compagnia prevede di aggiungere una nuova cabina Premium Economy con un design \"a guscio\". Questi sedili verranno installati anche sui Boeing 777-300ER e sugli Airbus A340-300 di Swiss rispettivamente dal primo e dal secondo trimestre del 2021.\nEconomy.\nLa classe Economy di lungo raggio di Lufthansa \u00e8 offerta su tutti gli aeromobili. Tutti i sedili hanno un passo di 31 pollici (790 mm) tranne gli Airbus A380, che hanno un passo di 33 pollici (840 mm). I passeggeri ricevono pasti e bevande gratuite. L'intera flotta offre schermi Audio-Video-On-Demand (AVOD).\nServizi.\nLounge e terminal.\nLufthansa gestisce quattro tipi di lounge all'interno della sua rete di destinazione: First Class, Senator, Business e Welcome Lounge. Ciascuna lounge di partenza \u00e8 accessibile sia tramite classe di viaggio, sia tramite lo stato Miles &amp; More/Star Alliance; la Welcome Lounge \u00e8 riservata ai passeggeri premium del Gruppo Lufthansa e United Airlines.\nLufthansa gestisce anche un terminal dedicato di prima classe all'aeroporto di Francoforte. Primo terminal del suo genere, l'accesso \u00e8 limitato solo ai membri Lufthansa First Class in partenza. Circa 200 dipendenti si prendono cura di circa 300 passeggeri al giorno nel terminal, che dispone di un ristorante a servizio completo, bar completo, cigar lounge, sale relax e uffici, nonch\u00e9 bagni. Gli ospiti vengono portati direttamente al volo in partenza da Mercedes-Benz Classe S, Porsche Cayenne, Porsche Panamera o Mercedes-Benz Classe V.\nMiles &amp; More.\nMiles &amp; More \u00e8 il programma frequent flyer del gruppo Lufthansa che premia i passeggeri pi\u00f9 fedeli attribuendo un numero di punti/miglia per ogni viaggio effettuato con Adria Airways, Air Dolomiti, Air One (fino a marzo 2009), Austrian, Croatia Airlines, Polskie Linie Lotnicze LOT, Lufthansa, Lufthansa Private Jet, Lufthansa Regional, Swiss.\nSi possono accumulare punti anche volando con i partner aerei di Star Alliance, con altri partner aerei (Aegean Airlines, Air Astana, Air India, Air Malta, Cimber Air, Cirrus Airlines, Condor, Ethiopian Airlines, Jat Airways, Luxair, Qatar Airways, TAM) e vari altri partner (alberghi, autonoleggi, telecomunicazioni, servizi finanziari, ed altri ancora), grazie ai quali\u00a0\u2013 raggiunto un certo numero\u00a0\u2013 si possono richiedere viaggi premio, usufruire di sconti e promozioni, accedere ai club esclusivi e godere di vantaggi e servizi.\nDestinazioni.\nAccordi commerciali.\nA dicembre 2019 Lufthansa ha accordi di codeshare con le seguenti compagnie:\nFlotta.\nFlotta attuale.\nA dicembre 2021 la flotta di Lufthansa \u00e8 cos\u00ec composta:\nFlotta storica.\nLufthansa operava in precedenza con i seguenti aeromobili:"}
{"id": "2683", "revid": "466539", "url": "https://it.wikipedia.org/wiki?curid=2683", "title": "La vita, l'universo e tutto quanto", "text": "La vita, l'universo e tutto quanto (\"Life, the Universe and Everything\") \u00e8 un romanzo di fantascienza umoristica del 1982 scritto da Douglas Adams, terzo libro della serie della \"Guida galattica per gli autostoppisti\".\nTrama.\nArthur Dent vaga impazzito sulla Terra preistorica, dove era naufragato al termine del precedente romanzo insieme al suo amico Ford Prefect. Ad un certo punto inseguendo la visione di un divano che cammina si ritrova ai nostri giorni nel bel mezzo di una partita di cricket. Mentre la partita \u00e8 al culmine un'astronave atterra sul campo ed un esercito di robot assale i giocatori. Da questa introduzione si dipana una storia che porter\u00e0 i protagonisti sulle tracce della \"Porta Wikkit\", un congegno che era stato messo anticamente in opera per suggellare la fine delle \"Guerre di Krikkit\", un pianeta arretrato dove l'improvvisa apparizione di una astronave (che risulter\u00e0 poi essere finta) aveva scatenato una reazione xenofoba negli abitanti i quali si erano quindi lanciati in una guerra senza quartiere per distruggere tutte le altre forme di vita dell'Universo.\nAlla fine si scopre che all'origine di tutto c'era Hactar, un antico computer frustrato dal fatto di non aver obbedito all'ordine che i suoi antichi padroni, i demoniazzi dilastici, gli avevano impartito. Arthur e compagni riescono a far desistere gli abitanti di Krikkit dal loro progetto e salvano cos\u00ec la galassia. Sul finale torna il tema della risposta alla domanda fondamentale sulla vita, l'universo e tutto quanto, quando i protagonisti incontrano e salvano Prak, un uomo che, per essere stato sottoposto ad una dose eccessiva di siero della verit\u00e0 durante un processo conosce \"solo la verit\u00e0, tutta la verit\u00e0, nient'altro che la verit\u00e0\". La rivelazione di Prak ad Arthur \u00e8 che domanda e risposta non possono convivere nello stesso universo. Prak rivela per\u00f2 che il senso della vita e la verit\u00e0 assoluta possono essere trovati nel cosiddetto Messaggio Finale di Dio al Creato, il messaggio che, secondo Prak, Dio ha lasciato agli esseri viventi prima di scomparire. Arthur decide quindi di partire per leggere questo Messaggio."}
{"id": "2685", "revid": "8", "url": "https://it.wikipedia.org/wiki?curid=2685", "title": "Lucille Fay LeSueur", "text": ""}
{"id": "2690", "revid": "536103", "url": "https://it.wikipedia.org/wiki?curid=2690", "title": "Lirica", "text": ""}
{"id": "2692", "revid": "121971292", "url": "https://it.wikipedia.org/wiki?curid=2692", "title": "Lipogramma", "text": "Un lipogramma (dal greco \"\u03bb\u03b5\u03b9\u03c0\u03cc\" = lascio; e \"\u03b3\u03c1\u03b1\u03bc\u03bc\u03b1\" = lettera) \u00e8 costituito da un testo in cui non pu\u00f2 essere usata una determinata lettera. In pratica, si prende un testo normale e lo si riscrive sostituendo ogni parola che contiene la lettera \"proibita\" con un suo sinonimo che non la contiene.\nIl lipogramma nell'antichit\u00e0.\nSono da ricordare gli esempi di Nestore di Laranda (III secolo d.C.) e Trifiodoro (III secolo d.C.), che rielaborarono, in forma di lipogramma, rispettivamente l'Iliade e l'Odissea. Ad essi va aggiunto il grammatico Fabio Planciade Fulgenzio (V-VI secolo d.C.), autore di un \"De aetatibus mundi et hominis\". In ogni canto non veniva usata la lettera corrispondente nell'ordine alfabetico.\nEsempi letterari moderni.\nLo scrittore Georges Perec (membro dell'OuLiPo) \u00e8 riuscito a scrivere un intero romanzo, \"La scomparsa\" (\"La Disparition\"), senza mai usare la lettera \"e\". Ad esso ha fatto seguito un secondo lipogramma, in forma di specchio del precedente, intitolato \"Le ripetizioni\" (\"Les revenentes\"), nel quale lo scrittore utilizza come unica vocale, in tutto il testo, proprio la lettera \"e\". Si tratta dunque di un lipogramma, o una sua variante (vedi oltre), in \"a\", \"i\", \"o\", \"u\" ed \"y\" (anche quest'ultima lettera rientrante tra le vocali in francese).\nUmberto Eco, ne \"Il secondo diario minimo\" (Bompiani, 1992), propone \"Undici nuove danze per Montale\". Partendo dalla poesia di Montale \"Addio, fischi nel buio, cenni, tosse\", crea undici varianti che escludono via via le vocali. Le ultime due varianti (quella in \"solo U\" e quella \"Pangramma eteroletterale (vengono usate una sola volta tutte le 26 lettere dell'alfabeto)\" sono spiegate e completate da chiose.\nLo scrittore statunitense Mark Dunn ha pubblicato un romanzo in lipogrammi progressivi intitolato \"Ella Minnow Pea\" (in italiano: \"Lettere. Fiaba epistolare in lipogrammi progressivi\". Traduzione a cura di Daniele Petruccioli). Man mano che il racconto procede, l'autore smette di utilizzare una ad una le lettere dell'alfabeto, fino a giungere ad interi capitoli scritti utilizzandone solo tre o quattro.\nLa storia \"Sfida a Topolinia\", scritta da Tito Faraci e disegnata da Giorgio Cavazzano, non contiene mai la lettera \"E\". Pubblicata originariamente su Topolino 2174, era accompagnata da un concorso in cui si chiedeva ai lettori di scoprire cosa mancasse nella storia.\nPaolo Albani ha composto il primo libro lipogrammato in \"a\", cio\u00e8 interamente scritto senza usare la lettera \"a\", in Italia pubblicato nelle edizioni Oplepo nel 2021, intitolato \"Foglietti di bordo (giugno-dicembre 20**)\".\nNella musica.\n\u00c8 stato sperimentato il lipogramma anche in musica nella \"Canzone senza R\", scritta da Stefano Calabrese nel 1997. Il testo scherza proprio sulla lettera R che non viene mai pronunciata salvo nell'intenzionale \"Urr\u00e0!\" finale. L'inciso del brano \u00e8 una chiara dedica a chi ha la caratteristica del rotacismo:\nVarianti.\nOltre ai lipogrammi \"ufficiali\" si possono includere quindi nella categoria anche altri testi con vincoli (in questo caso lipogrammi solo per estensione). Ad esempio, un testo monovocalico, cio\u00e8 in cui si usa un'unica vocale (come nell'esempio, gi\u00e0 visto, di \"Perec\") \u00e8, in pratica, un lipogramma su pi\u00f9 lettere, cio\u00e8 un testo in cui non si possano usare tutte le altre vocali.\nUn esempio di testo monovocalico in \"o\" (lipogramma in \"a\", \"e\", \"i\" ed \"u\") pu\u00f2 venire dal seguente testo, \"Sfogo d'orco\"."}
{"id": "2693", "revid": "228587", "url": "https://it.wikipedia.org/wiki?curid=2693", "title": "Long Island (disambigua)", "text": ""}
{"id": "2699", "revid": "123360433", "url": "https://it.wikipedia.org/wiki?curid=2699", "title": "Poliziesco", "text": "Il poliziesco \u00e8 il genere, non solo letterario, che con il \"giallo\" pi\u00f9 si \u00e8 identificato nel corso degli anni, infatti negli altri sottogeneri o derivati del \"giallo\" (ad esempio il \"thriller\" o la \"spy story\"), il racconto delle indagini svolte non ha la stessa importanza fondamentale che ha nel \"poliziesco\", dove invece quasi tutto \u00e8 imperniato su questo elemento. Questo ampio genere letterario viene indicato in lingua inglese con il termine \"detective fiction\", per evidenziare la presenza nel racconto di uno o pi\u00f9 investigatori (dilettanti o professionisti) che svolgono un'indagine su un crimine.\nIl genere poliziesco.\nGli elementi principali che contraddistinguono il \"poliziesco\" sono:\nDi norma la storia \"poliziesca\" narrata si conclude nel momento in cui terminano le indagini sul crimine. Il genere \"poliziesco\" non raccoglie solo i romanzi in cui le indagini sono condotte direttamente dalla polizia, o da un investigatore \"dilettante\" che adotta i sistemi tipici della polizia, ma anche quelli in cui la vicenda \u00e8 rappresentata come sfida alle forze dell'ordine. In ambito anglosassone ci si riferisce a questo particolare ed ampio sottogenere del \"giallo\" con il termine \"detective fiction\" o \"detective story\".\nProprio perch\u00e9 racconti d'indagine con metodi di polizia, anche molti romanzi del sottogenere deduttivo possono quindi essere classificati come \"polizieschi\".\nVolendo applicare una suddivisione netta fra i sottogeneri del \"giallo\", appartengono al filone del \"poliziesco\" tutte le storie d'indagine con un antefatto delittuoso e con un'attivit\u00e0 di ricerca per scoprirne l'autore, ed in particolare:\nEsistono altre possibili classificazioni del genere poliziesco, fra queste quella fornita dal critico bulgaro Cvetan Todorov, per il quale nella \"detective fiction\" esistono 3 principali sottogeneri fra loro correlati:\nSecondo Todorov a partire dalle regole del giallo deduttivo \u00e8 possibile definire le caratteristiche del genere \"detective fiction\", dato che sia il \"thriller\" sia il \"suspense\" sono sottogeneri derivati dal \"whodunit\". Il \"whodunit\" presenta due storie, la storia di un crimine e la storia di un'indagine, e queste due storie - nella forma pi\u00f9 pura di giallo deduttivo - non hanno nulla in comune: dove finisce la prima inizia la seconda.\nStoria del poliziesco.\nLe origini.\nEssendo il \"poliziesco\" il primo e pi\u00f9 antico fra i sottogeneri del \"giallo\", la storia del \"poliziesco\" in gran parte coincide con la storia del giallo.\nAl di fuori della letteratura occidentale esiste anche un'antica tradizione cinese di \"detective stories\" che comprende i romanzi \"Bao Gong An\" (in cinese \u5305\u516c\u6848) e \"Di Gong An\" (in cinese \u72c4\u516c\u6848) del XVIII secolo. Il secondo dei due \u00e8 stato tradotto in inglese dal sinologo olandese Robert van Gulik, che riutilizz\u00f2 in seguito anche lo stile ed i personaggi per scrivere una serie originale di romanzi con protagonista il giudice Dee. L'investigatore in questi romanzi \u00e8 un giudice o un altro pubblico ufficiale basato comunque su un personaggio storico, quali ad esempio il giudice Bao (Bao Qingtian) o il giudice Dee (Di Renjie). Sebbene i personaggi storici sono vissuti in periodi precedenti (ad esempio durante i periodi delle dinastie Song o Tang) i romanzi sono spesso ambientati durante i successivi periodi Ming o Qing.\nNel 1557 viene pubblicata a Venezia la traduzione di Cristoforo Armeno in italiano di un testo in lingua persiana, \"Peregrinaggio di tre giovani figliuoli del re di Serendippo\", un racconto che presenta alcuni elementi tipici del poliziesco e che a sua volta ispir\u00f2 Voltaire per il racconto \"Il cane e il cavallo\" contenuto in \"Zadig\" del 1748.\nElementi che apparterranno al \"poliziesco\" si ritrovano anche nei romanzi gotici, genere molto in voga fra XVIII e XIX secolo. Risale alla fine del XVIII secolo il romanzo \"Caleb Williams\" (\"Things as They Are or The Adventures of Caleb Williams\", 1794) dell'inglese William Godwin (1756-1836) che, sebbene non sia un poliziesco in senso moderno, presenta numerosi temi ricorrenti del genere: il delitto non spiegato, la fuga e l'inseguimento, l'indagine su basi psicologiche ed un epilogo a sorpresa. Uno dei pi\u00f9 vicini precursori di Poe pu\u00f2 essere considerato l'inglese Edward Bulwer-Lytton (1803-1873), che introduce nelle trame di alcuni dei suoi romanzi (ad esempio \"Pelham: or The Adventures of a Gentleman\" del 1828, \"The Disowned\" del 1829, \"Paul Clifford\" del 1830 e \"Eugene Aram\" del 1832) misteri da risolvere e criminali.\nL'Ottocento.\nSebbene il norvegese Maurits Hansen abbia scritto nel 1839 \"Mordet p\u00e5 Maskinbygger Rolfsen\" (\"L'assassinio del motorista Rolfsen\"), romanzo dalla struttura poliziesca che pu\u00f2 essere considerato la prima \"detective story\", l'origine ufficiale del genere tradizionalmente viene fatta coincidere con il racconto del 1841 \"I delitti della Rue Morgue\" di Edgar Allan Poe.\nIn questo e nei successivi racconti \"Il mistero di Marie Roget\" e \"La lettera rubata\" il protagonista \u00e8 Auguste Dupin, il primo vero investigatore della storia della letteratura che diventer\u00e0 l'archetipo per tutti i futuri investigatori della storia del giallo. Ispirati dallo \"Zadig\" di Voltaire e dalle memorie di Eug\u00e8ne-Fran\u00e7ois Vidocq, i racconti con Auguste Dupin segnano l'inizio della storia del giallo deduttivo, che per circa un secolo \u00e8 stato il genere poliziesco di maggior successo, in particolare fra il 1920 ed il 1940, epoca chiamata in seguito \"Et\u00e0 d'oro del giallo\".\nAltri esempi di indagini e situazioni tipiche del poliziesco si ritrovano nei romanzi degli autori inglesi Charles Dickens, soprattutto in \"Casa Desolata\" del 1853 ed \"Il mistero di Edwin Drood\" del 1870, rimasto incompiuto, e Wilkie Collins, in particolare \"La donna in bianco\" del 1859 e \"La pietra di Luna\" del 1868. Il nuovo genere si diffonde negli stessi anni anche al di fuori dell'ambito anglosassone: l'italiano Francesco Mastriani nel 1852 pubblic\u00f2 a puntate il romanzo d'appendice \"Il mio cadavere\", in cui compare la figura di un medico investigatore, il dottor Weiss; in Francia con i romanzi di \u00c9mile Gaboriau (fra cui \"L'affare Lerouge\" del 1863 ed \"Il dramma d'Orcival\" del 1867) e nei quali indaga Lecocq, poliziotto della \"S\u00fbret\u00e9\", creato anch'egli sul calco di Dupin. Anche nella letteratura russa si trovano esempi di poliziesco in senso lato, si pensi ad esempio al romanzo \"Delitto e castigo\" di F\u00ebdor Dostoevskij che, pur non essendo in s\u00e9 un vero e proprio giallo, contiene tuttavia al suo interno una vera e propria indagine poliziesca intorno al delitto perpetrato. Famosa per essere stata una delle pi\u00f9 prolifiche autrici di romanzi gialli, ma anche una delle prime autrici di romanzi gialli nella seconda met\u00e0 dell'Ottocento, nonch\u00e9 fra le prime a descrivere le vicende dal punto di vista dell'investigatore, \u00e8 stata la scrittrice irlandese, naturalizzata australiana, Mary Fortune.\nAlla fine dell XIX secolo la popolarit\u00e0 del poliziesco continua a crescere, non solo in Europa ma anche negli Stati Uniti dove, accanto ai romanzi di Anna Katharine Green fra cui \"Il caso Leavenworth\" del 1878, viene pubblicato nel 1886 \"The Old Detective's Pupil\" il primo dei romanzi dedicati al detective \"Nick Carter\", un \"giallo\" che d\u00e0 inizio a una serie molto popolare al limite della mercificazione ed opera di numerosi autori che adoperavano lo pseudonimo comune di \"Nicholas Carter\".\nEvento fondamentale e momento di svolta nella storia del poliziesco \u00e8 la creazione nel 1887 da parte di Arthur Conan Doyle di Sherlock Holmes, il pi\u00f9 famoso fra gli investigatori della letteratura, una figura \"mitica\" che ha superato i limiti del genere \"giallo\". Sherlock Holmes, per il suo immediato e duraturo successo, si impone come modello di investigazione per tutti gli altri autori di polizieschi negli anni seguenti: ad esempio fra i pi\u00f9 celebri epigoni di Holmes ci sono Hercule Poirot (il primo romanzo \u00e8 del 1920), Philo Vance (1926), Ellery Queen (1929) e Nero Wolfe (1934).\nQualche anno dopo viene pubblicato con enorme successo in Gran Bretagna \"Il grande mistero di Bow\" (\"The Big Bow Mystery\", 1891) un romanzo di Israel Zangwill che rappresenta una pietra miliare nella storia del poliziesco, dato che probabilmente \u00e8 il primo vero \"mistero della camera chiusa\", ossia un delitto apparentemente insolubile compiuto all'interno di una camera trovata chiusa. Questo particolare genere di enigma diverr\u00e0 molto popolare nei decenni seguenti durante l'epoca d'oro del \"giallo classico\", soprattutto grazie alle storie di John Dickson Carr (\"Le tre bare\" del 1935), Anthony Boucher (\"Tre volte sette\" del 1937) e Clayton Rawson (\"Morte dal cappello a cilindro\" del 1938).\nIl Novecento.\nIl nuovo secolo inizia con lo straordinario e duraturo successo, prima in Gran Bretagna poi nel resto del mondo, ottenuto delle storie poliziesche di Edgar Wallace (1875-1932), a partire dal primo romanzo \"I quattro giusti\" (\"The Four Just Men\" del 1905), che per alcuni aspetti pu\u00f2 essere considerato il prototipo del moderno \"thriller\". I polizieschi di Wallace non rispettano alla lettera le regole e gli schemi fissati da Conan Doyle, dato che in essi alla narrazione dell'investigazione si mescolano elementi appartenenti a generi differenti, quali l'avventura ed il feuilleton.\nNon c'\u00e8 solo Wallace a portare diverse novit\u00e0 nel genere, fra i numerosi scrittori attivi in questo periodo ci sono Richard Austin Freeman (1862-1943), con le storie del dottor Thorndyke (il primo romanzo \u00e8 \"L'impronta scarlatta\" del 1907), campione di detection scientifica; lo statunitense Jacques Futrelle con il suo investigatore il professor Augustus F.X. Van Dusen, alias \"la macchina pensante\", (\"The Thinking Machine\", titolo della raccolta di racconti, \u00e8 del 1907); Mary Roberts Rinehart (1876-1958), prima autrice di gialli psicologici (famoso il suo \"La scala a chiocciola\" del 1908); ed il francese Gaston Leroux (1868-1927), creatore del giornalista-detective Rouletabille (esordio letterario \"Il mistero della camera gialla\" del 1908) e autore anche del celeberrimo \"Il fantasma dell'Opera\" (1911), romanzo che si spinge ben oltre i confini del poliziesco.\nSempre in Francia negli stessi anni fa la sua comparsa Ars\u00e8ne Lupin, il \"ladro-gentiluomo\", quasi un alter ego di Sherlock Holmes ed esattamente come lui destinato a rimanere nell'immaginario collettivo. Lupin, creato nel 1905 da Maurice Leblanc (1864-1941), ed ancora legato alla tradizione del feuilletton, nel corso dei successivi decenni apparir\u00e0 in numorosi racconti, romanzi ed opere teatrali; le sue avventure proseguiranno anche dopo la morte di Leblanc grazie ad altri scrittori (fra cui la coppia Pierre Boileau e Thomas Narcejac) e passeranno anche al cinema, alla televisione ed ai fumetti. Strettamente legato a Lupin ed alle sue atmosfere \u00e8 Fant\u00f4mas, il genio del male creato dalla coppia M. Allain e P. Souvestre ed apparso per la prima volta nell'omonimo romanzo nel 1911.\nAltro scrittore fondamentale dell'\"epoca eroica\" del poliziesco \u00e8 l'inglese Gilbert Keith Chesterton (1874-1936), autore dell'articolo \"Difesa del romanzo poliziesco\", all'interno del saggio \"The Defendant\" (1901), del romanzo \"L'uomo che fu Gioved\u00ec\" (1907) e di una serie di antologie di racconti dedicati al mite Padre Brown, prete cattolico e detective dilettante che si affida pi\u00f9 all'intuizione che alla deduzione sherlockiana per risolvere i casi. L'opera di Chesterton, importante al di l\u00e0 dei confini di genere, fu ammirata da numerosi intellettuali fra cui Jorge Luis Borges, Ernest Hemingway, Graham Greene e Franz Kafka. Da ricordare per l'originalit\u00e0 della trama \u00e8 il romanzo \"La vedova del miliardario\" (\"Trent's Last Case\", 1913) di Edmund Clerihew Bentley (1875-1956).\nL'et\u00e0 d'oro del giallo classico (1920-1940).\nNel periodo compreso fra le due guerre mondiali (1920-40), il genere di storie poliziesche pi\u00f9 popolari (principalmente nei paesi anglosassoni, ma anche nel resto del mondo) era una \"detective story\" nella quale un investigatore - di solito, ma non sempre, un dilettante esterno alla polizia - conduce delle indagini su un delitto avvenuto in circostanze misteriose in un ambiente \"chiuso\", delitto presumibilmente commesso da qualcuno appartenente ad un numero limitato di sospetti. Tale genere di storia poliziesca \u00e8 nota come \"giallo classico\" (o \"giallo deduttivo\", \"whodunnit\" in inglese). Nel \"giallo classico\" di solito lo scrittore narra la storia dal punto di vista di un testimone degli eventi che non riesce a seguire i percorsi logici e deduttivi dell'investigatore alle prese col mistero, conducendo cos\u00ec in valutazioni errate il lettore, il quale alla fine della storia sar\u00e0 inevitabilmente sorpreso dalla spiegazione dei dettagli del delitto.\nBench\u00e9 anche le storie di Sherlock Holmes e dei suoi immediati epigoni si possano catalogare come \"gialli deduttivi\", il termine pi\u00f9 propriamente si riferisce alle storie del cosiddetto \"periodo d'oro\", storie presentate anche come sfida intellettuale fra scrittore e lettore e per le quali valevano quindi un insieme di regole da rispettare (fra queste ci sono il \"Decalogo\" di Ronald Knox e le \"Venti regole per scrivere romanzi polizieschi\" di S. S. Van Dine).\nFigura principale di questo \"periodo d'oro\" e del \"giallo classico\" in generale \u00e8 Agatha Christie (1890-1976), detta \"la regina del giallo\", inesauribile creatrice di romanzi-enigma che continuano a riscuotere, a distanza di numerosi anni dalla pubblicazione, grande successo in tutto il mondo. La sua attivit\u00e0 letteraria inizia nel 1920 con il romanzo \"Poirot a Styles Court\", prima indagine di Hercule Poirot, ispettore di polizia belga in pensione ed investigatore dalle formidabili capacit\u00e0 deduttive. Negli anni seguenti la Christie crea altri famosi \"detective\", fra cui l'anziana Miss Marple (\"La morte nel villaggio\" del 1930) e la coppia Tommy e Tuppence (\"Avversario segreto\" del 1922, un mix fra \"spy-story\" e poliziesco), personaggi che ritorneranno regolarmente nel corso dei decenni a venire. Alcune storie della Christie non prevedono la presenza di un \"detective\" tradizionale e si concentrano sul mistero, fra queste da ricordare il celeberrimo \"Dieci piccoli indiani\" del 1940, probabilmente il primo romanzo che tratta di omicidi in serie. Il 1920 \u00e8 anche l'anno dell'esordio letterario di un altro grande autore britannico del \"periodo d'oro\", vale a dire l'irlandese Freeman Wills Crofts (1879-1957), che pubblica \"I tre segugi\", un poliziesco che non punta a stupire il lettore con colpi di scena e con le qualit\u00e0 deduttive del detective, e che invece propone un'indagine attenta e meticolosa.\nAccanto alla Christie si affermano numerose altre scrittrici di polizieschi di provenienza britannica, fra cui Dorothy L. Sayers (1893-1957), creatrice dell'aristocratico Lord Peter Wimsey (\"Peter Wimsey e il cadavere sconosciuto\" del 1923), Ngaio Marsh (1895-1982), Margery Allingham (1904-1966), Georgette Heyer (1902-1974) e Josephine Tey (1896-1952). Negli Stati Uniti fa il suo esordio letterario Mignon G. Eberhart (1899-1996), autrice in sessanta anni di numerosi polizieschi basati sul tema ricorrente della \"eroina in pericolo\" (primo romanzo \"Patient in Room 18\" del 1929).\nIl giallo enigma riscuote enorme successo anche negli Stati Uniti: nel 1926 appare \"La strana morte del signor Benson\" (\"The Benson Murder Case\"), prima indagine del raffinato Philo Vance; tre anni dopo esordisce Ellery Queen, nel doppio ruolo di scrittore ed investigatore. Il personaggio Ellery Queen, inizialmente presentato dai suoi autori quasi come un \"alter ego\" di Philo Vance - nel romanzo \"La poltrona n. 30\" (\"The Roman Hat Mystery\", 1929) e nei successivi scritti negli anni '30 - nel corso degli anni acquisir\u00e0 un suo carattere originale.\nUn altro fondamentale autore statunitense di nascita ed inglese di adozione \u00e8 John Dickson Carr (1906-1977). Carr, creatore di Gideon Fell (\"Il cantuccio della strega\", 1933) e Sir Henry Merrivale (\"La casa stregata\", 1934) ed autore anche di gialli storici, dedic\u00f2 tutta la sua attivit\u00e0 letteraria ad ideare sempre nuove ed ingegnose soluzioni al problema del \"delitto impossibile\".\nLa scuola \"hard boiled\".\nNegli Stati Uniti verso la fine degli anni venti del Novecento, il periodo della \"grande depressione\" e del proibizionismo, il periodo di Al Capone e dei \"gangster\", hanno grande successo le cosiddette riviste \"pulp\", fra cui la celebre \"Black Mask\". Le riviste \"pulp\" pubblicano storie \"semplici\" e violente, non ci sono enigmi impossibili ma storie di crimini, criminali e poliziotti che usano quasi gli stessi sistemi. Da queste storie e dalle loro atmosfere trae origine la grande svolta letteraria nel poliziesco con l'avvento del genere \"hard boiled\", grazie ad autori come Dashiell Hammett (1894-1961), Raymond Chandler (1888-1959), Jonathan Latimer (1906-1983), Ross Macdonald (1915-1983) e Mickey Spillane (1918-2006).\nHammett, egli stesso \"detective\" dell'Agenzia Pinkerton e gi\u00e0 autore di racconti per \"Black Mask\", nel 1929 scrive il romanzo \"Piombo e sangue\", dove il protagonista \u00e8 Continental Op, un investigatore privato (un \"private eye\"), alle prese s\u00ec con un delitto, ma che deve confrontarsi soprattutto con un ambiente di criminali, mentre nel 1930 esce \"Il falcone maltese\", prima avventura del personaggio pi\u00f9 celebre di Hammett, il detective privato Sam Spade.\nIl grande continuatore dell'opera di Hammett \u00e8 Raymond Chandler, anch'egli scrittore per \"Black Mask\" ed autore di pochi ma fondamentali romanzi, fra cui \"Il grande sonno\" (1939), \"Addio mia amata\" (1940) ed \"Il lungo addio\" (1953). Rispetto ad Hammett, lo stile di Chandler \u00e8 pi\u00f9 raffinato e misurato e l'atmosfera delle sue storie ha un fondo di malinconia che si adatta benissimo al carattere di Philip Marlowe, l'investigatore solitario e disincantato protagonista dei suoi romanzi.\nLa scuola \"hard boiled\" riscuote successo anche al di fuori degli Stati Uniti, e ci\u00f2 porta anche autori formatisi lontano dall'ambiente americano ad adottare per le proprie storie quello stile: un esempio \u00e8 il britannico James Hadley Chase (1906-1985) che in pi\u00f9 di quaranta anni di carriera letteraria - cominciata con il celebre \"Niente orchidee per miss Blandish\" (\"No Orchids For Miss Blandish\") del 1939 - descrive crimini e criminali di un'America violenta mai conosciuta di persona. Anche un \"autore classico\" come Ellery Queen, a partire dagli anni sessanta, per adeguarsi alla nuova tendenza ed ai mutati gusti dei lettori, inizia a pubblicare un gran numero di romanzi \"hard boiled\", in realt\u00e0 scritti da altri autori.\nUna voce nuova ed originale nel panorama poliziesco \u00e8 stata quella dello statunitense Donald E. Westlake (1933-2008), anch'egli legato alla scuola \"hard boiled\", sceneggiatore e autore sia di polizieschi violenti narrati dalla parte del criminale (\"Anonima carogne\" del 1962, primo romanzo del lungo ciclo dedicato al rapinatore Parker, firmato da Westlake con lo pseudonimo Richard Stark) sia di gialli pi\u00f9 leggeri e ricchi di umorismo (\"Ma chi ha rapito Sassi Manoon?\" del 1968, \"Gli ineffabili cinque\" del 1970 e \"La danza degli aztechi\" del 1975).\nAppartengono al classico \"hard boiled\" anche le indagini dello scalcinato detective privato Toby Peters, apparso per la prima volta nel 1977 nel romanzo \"Una pallottola per Erroll Flynn\" dello scrittore statunitense Stuart M. Kaminsky (1934-2009). I 24 romanzi con Toby Peters sono ambientati nella Los Angeles anni quaranta ed ogni indagine coinvolge uno o pi\u00f9 personaggi famosi dell'epoca d'oro del cinema hollywoodiano.\nNoir e Police procedural.\nLe storie, il linguaggio e lo stile della scuola \"hard boiled\", la \"scuola dei duri\", portano a una svolta nella storia del poliziesco che tutti i nuovi autori, anche quelli pi\u00f9 legati al genere \"deduttivo\", terranno presente.\nAd esempio i romanzi gialli di impianto classico dello scrittore statunitense Rex Stout (1886-1975), scritti nell'arco di quaranta anni fra il 1934 (\"La traccia del serpente\") ed il 1975 (\"Nero Wolfe apre la porta al delitto\"), raccontano le brillanti indagini del corpulento ed ironico Nero Wolfe, investigatore privato assolutamente \"sui generis\". Nero Wolfe svolge le sue indagini su delitti meno complicati di quelli raccontati ad esempio nei romanzi di S.S. Van Dine o di Ellery Queen e si avvale del fondamentale aiuto di Archie Goodwin, personaggio che riprende per alcuni aspetti la figura del \"detective\" delle storie \"hard boiled\".\nDirezione completamente diversa \u00e8 invece quella scelta da Cornell Woolrich (1903-1968), anch'egli autore per le riviste \"pulp\" fin dal 1934 (\"Death Sits in a Dentist's Chair\" per \"Detective Fiction Weekly\"). Nelle sue opere Woolrich utilizza in maniera molto personale sia spunti \"hard boiled\" sia elementi pi\u00f9 \"classici\" per creare un nuovo genere, detto in seguito \"noir\", nel quale dominano i temi angosciosi della morte, dell'uomo solo nella metropoli e dell'amore impossibile (fra i suoi romanzi sono da ricordare \"La sposa era in nero\" del 1940 e \"Vertigine senza fine\" del 1947).\nIl poliziesco nel periodo tra le due guerre mondiali parla generalmente in inglese, anche se esistono delle importanti eccezioni che provengono dal piccolo Belgio, vale a dire Stanislas-Andr\u00e9 Steeman (1908-1970) e, soprattutto, Georges Simenon (1903-1989), il creatore del commissario Maigret (il primo romanzo \u00e8 \"Pietro il Lettone\" del 1931), poliziotto caratterizzato da uno stile diverso da quello dei colleghi anglosassoni e che adotta metodi di indagine originali, basati sull'istinto, sull'intuito e sull'analisi psicologica dei sospetti, piuttosto che sullo studio degli indizi e sulle deduzioni logiche, come \u00e8 \"norma\" nel \"giallo classico\".\nLa fine della seconda guerra mondiale porta altre novit\u00e0 nel \"poliziesco\", una fra le pi\u00f9 importanti \u00e8 il \"police procedural\", filone iniziato ufficialmente nel 1945 con \"V as in Victim\" di Lawrence Treat e portato al grande successo dall'italo-americano Ed McBain (1926-2005) con il ciclo dedicato alle indagini dell\"87\u00ba Distretto\" (primo romanzo \"L'assassino ha lasciato la firma\" del 1956). Il \"police procedural\" ha come obiettivo di mettere in evidenza i reali metodi di indagine della polizia e mette in grande risalto il lavoro di squadra piuttosto che l'abilit\u00e0 e le doti eccezionali di un singolo investigatore.\nMcBain non \u00e8 solo l'autore dell\"87\u00ba Distretto\": nel corso della sua lunga carriera scrive anche numerosi romanzi \"hard boiled\", fra cui \"Bocche di fuoco\" del 1976 e \"L'altra parte della citt\u00e0\" del 1989, e una nuova serie dedicata all'avvocato Matthew Hope, iniziata con \"L'altra donna\" (\"Goldilocks\") del 1978.\nUn grande successo internazionale ha ottenuto lo statunitense James Ellroy (1948) le cui opere non possono essere catalogate con una semplice etichetta: a partire da \"Prega detective\" del 1981 per arrivare ad \"American Tabloid\" (1995) ed alla cosiddetta \"tetralogia di Los Angeles\" (1987-1992) Ellroy non solo racconta storie di criminali e poliziotti, ma si propone di rileggere la storia americana attraverso questi fatti.\nIl thriller ed il giallo storico.\nNel secondo dopoguerra continua a crescere la popolarit\u00e0 del genere poliziesco anche al di l\u00e0 dei confini dei paesi anglo-sassoni: fanno il loro esordio nuovi scrittori le cui opere appartengono sia al genere tradizionale (classico deduttivo oppure \"hard-boiled\"), sia a generi considerati pi\u00f9 moderni, come il \"thriller\" (dall'inglese \"to thrill\", rabbrividire) connotato da una particolare carica di tensione.\nDel 1962 \u00e8 la prima avventura (\"Copritele il volto\") dell'ispettore Adam Dalgliesh della scrittrice britannica P. D. James (1920-2014). Dalgliesh \u00e8 una figura di poliziotto lontano dagli stereotipi del genere: nella finzione letteraria si presenta come un uomo dai modi gentili e dotato di grande sensibilit\u00e0, oltre che famoso autore di numerosi volumi di poesie. Abbastanza simile al personaggio dell'ispettore Dalgliesh \u00e8 la figura dell'ispettore Morse di Colin Dexter (1930), anch'egli britannico, la cui prima indagine, \"L'ultima corsa per Woodstock\", \u00e8 del 1975. Le storie di entrambi i detective sono state in seguito adattate in \"serial\" per la televisione.\nNegli Stati Uniti le scuole \"hard-boiled\" e \"police-procedural\" si rinnovano passando attraverso le opere di Bill Pronzini (1943) - creatore del detective \"Senzanome\", le storie di Matt Scudder scritte da Lawrence Block (1938), i polizieschi di Tony Hillerman (1925-2008), che aggiunge il tema \"etnico\" ai suoi romanzi nei quali indagano poliziotti appartenenti alla \"Navajo Tribal Police\" e i romanzi di Michael Connelly (1956) - creatore del detective Harry Bosch - la cui opera trae ispirazione anche da Raymond Chandler e Ross Macdonald.\nUna svolta pi\u00f9 radicale nel poliziesco americano la portano James Crumley (1939-2008) ed Edward Bunker (1933-2005). Crumley scrive \"hard-boiled\" estremamente violenti, fra cui il memorabile \"L'ultimo vero bacio\" del 1978, mentre il poliedrico Bunker, scrittore, attore e produttore cinematografico, porta il suo passato di criminale e la sua esperienza in carcere nei suoi romanzi (\"Come una bestia feroce\" del 1973 e \"Animal Factory\" del 1977).\nAnche i polizieschi di Joe R. Lansdale, autore del ciclo di \"Hap &amp; Leonard\" iniziato con \"Una stagione selvaggia\" del 1990, si discostano dalle strutture convenzionali, trattando anche argomenti inattesi, quali ad esempio la pedofilia e l'omosessualit\u00e0. L'opera di Landsale si caratterizza per la presenza di crude descrizioni della realt\u00e0 del Texas, per\u00f2 gli aspetti violenti, macabri e assurdi sono mitigati dall'umorismo.\nL'ampio successo in termini di vendite e popolarit\u00e0 ottenuto dal \"thriller\", un genere derivato dal poliziesco ma che non limita le sue ambientazioni alle storie prettamente di indagini, si riflette nei nuovi filoni del \"giallo\" letterario, fra cui il \"legal thriller\" (\"Il socio\" del 1991 di John Grisham) e le storie sui delitti dei \"serial killer\" (da ricordare \"Il silenzio degli innocenti\" del 1988 di Thomas Harris ed \"Il collezionista di ossa\" del 1997 di Jeffery Deaver).\nA partire dagli anni 70 del XX secolo si \u00e8 affermato ed \u00e8 divenuto popolare il giallo storico, una variante del giallo di impianto classico, caratterizzata da un'ambientazione storica. Fra i numerosi autori che hanno pubblicato con successo gialli storici si ricordano Ellis Peters (1913-1995), Paul Doherty (1946) e Steven Saylor (1956).\nTra gli autori pi\u00f9 recenti va ricordata Anne Perry (1938), autrice di due serie di gialli storici ambientati nella Londra della seconda met\u00e0 del XIX secolo, una dedicata all'ispettore Thomas Pitt (primo romanzo \"Il boia di Cater Street\" del 1979), l'altra all'ispettore William Monk (primo romanzo \"Il volto di uno sconosciuto\" del 1990).\nLe scuole nazionali.\nIl poliziesco in Italia.\nCome gi\u00e0 detto a proposito delle origini del genere, l'esempio pi\u00f9 antico nella letteratura in italiano di un racconto con elementi di poliziesco (in senso lato) pu\u00f2 essere considerato \"Peregrinaggio di tre giovani figliuoli del re di Serendippo\", raccolta di novelle in persiano tradotta da Cristoforo Armeno e pubblicata a Venezia nel 1557.\nUn altro romanzo precursore del poliziesco \u00e8 \"Il mio cadavere\" di Francesco Mastriani, pubblicato nel 1853 dall'editore Rossi di Genova. Ma il primo vero romanzo poliziesco in Italia \u00e8 il romanzo \"Il cappello del prete\" (1887) del milanese Emilio De Marchi (1851-1901), una \"storia delittuosa\" ambientata a Napoli e caratterizzata anche dal punto di vista psicologico. Rimasto in ombra nei successivi decenni, il giallo italiano ritrova nuova linfa grazie ai romanzi di Augusto De Angelis (1888-1944), creatore del commissario De Vincenzi della \"Squadra mobile\" (\"Il banchiere assassinato\", 1935). Le storie del commissario De Vincenzi, \"alter ego\" italiano del commissario Maigret, non ebbero grande successo, anche per l'ostilit\u00e0 del regime fascista al genere giallo, considerato un prodotto della cultura anglo-sassone. Finalit\u00e0 propagandistiche e di ordine pubblico spinsero infatti il regime fascista a far \"scomparire\" il crimine dalle cronache dei giornali e dalla letteratura, tanto che nel 1943 si arriv\u00f2 addirittura ad imporre il sequestro in Italia di \"tutti i romanzi gialli in qualunque tempo stampati e ovunque esistenti in vendita\", con la chiusura anche della famosa collana dei gialli Arnoldo Mondadori Editore, visti con sospetto come una sorta di istigazione a sovvertire l'ordine costituito, e perch\u00e9 in contrasto con l'immagine positiva e integra della societ\u00e0 italiana che il regime intendeva veicolare.\nScritto subito dopo la fine della seconda guerra mondiale, il romanzo \"Quer pasticciaccio brutto de via Merulana\" (prima pubblicazione nel 1946, in volume nel 1957) di Carlo Emilio Gadda (1893-1973) \u00e8 un poliziesco \"sperimentale\" che va al di l\u00e0 dei confini del genere: adoperando un linguaggio originale che mescola elementi dialettali e lingua colta, Gadda si serve del giallo come strumento per ritrarre la Roma del periodo fascista.\nRicorre alla tecnica del giallo anche il siciliano Leonardo Sciascia (1921-1989), che a partire dagli anni sessanta scrive numerosi romanzi polizieschi (fra cui \"Il giorno della civetta\" del 1960 e \"A ciascuno il suo\" del 1966). Nei \"gialli\" di Sciascia la verit\u00e0 non \u00e8 mai semplice come sembra all'apparenza e la soluzione dell'enigma non ha una funzione consolatoria, come avviene quasi sempre nei gialli classici della tradizione e nel lettore rimane la sensazione di una \"giustizia tradita\".\nIl primo autore italiano ad ottenere riconoscimenti anche al di l\u00e0 dei confini nazionali \u00e8 stato Giorgio Scerbanenco (1911-1969), il cui esordio nel genere risale al 1940 con il romanzo \"Sei giorni di preavviso\", primo di una serie di cinque romanzi dedicati ad Arthur Jelling, archivista della polizia di Boston. Il grande successo di Scerbanenco si deve ai romanzi dedicati a Duca Lamberti, il primo dei quali \u00e8 \"Venere privata\" del 1966.\nDel 1978 \u00e8 il romanzo \"Il caso Kodra\" scritto da Renato Olivieri che apre la saga del commissario Ambrosio (portato sullo schermo da Ugo Tognazzi nel celebre film \"I giorni del commissario Ambrosio\" diretto da Sergio Corbucci). Caratteristiche di questi romanzi sono il linguaggio scarno ed immediato, le malinconiche atmosfere milanesi e l'originale figura del personaggio principale, un poliziotto anch'egli malinconico ed introverso, dotato di profonda umanit\u00e0 ed indulgenza nei confronti delle debolezze della natura umana, mascherate dietro l'apparente disincanto e cinismo. \nRisale al 1980 \"Il nome della rosa\", giallo storico di Umberto Eco ambientato nel Medioevo, senza dubbio il poliziesco italiano di maggior successo internazionale, tradotto in numerose lingue. Con questo romanzo Eco affronta per la prima volta la narrativa e costruisce sulla struttura del classico giallo deduttivo un'opera ricca di continui riferimenti alla semiotica, all'analisi biblica, agli studi medievali, alla politica ed alla filosofia. Appartengono al giallo storico anche numerosi romanzi di Danila Comastri Montanari, il primo dei quali \u00e8 \"Mors tua\" del 1990, ambientato nella Roma imperiale e con protagonista-investigatore il senatore Publio Aurelio Stazio.\nA partire dagli anni 80 del XX secolo comincia una stagione di rinnovata popolarit\u00e0 e fortuna della narrativa poliziesca italiana, segnata non solo dal successo - anche internazionale - della narrativa di Andrea Camilleri e del suo personaggio pi\u00f9 fortunato, il commissario Montalbano, ma anche dall'affermazione di un buon numero di nuovi autori, ciascuno caratterizzato da uno stile personale, fra cui Carlo Lucarelli, Loriano Macchiavelli, Gianrico Carofiglio, Giorgio Faletti, Massimo Carlotto e Enrico Teodorani. Come ha evidenziato Giuliana Pieri, il \"nuovo\" poliziesco italiano difficilmente pu\u00f2 essere limitato ai confini del genere di fattura \"artigianale\" e di evasione e rientra a pieno titolo nella letteratura italiana \"senza etichette\".\nIl poliziesco in Francia.\nNel 1829 Balzac (1799-1850) pubblica \"Gli Sciuani\" (\"Les Chouans\"), un romanzo del ciclo \"la commedia umana\" che per certi aspetti preannuncia il poliziesco: in questo romanzo esordisce il personaggio di Corentin, presunto figlio naturale di Joseph Fouch\u00e9, un poliziotto che assume anche il ruolo di agente segreto. Corentin ritorna anche nei successivi romanzi \"Une t\u00e9n\u00e9breuse affaire\", \"Splendeurs et mis\u00e8res des courtisanes\" e \"Les Petits Bourgeois\".\n\u00c9mile Gaboriau (1832-1873) pubblica nel 1863 il primo \"vero\" romanzo poliziesco francese, \"L'Affaire Lerouge\", anche se a differenza del modello di Poe, l'opera di Gaboriau risente ampiamente dell'atmosfera melodrammatica tipica dei feuilletons del XIX secolo.\nNegli anni seguenti, mentre nella narrativa anglosassone appare con Sherlock Holmes la figura del detective scientifico, razionale, quasi privo di emozioni e di vita familiare, in Francia i personaggi del poliziesco sono coinvolti in un continuo gioco di passioni e di ideologie. Da ricordare il detective Rouletabille di Gaston Leroux (1868-1927), che si ritrova ad indagare sulla storia della sua vita, ed il celeberrimo Ars\u00e8ne Lupin, il ladro gentiluomo creato nel 1905 da Maurice Leblanc (1864-1941). Alla medesima atmosfera ed ambientazione appartiene Fant\u00f4mas, altro personaggio criminale creato nel 1911 dalla coppia Marcel Allain (1885-1969) e Pierre Souvestre (1874-1914), protagonista in un periodo di oltre cinquant'anni di 42 romanzi firmati prima dalla coppia Allain-Souvestre e poi dal solo Allain.\nIl pi\u00f9 importante autore del genere poliziesco in Francia \u00e8 lo scrittore belga Georges Simenon (1903-1989), creatore del celeberrimo commissario Maigret, protagonista di decine di romanzi apparsi fra il 1931 ed il 1972. Maigret non somiglia al prototipo dell'investigatore del mondo anglosassone, in voga negli anni d'oro del giallo classico, \u00e8 invece un uomo sanguigno dai gusti semplici, che usa un metodo personale basato sull'intuito per risolvere i delitti.\nTotalmente diversi, per stile, contenuto ed atmosfera sono gli innumerevoli romanzi dedicati al commissario Sanantonio, pubblicati fra il 1949 ed il 2001 da Fr\u00e9d\u00e9ric Dard (1921-2000), che hanno avuto un notevole successo anche fuori dalla Francia.\nIn anni pi\u00f9 recenti ha ottenuto grande successo anche a livello internazionale l'opera della scrittrice Fred Vargas (1957), autrice di numerosi gialli con personaggi ricorrenti: da ricordare la serie dei \"Tre Evangelisti\" (fra cui \"Prima di morire addio\" del 1994) ed i romanzi dedicati al commissario Adamsberg della polizia di Parigi (\"L'uomo dei cerchi azzurri\").\nAppartiene invece al puro giallo classico l'opera letteraria dell'alsaziano Paul Halter (1956), considerato l'erede di John Dickson Carr per l'attenzione dedicata in tutti i suoi romanzi al delitto impossibile nelle sue diverse varianti.\nIl poliziesco in Svezia.\nDurante il XIX secolo e l'inizio del XX secolo la maggior parte dei polizieschi pubblicati in Svezia erano traduzioni dall'inglese, dal francese e dal tedesco.\nFra le prime opere originali in svedese vanno ricordate la novella \"Bark Nora Qvarn\" del 1838 di Carl Jonas Love Almquist ed i pastiches sherlockiani scritti da Sture Stig, pseudonimo di Oscar Wagman (1849-1913).\nSubito dopo la prima guerra mondiale appare la prima grande generazione di scrittori svedesi di poliziesco: sono da ricordare Iwan Aminoff (1868-1928), Samuel August Duse (1873-1933), Axel Ess\u00e9n (1880-1951), Harold Johnson (1886-1936), Gosta Palmcrantz (1888-1978), Julius Regis (1889-1925), Gunnar Serner (1886-1947), Otto Witt (1875-1923) e Harald Wagner (1885-1925).\nRisale alla met\u00e0 degli anni sessanta il primo grande successo internazionale del poliziesco svedese, a seguito della pubblicazione dei dieci romanzi con il commissario Martin Beck di Stoccolma, scritti dalla coppia Maj Sj\u00f6wall-Per Wahl\u00f6\u00f6.\nAltri importanti scrittori svedesi di poliziesco e noti a livello internazionale sono Henning Mankell (1948-2015), autore dei romanzi col commissario Kurt Wallander, Jens Lapidus (1974), autore della \"Trilogia di Stoccolma\", e soprattutto Stieg Larsson (1954-2004), autore della trilogia \"bestseller\" \"Millennium\", pubblicata postuma a partire dal 2005.\nIl poliziesco al cinema e in televisione.\nDai racconti polizieschi sono stati tratti spesso \"plot\" per il cinema, la radio, la televisione e, meno frequentemente, per il teatro. In questo senso, questo tipo di letteratura ha generato una \"galleria\" pressoch\u00e9 sconfinata di personaggi, dal raffinato e sofisticato Philo Vance di S. S. Van Dine all'acuto Nero Wolfe di Rex Stout, dagli imperscrutabili Sam Spade di Dashiell Hammett e Philip Marlowe di Raymond Chandler, agli arguti Hercule Poirot e Miss Marple di Agatha Christie.\nAlcuni personaggi, come il Commissario Maigret di Simenon, hanno ispirato svariate serie televisive in molti paesi europei (in Italia celebre quella interpretata da Gino Cervi). Anche il prete investigatore Padre Brown di Chesterton ha avuto diverse versioni televisive (quella italiana era interpretata da Renato Rascel).\nPi\u00f9 strettamente televisive sono le serie dedicate alla giallista Jessica Fletcher, protagonista de \"La signora in giallo\", al \"Tenente Colombo\", a \"Kojak\" o al tedesco \"Derrick\", senza dimenticare \"87\u00ba Distretto\", serie ideata dallo scrittore Evan Hunter, con lo pseudonimo di Ed McBain. Le serie pi\u00f9 recenti che hanno riscosso successo televisivo sono molte: tra esse \"Law &amp; Order\", \"CSI\", \"Criminal Minds\", \"NCIS\", \"Monk\", \"The Mentalist\", \"Castle\", \"Bones\", \"The Shield\" e Starsky &amp; Hutch. Alcune di queste hanno avuto partecipazioni di famosi scrittori (ad esempio Patricia Cornwell in \"Criminal Minds\", Jerry Stahl in CSI, Kathy Reichs in \"Bones\").\nNel fumetto Alan Moore firma \"Top 10\", serie imperniata su un distretto di polizia in una citt\u00e0 di supereroi.\nDa alcuni anni in Italia sono state prodotte serie televisive poliziesche di successo popolare incentrate sull'attivit\u00e0 dei corpi dei Carabinieri e della Polizia di Stato: \"Il commissario Montalbano\" (tratto dai romanzi di Camilleri), \"Linda e il brigadiere\", \"Don Matteo\", \"Il maresciallo Rocca\", \"Carabinieri\", \"Distretto di Polizia\", \"La squadra\", \"Donna detective\", \"La nuova squadra, Squadra antimafia - Palermo oggi e Maltese - il romanzo del commissario.\""}
{"id": "2704", "revid": "1745361", "url": "https://it.wikipedia.org/wiki?curid=2704", "title": "Medicina", "text": "La medicina \u00e8 la scienza che studia le malattie del corpo umano al fine di cercare di garantire la salute delle persone, in particolare riguardo alla definizione, prevenzione e cura delle malattie, oltre alle diverse modalit\u00e0 di alleviare le sofferenze dei malati (anche di coloro che non possono pi\u00f9 guarire).\nIn collegamento con altre discipline quali, ad esempio la farmacia, l'infermieristica, la biologia, la chimica, la fisica, la psicologia e la bioingegneria, la medicina \u00e8 presente in ambiti giuridici con la medicina legale o quella forense. Il termine \"medicina\" denota anche l'esercizio dell'attivit\u00e0 professionale da parte di un medico. Nell'uso comune del termine pu\u00f2 indicare semplicemente un farmaco.\nStoria.\nCulture mesopotamiche ed egizia.\nI pi\u00f9 vecchi testi di medicina mesopotamica vengono datati verso il II millennio a.C. Il pi\u00f9 famoso testo giunto fino ai nostri tempi \u00e8 il \"diario diagnostico\" scritto dal medico Esagil-kin-apli di Borsippa, vissuto durante il regno di Adad-apla-iddina (1069-1046 a.C.).\nLe prime informazioni mediche egizie sono contenute nel papiro, il mezzo di scrittura degli egizi, di Edwin Smith. datate circa nel 3000 a.C.. Vigeva gi\u00e0 allora una legislazione sanitaria e un'arte medica progredita, ricca di strumenti chirurgici ed elenchi di piante con propriet\u00e0 medicinali.\nA quei tempi era comune indicare come origine delle malattie eventi superstiziosi o l'implicazione di demoni, come riportato nel papiro di Ebers (datato nel 1550 a.C. circa). anche se nello stesso papiro si descriveva quello che in seguito verr\u00e0 denominato tumore.\nGrecia e Roma antica.\nIl primo medico greco conosciuto \u00e8 stato Alcmeone di Crotone, vissuto intorno al V secolo a.C., autore del primo lavoro di anatomia. Ippocrate ha creato la sua scuola medica nella citt\u00e0 di Cos. I greci hanno avuto diverse influenze dall'Egitto soprattutto in campo farmacologico e tale influenza divent\u00f2 molto pi\u00f9 chiara quando si apr\u00ec una scuola di medicina greca in Alessandria d'Egitto.\nNell'impero romano si videro distinguersi le prime specialit\u00e0 mediche quali tra le altre l'urologia e l'oftalmologia. Successivamente il popolo comprese che la cura dell'igiene preveniva l'insorgenza di molte malattie e ci\u00f2 contribu\u00ec alla costruzione degli acquedotti. I chirurghi romani avevano molti attrezzi per lavorare, fra i quali scalpelli, cateteri ed estrattori per le frecce; per la cura del dolore usavano l'oppio e le scopolamine; e per lavare le ferite usavano l'aceto.\nGaleno di Pergamo ha scritto pi\u00f9 di 500 trattati sulla fisiologia, l'igiene, la dietetica, la patologia e la farmacologia, ed \u00e8 accreditato come colui che scopr\u00ec il midollo spinale. Se Celso descrisse i quattro sintomi classici dell'infiammazione (\"rubor\" rossore, \"dolor\" dolore, \"calor\" calore e \"tumor\" gonfiore), Galeno ne osserv\u00f2 anche la limitazione funzionale (\"functio laesa\"). Notevole anche il trattato \"Procedimenti anatomici\", basato sulla dissezione delle scimmie.\nNel Medioevo.\nIl decadimento dell'Impero romano contribu\u00ec alla regressione delle pratiche mediche come in genere di tutte le attivit\u00e0 tecnico scientifiche ; furono i religiosi a tramandare il sapere dell'antica cultura consentendo cos\u00ec il risveglio della medicina, assieme alla scuola araba e a quella salernitana (1100). Nacquero le prime universit\u00e0 mediche e nel 1300 la scuola bolognese apr\u00ec la prima scuola di anatomia.\nLa medicina medievale era un insieme di idee antiche e influenze spirituali: Claude L\u00e9vi-Strauss identific\u00f2 tale commistione come un \"complesso sciamanico\".\nNel XIV secolo la medicina fu scossa da quella che in seguito venne chiamata la \"morte nera\", ovvero la peste bubbonica. Le teorie mediche prevalenti dell'epoca focalizzarono l'attenzione sulle spiegazioni religiose piuttosto che scientifiche, e ci\u00f2 risult\u00f2 del tutto inutile poich\u00e9 circa un terzo della popolazione europea venne sterminato.\nRinascimento.\nIl diffondersi della stampa a caratteri mobili (XVI secolo), unita alla maggior possibilit\u00e0 di spostamento delle persone tra i centri di studio delle universit\u00e0 europee, sempre pi\u00f9 numerose ed in concorrenza tra loro, forn\u00ec un forte impulso alla scienza medica, portandola gradualmente ad adottare una metodologia non pi\u00f9 legata all'osservanza dogmatica degli scritti degli antichi maestri, Ippocrate e Galeno in primis, ma ispirata sempre pi\u00f9 fortemente ai nuovi principi del metodo scientifico. Divennero quindi pi\u00f9 stretti i rapporti tra medicina e le scienze naturali: grazie a questa interdisciplinarit\u00e0 gli studiosi del periodo fondarono l'anatomia patologica e la fisiologia sperimentale, e una dopo l'altra vennero scoperte ed approfondite alcune basi fondamentali della fisiologia umana, tra i quali la circolazione sanguigna e linfatica.\nRisalgono a quest'epoca i fondamentali studi sull'anatomia umana di Andreas van Wesel, meglio conosciuto come Andrea Vesalio (1514-1564) da lui riuniti nell'opera classica \"De humani corporis fabrica\", opera continuata dall'allievo Gabriele Falloppio (1523-1562), e dai contemporanei Michele Serveto (1511-1553) e Realdo Colombo (1516-1559). Al medico francese Ambroise Par\u00e9 (1510-1590) si devono importanti innovazioni nel campo della pratica chirurgica.\nEt\u00e0 contemporanea.\nNegli ultimi secoli la medicina compie ulteriori passi sulla via dell'approccio rigorosamente scientifico, abbandonando definitivamente la matrice empirico-filosofica, approfittando anche dei progressi di altre discipline come fisiologia, biologia e chimica. Si passa cos\u00ec da una fase denominata da alcuni \"medicina eroica\", alla moderna medicina basata su prove di efficacia, contribuendo cos\u00ec, assieme ai miglioramenti nell'alimentazione e nell'igiene, alla diminuzione del tasso di mortalit\u00e0, aumentando di conseguenza l'aspettativa di vita.\nAlcune tappe fondamentali in questo processo di modernizzazione sono ricollegabili all'introduzione di metodologie di studio pi\u00f9 efficaci e rigorose. Un esempio celebre \u00e8 il primo uso documentato di trial clinici eseguiti nel 1747 dal medico della marina James Lind per la ricerca delle cause dello scorbuto tra i marinai inglesi, grazie al quale individu\u00f2 nel succo di agrumi una cura ed un mezzo di prevenzione efficace. Altrettanto famosa \u00e8 l'opera infaticabile di Florence Nightingale nella promozione dell'igiene come mezzo di prevenzione delle complicanze post-trattamento negli ospedali, utilizzando studi statistici in grado di comprovare l'efficacia di questi metodi, per l'epoca rivoluzionari.\nAltre volte, scoperte importanti nel campo medico sono avvenute per caso, come per esempio quella di Alexander Fleming che nel 1928 constat\u00f2, alquanto meravigliato, la scomparsa di alcune colonie di stafilococco da una provetta grazie all'azione di una piccola muffa, verificando, in tal modo, il concetto di antagonismo batterico e di attivit\u00e0 antibiotica, fondamentali per debellare le malattie infettive.\nSpesso, soprattutto nei tempi moderni, le malattie vengono scoperte prima come un insieme di manifestazioni di sintomi che coinvolgono pi\u00f9 organi e quindi denominate \"sindromi\", per poi, dopo un loro adeguato inquadramento, essere denominate malattie. Questo, ad esempio, \u00e8 accaduto in casi noti come l'AIDS (acronimo di \"Acquired Immune Deficiency Syndrome\"), con la quale si definisce la sindrome in cui si riscontra un insieme di manifestazioni dovute alla deplezione di linfociti T, e la SARS, (acronimo di \"Severe Acute Respiratory Syndrome\"), una forma atipica di polmonite, provocata da uno specifico virus, apparsa per la prima volta nel novembre 2002 nella provincia del Guangdong in Cina, ed ha causato 813 morti al mondo per poi quasi sparire.\nIl premio Nobel per la medicina fondato nel 1901, ha visto ogni anno ricompensare con tale riconoscimento prestigioso i medici per le loro scoperte. Ad esempio nel 1905 fu premiato Robert Koch per le sue importanti scoperte sulla tubercolosi, nel 1923 Frederick Grant Banting e John James Richard Macleod furono premiati per la scoperta dell'insulina, l'anno successivo fu scoperto da Willem Einthoven l'elettrocardiogramma. Fra gli italiani premiati si ricordano Camillo Golgi, Renato Dulbecco e Rita Levi-Montalcini.\nSpecialit\u00e0 e ripartizioni della medicina scientifica.\nEsistono tre tipologie in cui si racchiudono tutte le discipline mediche: le specializzazioni chirurgiche di tipo operativo, quelle internistiche e altre diverse di tipo diagnostico-clinico, e quelle analitico-tecniche di laboratorio.\nDiscipline di laboratorio.\nA queste branche specialistiche della medicina possono accedere anche altri laureati oltre a quelli in medicina, come ad esempio i laureati in biologia, chimica, farmacia, scienze della nutrizione, ecc.\nDiscipline di perfezionamento.\nSono aree di ultra-specializzazione, oggetto di studio anche in corsi di perfezionamento o master. Queste sono le pi\u00f9 note:\nMedicina alternativa.\nAl di fuori della medicina accademica, ci sono varie medicine alternative che utilizzano metodiche differenti da quelle della medicina scientifica. Queste pratiche terapeutiche sono definite alternative perch\u00e9 la loro effettiva validit\u00e0 non \u00e8 stata stabilita scientificamente, e quindi si scostano dalla medicina che invece procede sempre al vaglio sperimentale e al rigoroso esame scientifico.\nLe terapie alternative sono state oggetto di svariate critiche. Un esempio ne \u00e8 l'omeopatia ad oggi priva di riscontro scientifico sia per ci\u00f2 che concerne l'efficacia (ricondotta, laddove presente, dalla comunit\u00e0 scientifica all'effetto placebo) sia per ci\u00f2 che riguarda i presunti meccanismi di funzionamento, in totale contrasto con le pi\u00f9 elementari regole della chimica molecolare.\nSecondo i medici alternativi l'ostilit\u00e0 accademica \u00e8 dovuta, principalmente, ai reciproci interessi economici che legherebbero i medici ufficiali alle aziende bio-farmaceutiche. In particolare, l'industria farmaceutica costituirebbe un florido business che non tiene conto della salute del paziente; producendo farmaci che curano solo certi aspetti della malattia, causando per\u00f2 altri problemi, per i quali si potranno in seguito trovare altri farmaci da somministrare, gli unici a ricavare un qualche guadagno sarebbero i produttori, mentre i pazienti sarebbero costretti ad accettare questa condizione senza poter essere veramente curati. Questo fenomeno \u00e8 noto come disease mongering.\nD'altra parte anche il giro d'affari della medicina alternativa \u00e8 imponente, con centinaia di migliaia di praticanti nelle svariate discipline, ed una stima di circa 50 miliardi di euro di spesa globale annua. Il fatto di utilizzare pratiche che allo stato attuale hanno dimostrato scarsa o nulla efficacia reale oltre all'effetto placebo, e, riguardo l'omeopatia, utilizzando farmaci privi di qualsiasi elemento attivo e per questo esenti dalle costose procedure di validazione e controllo richieste da farmaci allopatici, rende la medicina alternativa un'attivit\u00e0 economicamente assai conveniente, quindi non esente dalle accuse di quegli stessi conflitti d'interessi che rivolge alla medicina basata su prove di efficacia.\nFarmaci e medicina.\nLa farmacologia \u00e8 un mezzo con cui i medici curano le malattie, la scienza che si occupa di studiare i farmaci.\nUna cura non equivale alla guarigione in quanto esistono malattie croniche per cui, anche se trattate, la guarigione non avviene mai.\nPrincipio attivo e farmaco.\nSpesso si confondono due concetti basilari per quanto riguarda la farmacologia:\nNel farmaco vi sono indicati alcuni dati di importanza rilevante:\nMedicina in Italia.\nStrutture mediche.\nMedicina di urgenza:\nFormazione dei medici.\nPer esercitare la professione medica in Italia \u00e8 necessario iscriversi al corso di Laurea a ciclo unico in Medicina e Chirurgia, la cui durata \u00e8 6 anni; per esercitare l'odontoiatria attualmente \u00e8 necessario iscriversi al corso in Odontoiatria e Protesi Dentaria della durata di 6 anni. L'immatricolazione \u00e8 possibile previo superamento del test d'ammissione, poich\u00e9 questi corsi sono a numero chiuso.\nConseguita la laurea, dopo un tirocinio obbligatorio di tre mesi (un mese in un reparto chirurgico, un mese in un reparto di medicina e un mese presso l'ambulatorio di un medico di medicina generale), bisogna sostenere l'esame di Stato, superato il quale \u00e8 possibile l'iscrizione presso l'Albo provinciale dei Medici Chirurghi e Odontoiatri. Nel 2020 la laurea in Medicina e Chirurgia diventa abilitante,viene eliminato quindi l'esame di stato.\nIl medico pu\u00f2 scegliere in quale disciplina specializzarsi frequentando, dopo il superamento dell'esame di ammissione, una Scuola di Specializzazione in ambito medico o chirurgico, di durata variabile (dai tre ai cinque anni, a seconda del tipo di specializzazione: in Italia la specializzazione in chirurgia generale e la specializzazione in neurochirurgia un tempo duravano sei anni, ora accorciate a cinque, le specialit\u00e0 mediche con alcune eccezioni durano quattro anni). La specializzazione in medicina generale dura tre anni e forma i medici di medicina generale (o medici di famiglia). In questo caso la programmazione \u00e8 in base alle necessit\u00e0 della Regione.\nRispetto ad altri sistemi formativi, la differenza \u00e8 evidente: ad esempio negli Usa, dove la qualifica accademica consiste in fasi progressive, il dottorato in medicina (che \u00e8 differente dal dottorato di ricerca italiano) si ottiene, generalmente, dopo 8 anni di studi, perch\u00e9 vengono richiesti un bachelor of science, che dura 4 anni e altri 4 anni di scuola medica che non equivale al master (laurea magistrale italiana); in Italia, invece, il corso di medicina \u00e8 a ciclo unico e dura 6 anni.\nIl giuramento di Ippocrate \u00e8 il giuramento che medici ed odontoiatri prestano prima di iniziare la professione.\nI medici-chirurghi possono anche iscriversi a dei dottorati di ricerca, che esprimono competenze molto specifiche e avanzate e vengono destinati alla ricerca universitaria o a quella privata-aziendale. Il dottorato di ricerca rappresenta, anche per i medici, il pi\u00f9 alto riconoscimento accademico, e generalmente, per molti, rappresenta una rampa di lancio per l'inserimento nell'ambiente universitario.\nSpecializzazione.\nPer quanto riguarda le specializzazioni (negli Stati Uniti si chiamano M.D.s., dopo il bachelor e la scuola medica) queste possono durare da tre fino a sette anni.\nConseguita l\u2019abilitazione all\u2019esercizio della professione di medico-chirurgo si pu\u00f2 accedere a una delle Scuole di specializzazione \"post lauream\" dell\u2019area sanitaria, che hanno lo scopo di formare specialisti. L'accesso dei medici \u00e8 programmato, e si deve superare un concorso nazionale di ammissione per titoli ed esame bandito annualmente dal MIUR.: Al termine del corso di studi, si consegue la specializzazione nelle varie discipline chirurgiche, non chirurgiche, internistiche, di laboratorio, o di perfezionamento.\nAd esempio, per specializzarsi in neurochirurgia, un medico americano dovrebbe studiare per altri 7 anni, che sommandosi con gli 8 precedenti, darebbero un totale di 15 anni di studi, mentre in Italia un neurochirurgo studierebbe al massimo per 12 anni (6 anni la laurea + 5 o 6 anni la specializzazione). In realt\u00e0 il neurochirurgo americano studia la propria materia di specializzazione poco pi\u00f9 del corrispettivo italiano; infatti nonostante il \"bachelor of science\" richiesto per entrare alla scuola medica possa anche non avere niente in comune con la medicina, lo studente deve comunque completare una serie di corsi detti pre-med (pre medical) che servono a provvedere lo studente con una base di conoscenze di chimica, biologia, matematica, fisica, e inglese.\nMedicina e Stato.\nLo Stato in quanto tale deve garantire e tutelare ai cittadini la salute pubblica, ha un ruolo molto importante per la medicina in Italia. Lo Stato ha previsto l'istituzione della tessera sanitaria per ogni persona, documento che quasi sostituisce il codice fiscale.\nDiritti e doveri.\nIl legislatore \u00e8 intervenuto pi\u00f9 volte creando leggi che coinvolgono direttamente o indirettamente la medicina, istituendo una serie di diritti, che proteggono i pazienti, ma anche di doveri a cui vanno soggetti i medici durante la loro attivit\u00e0, il cui rispetto rientra nella deontologia medica.\nDiritti riconosciuti, molti fra cui:\nDoveri dei medici, molti fra cui:\nMenzione particolare per la legge sull'aborto che ha avuto un importante ruolo nella medicina italiana.\nEnti ed organi medici statali.\nLo Stato ha istituito molti enti ed amministrazioni che gestiscono i servizi medico-sanitari, sia a livello centrale (statale) che a livello periferico (regioni):\nInoltre, a livello nazionale, troviamo gli enti che prestano assistenza alle persone:\nMedicina nel mondo.\nAll'estero si possono notare differenze rispetto al sistema sanitario italiano:\nMedicina nell'arte.\nLetteratura.\nMolti famosi scrittori nei loro romanzi hanno descritto gli eventi pi\u00f9 importanti nel campo medico avvenuti nella storia come fece Alessandro Manzoni, con la descrizione della peste a Milano, ma altri si sono dedicati alla medicina vedendola dal punto di vista psicologico, come il malato immaginario di Moli\u00e8re.\nPittura.\nMoltissime sono le raffigurazioni artistiche che comprendono soprattutto dipinti pervenuti a noi nel corso della storia.\nTelevisione.\nMolte serie tv dedicate alla medicina sono apparse nelle televisioni di tutto il mondo, negli ultimi anni si cerca di creare pi\u00f9 verosimilmente l'ambiente medico, con una cura maggiore nella gestione di malattie ed emergenze, anche perch\u00e9 molti specialisti vengono consultati. Tale sforzo \u00e8 stato premiato sia dal pubblico che dalla critica.\nEcco un elenco di alcune tra le pi\u00f9 famose serie televisive dedicate alla medicina:"}
{"id": "2705", "revid": "6923", "url": "https://it.wikipedia.org/wiki?curid=2705", "title": "Mailing list", "text": "La mailing list o mailing-list (letteralmente, lista di corrispondenza, dalla lingua inglese; traducibile in italiano sia con \"lista di distribuzione\" o \"di diffusione\", sia con \"lista di discussione\", a seconda degli usi) \u00e8 un servizio/strumento offribile da una rete di computer verso vari utenti e costituito da un sistema organizzato per la partecipazione di pi\u00f9 persone ad una discussione asincrona o per la distribuzione di informazioni utili agli interessati/iscritti attraverso l'invio di email ad una lista di indirizzi di posta elettronica di utenti iscritti.\nRappresenta un metodo di comunicazione, tipicamente gestito da aziende, associazioni, organizzazioni o persone singole, in cui un messaggio e-mail inviato ad un sistema server viene inoltrato automaticamente in multicast alla lista di destinatari interessati: solitamente infatti gli utenti condividono un interesse o uno scopo, e quando ci sono novit\u00e0, il gestore invia mail a tutta la lista per far nascere discussioni, commenti o condividere informazioni utili. Rappresenta, almeno al primo messaggio inviato dal gestore, un tipo di comunicazione \u201cuno a molti\u201d e con un grado di co-presenza inferiore a quello delle chat.\nIl termine si trova indifferentemente nelle due forme, con o senza il trattino di separazione. \u00c8 come una bacheca virtuale.\nFunzionamento.\nPer inviare un messaggio a tutti gli iscritti, \u00e8 normalmente sufficiente inviarlo ad uno speciale indirizzo e-mail, e il servizio provvede a diffonderlo a tutti i membri della lista. In questo modo, non \u00e8 necessario conoscere gli indirizzi di tutti i membri per poter scrivere loro.\nL'iscrizione e la rimozione di un indirizzo dalla lista pu\u00f2 essere effettuata manualmente dall'amministratore, o direttamente dai membri tramite procedure automatiche, via web o via posta elettronica.\nUna mailing list pu\u00f2 avere un archivio dei messaggi accessibile via web.\nConfigurazione.\nMolti servizi di mailing list offrono numerose possibilit\u00e0 di configurazione.\nL'amministratore della mailing list \u00e8 la persona (o il gruppo di persone) che \u00e8 responsabile delle scelte di configurazione. Per alcune liste esiste anche la figura del moderatore, che \u00e8 la persona (o il gruppo di persone) che \u00e8 responsabile di decidere quali messaggi debbano essere inoltrati e quali no. In molti casi le due figure coincidono, ma non \u00e8 necessariamente cos\u00ec.\nTra le opzioni principali offerte dai vari servizi di mailing list, si possono citare le seguenti:\nIscrizione.\nL'iscrizione alla lista pu\u00f2 essere libera (una lista pubblica e aperta a tutti e a cui ci si pu\u00f2 iscrivere senza verifiche), controllata dal moderatore (l'utente chiede di essere iscritto, il moderatore valuta la richiesta), o bloccata (solo il moderatore pu\u00f2 iscrivere nuovi membri). Inoltre normalmente una richiesta di iscrizione deve essere verificata per essere sicuri che sia autentica. Per fare questo, si invia all'indirizzo di posta di cui \u00e8 stata richiesta l'iscrizione un messaggio con un codice casuale, che deve essere re-inviato al mittente per confermare la volont\u00e0 di essere iscritti alla lista. In questo modo ci si assicura che il legittimo proprietario della casella di e-mail desideri davvero essere iscritto.\nLa rimozione di un indirizzo da una mailing list \u00e8 normalmente libera e automatica.\nInvio dei messaggi.\nQuesta opzione serve a determinare chi pu\u00f2 inviare messaggi alla lista. Ci sono liste totalmente aperte, in cui chiunque pu\u00f2 inviare un messaggio, altre in cui l'invio dei messaggi \u00e8 riservato agli iscritti, oppure ci sono liste moderate, in cui tutti i messaggi devono essere valutati da un moderatore e altre in cui solo alcuni possono inviare messaggi, e non \u00e8 possibile alcuna discussione (dette pi\u00f9 propriamente newsletter).\nCaratteristiche dei messaggi.\nIn molti sistemi di mailing list \u00e8 possibile configurare filtri che bloccano i messaggi che non rispettano determinate caratteristiche: per dimensione (scarta o blocca i messaggi che superano una certa dimensione), per numero di destinatari (scarta o blocca i messaggi che hanno molti destinatari, per evitare la diffusione di indirizzi e-mail privati).\nInoltre \u00e8 possibile modificare i messaggi agendo sugli allegati, ad esempio cancellando tutti gli allegati, o solo quelli di alcuni tipi MIME.\nArchivio.\nSe il servizio comprende l'archiviazione automatica dei messaggi, si pu\u00f2 decidere se l'archivio sia pubblico, accessibile solo ai membri o riservato all'amministratore.\nLista degli iscritti.\nSi pu\u00f2 decidere se l'elenco degli iscritti alla lista debba essere pubblico (cosa che viene fatta raramente, per ragioni di privacy), accessibile solo ai membri o riservato all'amministratore.\nPossibilit\u00e0 di disiscrizione.\nGli utenti possono disiscriversi dalle comunicazioni della mailing list in qualsiasi momento, solitamente tramite l'utilizzo di un link sottostante alle comunicazioni.\nModalit\u00e0 digest.\nNormalmente i messaggi inviati alla lista vengono inviati immediatamente a tutti i membri. Alcuni membri possono per\u00f2 decidere di ricevere invece pi\u00f9 messaggi tutti insieme. Questa \u00e8 detta modalit\u00e0 digest. Il digest \u00e8 un messaggio e-mail che contiene un insieme di messaggi alla lista, e pu\u00f2 essere realizzato con MIME o semplicemente copiando il testo dei vari messaggi, e viene creato quando si verificano determinate condizioni, ad esempio sul numero di messaggi da inviare o sul tempo da cui questi sono fermi.\nRegole di comportamento.\nOgni mailing list \u00e8 sottoposta a particolari regole di o da comportamento (vedi netiquette) a cui ogni iscritto deve attenersi. Generalmente i messaggi devono obbligatoriamente trattare di un particolare argomento, per generico che possa essere. Molte mailing list sono moderate; in questo caso i messaggi inviati dagli iscritti vengono controllati da un moderatore prima di venire ritrasmessi agli altri iscritti."}
{"id": "2707", "revid": "1305772", "url": "https://it.wikipedia.org/wiki?curid=2707", "title": "Manitoba", "text": "Il Manitoba \u00e8 una provincia del Canada occidentale, nelle Praterie canadesi, il cui capoluogo \u00e8 Winnipeg. \u00c8 confinante a nord con il Nunavut, a nord-est con la Baia di Hudson, a est con l'Ontario, a ovest con il Saskatchewan e a sud con gli stati statunitensi del Nord Dakota e del Minnesota. La provincia del Manitoba \u00e8 entrata a far parte della Confederazione canadese il 15 luglio 1870.\nIl Manitoba ha una superficie di . L'altitudine va dal livello del mare sulla Baia di Hudson, agli del monte Baldy. Gran parte del territorio del Manitoba \u00e8 incluso nello Scudo canadese. Nel 2001 il Manitoba contava abitanti, di cui l'89% anglofoni e il resto suddivisi tra francofoni e amerindi.\nConosciuto nel mondo per l'alta qualit\u00e0 delle farine prodotte che, avendo un indice di forza molto alto, risultavano particolarmente adatte alla panificazione. Il termine \"manitoba\" \u00e8 ormai divenuto sinonimo di \"farina forte\" qualsiasi sia il luogo di produzione. Simboli della provincia sono un uccello e un fiore: il grande gufo grigio (Strix nebulosa), e l'anemone pulsatilla. Come scritto sotto lo stemma, il motto del Manitoba \u00e8 \"Gloriosus et Liber\".\nGeografia.\nGeografia fisica.\nLongitudinalmente il Manitoba \u00e8 situato nella parte centrale del Canada, anche se viene considerato parte del Canada occidentale. Confina a ovest con il Saskatchewan, a est con l'Ontario, a nord con Nunavut, affacciandosi sulla Baia di Hudson, a sud con gli stati americani del Nord Dakota e Minnesota.\nLa provincia ha una lunga costa lungo la Baia di Hudson, e contiene il decimo lago d'acqua dolce pi\u00f9 grande del mondo, il Lago Winnipeg, assieme ad altri due grandi bacini: il Lago Manitoba e il Lago Winnipegosis. I laghi del Manitoba coprono circa il 14,5% () della sua superficie provinciale. Il Lago Winnipeg \u00e8 il lago pi\u00f9 grande del Canada meridionale contenuto totalmente all'interno dei suoi confini. Sul lago si trovano molte isole disabitate. Ci sono migliaia di laghi di tutta la provincia, oltre a importanti corsi d'acqua come l'Assiniboine, il Caribou, Churchill, l'Hayes, il Nelson, il Red River del Nord, il Seal, il Whiteshell e il Winnipegl.\nLa maggior parte della popolazione del Manitoba abita nel sud. La regione si trova all'interno del letto di un lago glaciale preistorico: il Lago Agassiz. Il centro-sud della provincia \u00e8 pianeggiante, con la presenza di poche colline. Tuttavia, vi sono molte zone collinari e rocciose, insieme con molte grandi dune moreniche risultanti dal ritiro dei ghiacciai. Il Monte Baldy \u00e8 il punto pi\u00f9 elevato a sul livello del mare, e la Baia di Hudson, sulla costa, il pi\u00f9 basso al livello del mare. La parte settentrionale del Manitoba si trova all'interno dello Scudo canadese. Gran parte della provincia \u00e8 scarsamente popolata, soprattutto il nord.\nSolo nella parte meridionale della provincia \u00e8 presente un'agricoltura di tipo estensivo con allevamenti bovini e coltivazioni cerealicole e dei semi oleosi. Il Manitoba possiede circa il 12% dei terreni agricoli canadesi.\nStoria.\nTre differenti trib\u00f9 nativo americane abitavano la regione dell'odierno Manitoba (da Manit\u00f9, lo spirito universale amerindo) prima dell'arrivo degli europei. I Cree, gli Assiniboines e gli Ojibway. I primi erano a loro volta suddivisi in tre sottogruppi, ognuno con un loro differente dialetto e aspetti culturali peculiari; gli Swampy Cree, i Wood Cree e i Plain Cree. Le tribu degli Assiniboines erano alleate a quelle dei Cree. Schematicamente i Chippewya popolavano i territori pi\u00f9 settentrionali, i Wood Cree i boschi centro-meridionali, i Plains Cree e gli Assiniboines l'area Sud-Occidentale e gli Objiwa le pianure Sud-Orientali.\nI primi europei a giungere nell'odierno Manitoba furono i membri di una spedizione inglese guidata da Thomas Button nel 1612. Sbarcati sulle coste di fronte alla Baia di Hudson passarono l'inverno tra il 1612 e il 1613 sull'estuario del fiume Nelson, rivendicando la regione per la corona britannica. Successivamente un altro equipaggio, guidato da Luke Foxe e Thomas James, sbarc\u00f2 sulle coste del Manitoba nel 1631.\nNel 1670 il re Carlo II cedette i diritti di commercio e amministrazione di questi territori alla Compagnia della Baia di Hudson. Essi entrarono a far parte dell'immenso territorio conosciuto come Terra di Rupert. Fra gli anni ottanta e novanta del 1600 britannici e francesi costituirono molte stazioni commerciali nella regione, ma questa vicinanza rappresent\u00f2 ragione di conflitto e tensione crescente fra le due potenze coloniali. Nel 1690 la Compagnia della Baia di Hudson invi\u00f2 Henry Helsey a esplorare le regioni meridionali del Manitoba, nella speranza che questi riuscisse a convincere alcune trib\u00f9 native, che vivevano principalmente di caccia ai bisonti, a incominciare un primo commercio di pellame.\nNel 1731 Pierre Gaultier de Varennes, al comando di una spedizione composta da trafficanti e commercianti di pelli, part\u00ec da Montr\u00e9al verso l'entroterra canadese, diretto verso le coste dell'Oceano Pacifico. Durante il suo percorso costru\u00ec diversi forti, soprattutto nella regione del Lago Superiore e del fiume Saskatchewan, e pass\u00f2 attraverso la regione meridionale del Manitoba. In queste terre fond\u00f2 Fort Rouge nel 1738, nell'area dove oggi sorge Winnipeg. Varennes si preoccup\u00f2 anche di stabilire relazioni amichevoli con le trib\u00f9 native, per favorirne i commerci di pellame.\nNel 1763, dopo la sconfitta francese nella Guerra franco-indiana, la Francia si vide costretta a cedere la regione ai britannici. In conseguenza, per un periodo seppur breve, la Compagnia della Baia di Hudson usufru\u00ec di un monopolio commerciale nell'area che venne interrotto solo con la costituzione della Compagnia del Nord-Ovest negli anni '70 del 1700, ricostituita poi nel 1784 in seguito al suo fallimento. Nella sostanza la Compagnia della Baia di Hudson pur mantenendo il controllo amministrativo del territorio, per decreto del governo del Regno Unito, era obbligata a consentire alla Compagnia del Nord-Ovest a operare nella sua giurisdizione.\nNel 1811 la Compagnia della Baia di Hudson assegn\u00f2 il controllo di un'ampia regione \u2013 ) \u2013 a Thomas Douglas. Negli anni immediatamente successivi in tale regione, compresa fra l'attuale Manitoba, il Saskatchewan, il Minnesota e il Nord Dakota e conosciuta con il nome di Colonia di Red River, Douglas favor\u00ec l'insediamento di numerosi coloni, prevalentemente di origine scozzese e irlandese, per poter dar sviluppo allo sfruttamento agricolo.\nSfortunatamente le ripetute piogge, le forti nevicate e le intense gelate compromisero i raccolti, e questo comport\u00f2 un periodo di carestia. Gli alimenti incominciarono a scarseggiare e la situazione si aggrav\u00f2 quando nel 1815 la Compagnia della Baia di Hudson imped\u00ec ai nativo-americani di commerciare con la rivale Compagnia del Nord-Ovest che possedeva importanti basi operative nella parte Settentrionale della Colonia di Red River e dove tra l'altro si erano insediati principalmente i nuovi coloni.\nLa situazione precipit\u00f2 quando la trib\u00f9 dei M\u00e9tis, alleata alla Compagnia del Nord-Ovest, attacc\u00f2 i coloni di Red River. I M\u00e9tis erano discendenti di popolazioni nativo americane e coloni europei, in prevalenza di lingua francese, che avevano come principale fonte di sostentamento il commercio di prodotti alimentari con la Compagnia del Nord-Ovest. Punto culminante fu la Battaglia di Seven Oaks che si concluse con la vittoria dei M\u00e9tis, ma le ostilit\u00e0 continuarono fino al 1821, cio\u00e8 fino a quando le due compagnie rivali si fusero.\nNel 1869 la Gran Bretagna cedette i territori controllati dalla Compagnia della Baia di Hudson al governo del Canada (la Confederazione canadese era nata solo due anni prima, nel 1867 quando la colonia britannica del \"Canada\", il Nuovo Brunswick e la Nuova Scozia si unirono in un unico paese) e con essi anche i territori dell'odierna provincia del Manitoba. Le popolazioni M\u00e9tis non videro di buon grado questa fusione, perch\u00e9 temevano l'assimilazione alla cultura anglofona che si preannunciava inevitabile. Nel 1869 Louis Riel guid\u00f2 una rivolta a Fort Gary (l'attuale Winnipeg) che dur\u00f2 fino al 1870 e prese il nome di Ribellione di Red River. In quell'anno il governo canadese, nel tentativo di porre fine alla rivolta cedette ai M\u00e9tis una Carta dei Diritti all'interno del Manitoba Act che nella sostanza creava il Manitoba. Anche se corrispondeva a solo il 5,6% dell'attuale territorio localizzato nell'area Sud-Est, il 15 maggio 1870 il Manitoba divenne la quinta provincia canadese.\nCon l'elevazione al rango di provincia, il Manitoba incominci\u00f2 ad attrarre un gran numero di nuovi coloni dalle altre regioni canadesi, e il rischio di assimilazione culturale dei M\u00e9tis divenne sempre pi\u00f9 pressante e attuale. In un lasso di tempo brevissimo, tra il 1871 e il 1881 la popolazione raddoppi\u00f2, passando da 25.228 a 68.260, e maggioritaria divenne la cultura anglofona. Il governo del Manitoba revoc\u00f2 molti dei diritti concessi con il Manitoba Act ai M\u00e9tis. Fra le principali garanzie vi era l'accesso all'educazione in francese, ma questa lingua venne fatta passare in secondo piano negli istituti e nelle scuole della provincia. Conseguenza diretta fu che un gran numero di M\u00e9tis decise di emigrare verso ovest, verso gli attuali Saskatchewan e Alberta.\nSul finire dell'Ottocento l'agricoltura divenne la fonte primaria della ricchezza della provincia, soprattutto per la coltivazione del grano. Il cereale divenne prodotto d'esportazione, soprattutto verso gli Stati Uniti, tanto che nel 1878 venne inaugurata una linea ferroviaria che collegava Winnipeg con Saint Paul nel Minnesota. Nel 1886, con il completamento della linea ferroviaria transcontinentale che collegava le citt\u00e0 dell'Est canadese con Vancouver, Winnipeg divenne snodo ferroviario di primaria importanza, e questo favor\u00ec ulteriormente l'economia agraria che giov\u00f2 dei nuovi collegamenti viari per i prodotti da esportare. Dal 1871 i limiti territoriali del Manitoba furono gradualmente estesi, verso nord e verso ovest. La provincia raggiunse l'attuale dimensione nel 1912.\nSociet\u00e0.\nCitt\u00e0.\nIl Manitoba possiede un'unica grande citt\u00e0: Winnipeg, che \u00e8 anche capitale provinciale. Nessun'altra cittadina supera i abitanti. Di seguito sono riportate in ordine di grandezza le prime 10 citt\u00e0.\nSport.\nHockey su ghiaccio.\nDal 1972 al 1996 sono esistiti i Winnipeg Jets, divenuti poi i Phoenix Coyotes. Dal 2011 \u00e8 nata una nuova squadra, anch'essa chiamata Winnipeg Jets.\nFootball canadese.\nPer quanto riguarda lo sport, il Manitoba ha un team rappresentativo che gioca nella Canadian Football League, la lega professionistica del football canadese: i Winnipeg Blue Bombers."}
{"id": "2708", "revid": "1745361", "url": "https://it.wikipedia.org/wiki?curid=2708", "title": "Matematica", "text": "La matematica (dal greco \u03bc\u03ac\u03b8\u03b7\u03bc\u03b1 (\"m\u00e1thema\"), traducibile con i termini \"scienza\", \"conoscenza\" o \"apprendimento\"; \u03bc\u03b1\u03b8\u03b7\u03bc\u03b1\u03c4\u03b9\u03ba\u03cc\u03c2 (\"mathematik\u00f3s\") significa \"incline ad apprendere\") \u00e8 la disciplina che studia le quantit\u00e0, i numeri, lo spazio, le strutture e i calcoli.\nCol termine matematica di solito si designa la disciplina (e il relativo corpo di conoscenze) che studia problemi concernenti quantit\u00e0, estensioni e figure spaziali, movimenti di corpi, e tutte le strutture che permettono di trattare questi aspetti in modo generale. La matematica fa largo uso degli strumenti della logica e sviluppa le proprie conoscenze nel quadro di sistemi ipotetico-deduttivi che, a partire da definizioni rigorose e da assiomi riguardanti propriet\u00e0 degli oggetti definiti (risultati da un procedimento di astrazione, come triangoli, funzioni, vettori ecc.), raggiunge nuove certezze, per mezzo delle dimostrazioni, attorno a propriet\u00e0 meno intuitive degli oggetti stessi (espresse dai teoremi).\nLa potenza e la generalit\u00e0 dei risultati della matematica le ha reso l'appellativo di \"regina delle scienze\": ogni disciplina scientifica o tecnica, dalla fisica all'ingegneria, dall'economia all'informatica, fa largo uso degli strumenti di analisi, di calcolo e di modellazione offerti dalla matematica.\nDescrizione.\nEvoluzione e finalit\u00e0 della matematica.\nLa matematica ha una lunga tradizione presso tutti i popoli della storia antica e moderna; \u00e8 stata la prima disciplina a dotarsi di metodi di elevato rigore e portata. Ha progressivamente ampliato gli argomenti della sua indagine e progressivamente ha esteso i settori ai quali pu\u00f2 fornire aiuti computazionali e di modellazione. \u00c8 significativo che, in talune lingue e in talune situazioni, al termine singolare si preferisca il plurale \"matematiche\".\nNel corso della sua lunga storia e nei diversi ambienti culturali si sono avuti periodi di grandi progressi e periodi di stagnazione degli studi. Questo in parte \u00e8 dovuto a singoli personaggi, capaci di dare apporti profondamente innovativi e illuminanti e di stimolare all'indagine matematica grazie alle loro doti didattiche. Si sono avuti anche periodi di arretramento delle conoscenze e dei metodi, specie in relazione a eventi distruttivi o a periodi di decadenza complessiva della vita intellettuale e civile. Negli ultimi 500 anni, per il miglioramento dei mezzi di comunicazione, \u00e8 prevalsa la crescita del patrimonio di risultati e di metodi, dovuta alla natura stessa delle attivit\u00e0 matematiche, tese alla esposizione precisa di problemi e soluzioni; ci\u00f2 impone di comunicare col fine ultimo di chiarire ogni dettaglio delle costruzioni logiche e dei risultati (alcuni chiarimenti richiedono un impegno non trascurabile, talora molti decenni). Questo ha corrisposto alla definizione di un linguaggio, strumento esemplare per la trasmissione e la sistemazione delle conoscenze.\nNon va dimenticato che nell'antichit\u00e0 (pi\u00f9 precisamente nel periodo ellenistico), con \"matematica\" ci si riferisce ad un insieme di discipline (geometria, meccanica, ottica, idrostatica, astronomia, geografia matematica, teoria musicale e altre), ossia essa configurava nell'insieme una scienza \u2013 si veda al senso etimologico del termine \u2013 con rigorosa struttura logica interna e saldi rapporti con applicazioni, ossia avente connessioni con la tecnologia. La scienza antica si \u00e8 estinta in alcune \"ondate distruttive\", progressivamente \u00e8 rinata suddivisa in varie discipline pi\u00f9 circoscritte.\nIl linguaggio e il rigore matematico.\nDel linguaggio matematico moderno, fatto di simboli riconosciuti in tutto il mondo, la maggior parte \u00e8 stata introdotta dopo il XVI secolo. Prima di allora la matematica era scritta usando parole, un processo faticoso che rallentava le scoperte matematiche. Eulero (1707-1783) \u00e8 stato il responsabile di molte delle notazioni oggi in uso. La notazione matematica moderna rende molto pi\u00f9 facile il lavoro del matematico, ma i principianti lo trovano scoraggiante. \u00c8 estremamente compressa: pochi simboli contengono una grande quantit\u00e0 di informazioni; come le note musicali, la notazione matematica moderna ha una sintassi rigorosa (che in misura limitata varia da autore ad autore, e da disciplina a disciplina) e codifica informazioni difficili da scrivere in qualsiasi altro modo.\nIl linguaggio matematico pu\u00f2 essere difficile per i principianti. Parole come \"o\" e \"solo\" hanno precisi significati, pi\u00f9 che nella lingua corrente. Inoltre, parole come aperto e campo hanno specifici significati matematici. Il \"gergo matematico\" comprende moltissimi termini tecnici, come omeomorfismo e integrabile, perch\u00e9 la matematica richiede assai pi\u00f9 precisione del linguaggio quotidiano.\nNelle dimostrazioni matematiche \u00e8 fondamentale il rigore. Per rigore si intende un utilizzo preciso e logico di teoremi gi\u00e0 dimostrati, in modo che, analizzando la dimostrazione in profondit\u00e0 attraverso un processo a ritroso, si arrivi ad assiomi e definizioni \"universalmente accettati\". Il livello di rigore richiesto in matematica \u00e8 variato col tempo: i Greci richiedevano argomentazioni dettagliate, ma nel periodo di Isaac Newton il rigore utilizzato nelle dimostrazioni si era alleggerito. I problemi nati dalle definizioni usate da Newton hanno portato alla rinascita di una attenta analisi delle dimostrazioni nel corso del Diciannovesimo secolo. Il significato di rigore matematico non \u00e8 sempre chiaro. Ad esempio i matematici continuano a discutere sull'opportunit\u00e0 di considerare valide le dimostrazioni effettuate attraverso computer: dato che lunghi calcoli sono difficili da verificare, tali dimostrazioni potrebbero essere considerate non sufficientemente rigorose.\nGli assiomi, nel pensiero tradizionale, erano considerati le \"verit\u00e0 auto-evidenti\", ma questa concezione comporta alcuni problemi. A livello formale, un assioma \u00e8 solo una successione di simboli, che ha un significato intrinseco solo nel contesto di tutte le formule derivabili di un sistema assiomatico. L'obiettivo del programma di Hilbert \u00e8 stato proprio quello di fornire l'intera matematica di una solida base assiomatica, ma secondo il teorema di incompletezza di G\u00f6del una completa assiomatizzazione della matematica \u00e8 impossibile. Nonostante ci\u00f2, la matematica \u00e8 spesso immaginata consistere (per lo meno nel suo contenuto formale) nella teoria degli insiemi in una qualche assiomatizzazione, nel senso che ogni enunciato matematico, o dimostrazione, pu\u00f2 essere scritto con formule esprimibili all'interno di tale teoria.\nMatematica teorica e applicata.\nLe attivit\u00e0 matematiche sono naturalmente interessate alle possibili generalizzazioni e astrazioni, in relazione alle economie di pensiero e ai miglioramenti degli strumenti (in particolare degli strumenti di calcolo) che esse sono portate a realizzare. Le generalizzazioni e le astrazioni quindi spesso conducono a visioni pi\u00f9 approfondite dei problemi e stabiliscono rilevanti sinergie tra progetti di indagine inizialmente rivolti a obiettivi non collegati.\nNel corso dello sviluppo della matematica si possono rilevare periodi e ambienti nei quali prevalgono alternativamente atteggiamenti generali e valori riconducibili a \"due\" differenti generi di motivazioni e di approcci: le \"motivazioni applicative\", con la loro spinta a individuare procedimenti efficaci, e le esigenze di \"sistemazione concettuale\" con la loro sollecitazione verso generalizzazioni, astrazioni e panoramiche strutturali.\nSi tratta di due generi di atteggiamenti tra i quali si costituisce una certa polarizzazione; questa talora pu\u00f2 diventare contrapposizione, anche astiosa, ma in molte circostanze i due atteggiamenti stabiliscono rapporti di reciproco arricchimento e sviluppano sinergie. Nel lungo sviluppo della matematica si sono avuti periodi di prevalenza di uno o dell'altro dei due atteggiamenti e dei rispettivi sistemi di valori.\nDel resto la stessa nascita della matematica pu\u00f2 ragionevolmente ricondursi a due ordini di interessi: da un lato le esigenze applicative che fanno ricercare valutazioni praticabili; dall'altro la ricerca di verit\u00e0 tutt'altro che evidenti, forse tenute nascoste, che risponde a esigenze immateriali, la cui natura pu\u00f2 essere filosofica, religiosa o estetica.\nNegli ultimi 30 o 40 anni tra i due atteggiamenti si riscontra un certo equilibrio non privo di tensioni riemergenti, ma con molteplici episodi di mutuo supporto. A questo stato di cose contribuisce non poco la crescita del mondo del computer, rispetto al quale il mondo della matematica presenta sia canali di collegamento (che \u00e8 ormai assurdo cercare di interrompere) sia differenze, ad esempio differenze dovute a diverse velocit\u00e0 di mutazione e a diversi stili comunicativi, che proiettano le due discipline agli antipodi.\nArgomenti principali.\nCerchiamo ora di segnalare a grandi linee i temi dell'indagine matematica, illustrando una sorta di itinerario per un progressivo accostamento dei problemi, delle argomentazioni e delle sistemazioni teoriche.\nAritmetica.\nI primi problemi che inducono ad accostarsi alla matematica sono quelli che si possono affrontare con l'aritmetica elementare: i calcoli eseguibili con le quattro operazioni possono riguardare contabilit\u00e0 finanziarie, valutazioni di grandezze geometriche o meccaniche, calcoli relativi agli oggetti e alle tecniche che si incontrano nella vita quotidiana.\nI pi\u00f9 semplici di questi calcoli possono effettuarsi servendosi solo di numeri interi naturali, ma presto i problemi di calcolo richiedono di saper trattare i numeri interi relativi e i numeri razionali.\nAlgebra.\nI problemi aritmetici pi\u00f9 semplici sono risolti mediante formule che forniscono risultati conseguenti. Ad esempio: l'area di un rettangolo con lati lunghi formula_1 e formula_2 \u00e8 il loro prodotto formula_3. Complicando gli enunciati diventa necessario servirsi di equazioni. \nAd esempio: per il teorema di Pitagora, se un triangolo rettangolo ha i lati pi\u00f9 corti (cateti) di lunghezza formula_1 e formula_5, quello pi\u00f9 lungo (ipotenusa) ha come lunghezza il numero positivo formula_6 che risolve l'equazione:\nformula_7.\nLe equazioni pi\u00f9 semplici sono le equazioni lineari, sia perch\u00e9 rappresentano le questioni geometriche pi\u00f9 semplici, sia perch\u00e9 sono risolvibili con procedimenti standard.\nNelle formule e nelle equazioni conviene far entrare parametri con valori indeterminati: in tal modo si viene a disporre di strumenti di portata pi\u00f9 generale, che permettono di conseguire evidenti economie di pensiero. \nAd esempio: in un triangolo rettangolo con cateti di\nlunghezza formula_8 e formula_9, la lunghezza dell'ipotenusa \u00e8 il numero positivo formula_6 tale che formula_11. \nPer meglio valutare le formule e per risolvere molti tipi di equazioni \u00e8 necessario sviluppare un calcolo letterale che permetta di rimaneggiarle. Le regole di questo calcolo letterale costituiscono la cosiddetta algebra elementare.\nL'algebra moderna si occupa anche dello studio delle relazioni fra insiemi e delle strutture algebriche, cio\u00e8 strutture che caratterizzano insiemi concreti (come i numeri) o astratti sui quali \u00e8 stata definita una o pi\u00f9 operazioni.\nGeometria.\nLo studio della geometria piana e spaziale riguarda inizialmente concetti primitivi: il punto, la retta, il piano. Combinando questi elementi nel piano o nello spazio si ottengono altri oggetti quali segmenti, angoli, angoli solidi, poligoni e poliedri.\nPunto, retta, piano e spazio hanno dimensione rispettivamente 0, 1, 2 e 3. Tramite il calcolo vettoriale si definiscono e studiano spazi a dimensione pi\u00f9 alta (anche infinita). Gli analoghi \"curvi\" di questi spazi \"piatti\" sono le curve e le superfici, di dimensione rispettivamente 1 e 2.\nUno spazio curvo in dimensione arbitraria si chiama variet\u00e0. \nDentro a questo spazio si possono spesso definire punti e rette (dette geodetiche), ma la geometria che ne consegue pu\u00f2 non soddisfare gli assiomi di Euclide: una tale geometria \u00e8 generalmente detta non euclidea. Un esempio \u00e8 dato dalla superficie\nterrestre, che contiene triangoli aventi tutti e tre gli angoli retti.\nAnalisi.\nL'analisi riguarda principalmente il calcolo infinitesimale, introduce la fondamentale nozione di limite, e quindi di derivata e integrale. Con questi strumenti sono analizzati i comportamenti delle funzioni, che spesso non hanno una descrizione esplicita ma sono soluzioni di una equazione differenziale, derivante ad esempio da un problema fisico.\nSettori.\nCome riportato sopra, le discipline principali sviluppate all'interno della matematica sono nate dalla necessit\u00e0 di eseguire calcoli nel commercio, di capire i rapporti fra i numeri, di misurare la terra e di predire eventi astronomici. Questi quattro bisogni possono essere collegati approssimativamente con la suddivisione della matematica nello studio sulla quantit\u00e0, sulla struttura, sullo spazio e sul cambiamento (cio\u00e8, aritmetica, algebra, geometria e analisi matematica). Oltre a queste, vi sono altre suddivisioni come la logica, la teoria degli insiemi, la matematica empirica di varie scienze (matematica applicata) e pi\u00f9 recentemente allo studio rigoroso dell'incertezza.\nQuantit\u00e0.\nLo studio sulle quantit\u00e0 incomincia con i numeri, in primo luogo con i numeri naturali (numeri interi non negativi) e tramite operazione aritmetiche su di essi. Le propriet\u00e0 pi\u00f9 profonde dei numeri interi sono studiate nella teoria dei numeri, di cui un esempio famoso \u00e8 l'ultimo teorema di Fermat. La teoria dei numeri inoltre presenta due problemi non risolti, largamente considerati e discussi: la Congettura dei numeri primi gemelli e la congettura di Goldbach.\nI numeri interi sono riconosciuti come sottoinsieme dei numeri razionali (\"frazioni\"). Questi, a loro volta, sono contenuti all'interno dei numeri reali, usati per rappresentare quantit\u00e0 continue. I numeri reali sono generalizzati ulteriormente dai numeri complessi. Queste sono i primi punti di una gerarchia dei numeri che continua a includere i quaternioni e gli ottonioni. L'analisi dei numeri naturali conduce inoltre ai numeri infiniti.\nStrumenti.\nStrumenti informatici.\nFra gli strumenti informatici negli ultimi anni si sono resi disponibili vari generi di pacchetti software volti ad automatizzare l'esecuzione di calcoli numerici, le elaborazioni simboliche, la costruzione di grafici e di ambienti di visualizzazione e, di conseguenza, volti a facilitare lo studio della matematica e lo sviluppo delle applicazioni che possano essere effettivamente incisive.\nParticolare importanza ed efficacia vanno assumendo quelli che vengono chiamati sistemi di algebra computazionale o addirittura con il termine inglese Computer algebra systems, abbreviato con CAS.\nSegnaliamo alcuni programmi open source o comunque gratuitamente disponibili per lo studio della matematica:\nStrutture.\nMolti oggetti matematici, come gli insiemi di numeri e funzioni, mostrano la loro struttura interna e coerente. Le propriet\u00e0 strutturali di questi oggetti sono investigate nello studio di gruppi, anelli, campi e altri sistemi astratti, i quali sono a loro volta oggetti. Questo \u00e8 il campo dell'algebra astratta. In questo campo un concetto importante \u00e8 rappresentato dai vettori, generalizzati nello spazio vettoriale, e studiati nell'algebra lineare. Lo studio di vettori combina tre tra le fondamentali aree della matematica: quantit\u00e0, struttura, e spazio. Il calcolo vettoriale espande il campo in una quarta area fondamentale, quella delle variazioni.\n \nSpazi.\nLo studio dello spazio incomincia con la geometria, in particolare con la geometria euclidea. La Trigonometria poi combina simultaneamente spazio e numeri. Lo studio moderno dello spazio generalizza queste premesse includendo la Geometria non euclidea (che assume un ruolo centrale nella teoria della relativit\u00e0 generale) e la topologia. Quantit\u00e0 e spazio sono trattati contemporaneamente in geometria analitica, geometria differenziale, e geometria algebrica. Con la geometria algebrica si ha la descrizione di oggetti geometrici come insiemi di soluzioni di equazioni polinomiali combinando i concetti di quantit\u00e0 e spazio, e anche lo studio di gruppi topologici, i quali combinano a loro volte spazio e strutture. I gruppi di Lie sono usati per studiare lo spazio, le strutture e le variazioni. La Topologia in tutte le sue molte ramificazioni pu\u00f2 essere considerata la zona di sviluppo pi\u00f9 grande nella matematica del XX secolo e include la congettura di Poincar\u00e9 e il controverso teorema dei quattro colori, di cui l'unica prova, eseguita a computer, non \u00e8 mai stata verificata da un essere umano.\n \nMatematica discreta.\nMatematica discreta \u00e8 il nome comune per i campi della matematica utilizzati nella maggior parte dei casi nell'informatica teorica. Questa include teoria della computazione, teoria della complessit\u00e0 computazionale, e informatica teorica. La teoria della computazione esamina le limitazioni dei vari modelli di computer, compresi i modelli pi\u00f9 potenti conosciuti - la Macchina di Turing. La teoria della complessit\u00e0 \u00e8 lo studio delle possibilit\u00e0 di trattazione da parte di un calcolatore; alcuni problemi, nonostante siano teoricamente risolvibili attraverso un calcolatore, sono troppo costosi in termini di tempo o spazio tanto che risolverli risulta praticamente impossibile, anche prevedendo una rapida crescita delle potenze di calcolo. Infine la teoria dell'informazione si interessa della quantit\u00e0 di dati che possono essere immagazzinati su un dato evento o mezzo e quindi di concetti come compressione dei dati e entropia.\nCome campo relativamente nuovo, la matematica discreta possiede un numero elevato di problemi aperti. Il pi\u00f9 famoso di questi \u00e8 il problema \" P=NP?\" uno dei problemi per il millennio.\n \nMatematica applicata.\nLa matematica applicata considera l'utilizzo della matematica teorica come strumento utilizzato per la risoluzione di problemi concreti nelle scienze, negli affari e in molte altre aree. Un campo importante della matematica \u00e8 la statistica, la quale utilizza la teoria della probabilit\u00e0 e permette la descrizione, l'analisi, e la previsione di fenomeni aleatori. La maggior parte degli esperimenti, delle indagini e degli studi d'osservazione richiedono l'utilizzo della statistica (molti statistici, tuttavia, non si considerano come veri e propri matematici, ma come parte di un gruppo collegato a essi). L'analisi numerica investiga metodi computazionali per risolvere efficientemente una vasta gamma di problemi matematici che sono, in genere, troppo grandi per le capacit\u00e0 di calcolo umane; essa include lo studio di vari tipi di errore che generalmente si verificano nel calcolo."}
{"id": "2709", "revid": "125931808", "url": "https://it.wikipedia.org/wiki?curid=2709", "title": "Metodo forza bruta", "text": "Metodo forza bruta (anche ricerca esaustiva), nella sicurezza informatica, indica un algoritmo di risoluzione di un dato problema che consiste nel verificare tutte le soluzioni teoricamente possibili fino a che si trova quella effettivamente corretta. Il suo principale fattore positivo \u00e8 che esso consente teoricamente di trovare sempre la soluzione corretta ma, per contro, questa \u00e8 sempre la soluzione pi\u00f9 lenta o dispendiosa: viene utilizzato come ultima risorsa sia in crittanalisi, sia in altre parti della matematica, ma solamente in quei casi in cui esso sia l'unico procedimento conosciuto o nei casi in cui altri algoritmi pi\u00f9 performanti, tipo l'attacco a dizionario, abbiano fallito.\nDescrizione.\nUtilizzo in crittoanalisi.\nIn ambito crittanalitico, questo metodo si utilizza in genere per trovare la chiave di un sistema che impiega un cifrario per individuare il quale non si conosca alcun attacco migliore ed \u00e8 noto appunto come \"attacco di forza bruta\". Questo fu, ad esempio, il metodo utilizzato dal controspionaggio polacco per decifrare i messaggi tedeschi della macchina Enigma, ideata da Arthur Scherbius. Per ottenere il risultato, infatti, essi utilizzarono la famosa \"Bomba\" ideata da Marian Rejewski, una speciale macchina calcolatrice in grado di sottoporre il messaggio cifrato ad un attacco di forza bruta, fino a trovare la soluzione. La macchina venne poi perfezionata dagli inglesi, grazie al contributo del grande matematico Alan Turing. \nQuesti primi rudimentali e mastodontici calcolatori erano lentissimi, se paragonati agli attuali computer, e potevano impiegare interi mesi per decifrare un breve messaggio. In tempi pi\u00f9 recenti, per supplire alla sempre maggiore velocit\u00e0 dei computer disponibili in commercio, divenne necessario utilizzare chiavi di dimensione sempre maggiore. Questa crescita delle dimensioni della chiave \u00e8 sostenibile, dato che mentre lo spazio delle chiavi (e quindi il tempo necessario per un attacco forza bruta) aumenta esponenzialmente con la lunghezza della chiave (come O(2n), per la precisione), il tempo di cifratura e decifrazione in genere ha poca dipendenza dalla lunghezza della chiave. Per fare un esempio, utilizzando chiavi di 256 bit, AES \u00e8 pi\u00f9 veloce del Data Encryption Standard (DES), che pu\u00f2 utilizzare solamente chiavi da 56 bit.\nUn esempio pratico di attacco di forza bruta \u00e8 quello di tentare di aprire una valigetta con serratura a combinazione provando tutte le possibili combinazioni delle rotelle numerate, che in genere sono solo tre e contengono ognuna una cifra da 0 a 9; le combinazioni totali, ossia i numeri da 000 a 999, sono in tutto 1.000, e altrettanti sono i tentativi massimi necessari per trovare la combinazione esatta. Per aumentare la protezione della valigetta da questo tipo di attacchi \u00e8 possibile aumentare il numero di ruote numerate; siccome il numero di combinazioni in questo caso cresce secondo le potenze di dieci, con una ruota in pi\u00f9 le possibili combinazioni passano da 1.000 a 10.000. Bisogna prestare attenzione per\u00f2 al \"trade off\", cio\u00e8 il rapporto tra tempo-memoria e tempo-processori: come spiegato da Daniel J. Bernstein nell'articolo riportato, un calcolatore con 232 processori \u00e8 incomparabilmente pi\u00f9 veloce del corrispondente calcolatore seriale di pari costo.\nUtilizzo in sicurezza informatica.\nNell'ambito della sicurezza informatica, questo metodo si utilizza soprattutto per trovare la \"password\" di accesso a un sistema. La differenza principale tra attaccare una chiave crittografica e attaccare una \"password\" \u00e8 che la prima \u00e8 solitamente stata generata in modo totalmente casuale mentre una password, per la sua stessa natura di dover essere ricordata e inserita da esseri umani, \u00e8 generalmente meno densa di informazioni. Utilizzando una parola italiana di 8 caratteri come password, la sua sicurezza (il numero di possibilit\u00e0 che un attaccante deve testare) non \u00e8 di 263 tentativi (una sicurezza equivalente a una chiave casuale di 64 bit) ma piuttosto il numero totale di parole italiane di 8 caratteri (una sicurezza equivalente a meno di 16 bit). \u00c8 quindi palese l'importanza di utilizzare password molto lunghe (spesso chiamate \"passphrase\") oppure generate casualmente; queste due scelte non fanno altro che barattare la facilit\u00e0 di memorizzazione con la lunghezza e il tempo necessario per inserire manualmente la password.\nQuando sul sistema \u00e8 possibile un attacco offline, ovvero quando l'attacco si pu\u00f2 eseguire su una copia di lavoro locale del sistema da attaccare, si pu\u00f2 compensare la lentezza di esecuzione con la quantit\u00e0 di risorse; laddove un singolo computer possa \"provare\" 100.000 chiavi al secondo, due computer possono provarne il doppio e cos\u00ec via (la velocit\u00e0 aumenta linearmente con le risorse utilizzate). Questa caratteristica ha motivato, nei recenti anni, molti attacchi \"distribuiti\" sfruttando solo i cicli inutilizzati di migliaia e migliaia di comuni computer (Internet facilita di molto l'organizzazione di questo tipo di attacchi). Questo ovviamente non \u00e8 applicabile a sistemi informatici dove sia possibile esclusivamente un attacco online, n\u00e9 a sistemi che utilizzino protezioni fisiche quali lucchetti metallici; non \u00e8 ovviamente possibile velocizzarne l'apertura provando due o pi\u00f9 chiavi alla volta."}
{"id": "2710", "revid": "125733691", "url": "https://it.wikipedia.org/wiki?curid=2710", "title": "Media (statistica)", "text": "In statistica, la media \u00e8 un singolo valore numerico che descrive sinteticamente un insieme di dati. Esistono varie tipologie di media che possono essere scelte per descrivere un fenomeno: quelle pi\u00f9 comunemente impiegate sono le tre cosiddette \"medie pitagoriche\" (aritmetica, geometrica e armonica). Nel linguaggio ordinario, con il termine \"media\" si intende comunemente la media aritmetica. \u00c8 l'indice di posizione pi\u00f9 utilizzato.\nDefinizione generale di Chisini.\nOscar Chisini ha formalizzato una definizione generale di media ampiamente accettata, che riflette la relativit\u00e0 del concetto di media rispetto al particolare fenomeno in analisi.\nDato un campione formula_1 di numerosit\u00e0 formula_2 e una funzione formula_3 in formula_2 variabili, la media delle formula_5 rispetto a formula_3 \u00e8 definita come quell'unico numero formula_7, se esiste, tale che sostituendolo a tutte le variabili il valore della funzione rimane inalterato:\nLe medie comunemente impiegate (aritmetica, geometrica, armonica, di potenza) sono casi particolari ottenibili tramite questa definizione, per una funzione formula_3 opportuna.\nMedia aritmetica.\nLa media aritmetica \u00e8 il tipo di media impiegato pi\u00f9 comunemente e quello al quale, con il termine \"media\", si fa in genere riferimento nel parlare comune. Viene usata per riassumere con un solo numero un insieme di dati su un fenomeno misurabile (per esempio, l'altezza media di una popolazione).\nViene calcolata sommando tutti i valori a disposizione e dividendo il risultato per il numero complessivo dei dati.\nLa formula della media aritmetica semplice per formula_2 elementi \u00e8:\nNel caso in cui si disponga della distribuzione di frequenze del fenomeno (carattere) misurato \u00e8 possibile calcolare pi\u00f9 agilmente la media aritmetica a partire dalle seguente formula:\ndove formula_13 \u00e8 il numero di modalit\u00e0 assunte dal carattere formula_14 formula_15 rappresenta la formula_16-esima modalit\u00e0 di formula_17 e formula_18 la corrispondente frequenza assoluta. Essendo poi formula_19, ne deriva che:\ndove formula_21 rappresenta la frequenza relativa della formula_16-esima modalit\u00e0 del carattere formula_23 \nLa media aritmetica ponderata (o media pesata) viene calcolata sommando i valori in analisi, ognuno moltiplicato per un coefficiente (detto anche peso) che ne definisce l'\"importanza\", e dividendo tutto per la somma dei pesi (quindi \u00e8 una combinazione lineare convessa dei dati in analisi). Alla luce di questa definizione, la media aritmetica semplice \u00e8 un caso particolare di media aritmetica pesata nella quale tutti i valori hanno peso unitario.\nLa formula generale per la media pesata \u00e8 quindi:\ndove formula_25 \u00e8 il peso del termine formula_26-esimo.\nSi dimostra facilmente che la media aritmetica \u00e8 un indice di posizione, in quanto aggiungendo o moltiplicando tutti i valori per una stessa quantit\u00e0 la media stessa aumenta o \u00e8 moltiplicata per quella stessa quantit\u00e0. Come tutti gli indici di posizione, la media aritmetica fornisce l'ordine di grandezza dei valori esistenti e permette di conoscerne la somma dei valori (moltiplicando la media per il numero formula_2 di elementi).\nOltre che in matematica, la media aritmetica \u00e8 ampiamente impiegata in svariati campi, quali economia, sociologia e nella maggior parte delle discipline accademiche.\nNonostante la media aritmetica sia spesso usata per fare riferimento alle tendenze, non fornisce un dato statistico robusto in quanto risente notevolmente dei valori anomali (outlier). Per questo si considerano spesso anche altri indici, come la mediana, che sono pi\u00f9 robusti rispetto ai valori anomali e si fa un'analisi comparata. Un tentativo di ridurre l'effetto dei valori estremi nel calcolo della media aritmetica \u00e8 costituito dalla trimmed mean, ovvero un particolare calcolo della media nel quale si considera solo una certa percentuale dei valori pi\u00f9 centrali, tralasciando i valori agli estremi di questi. \u00c8 comune, per esempio, il calcolo della trimmed mean al 50%, che consiste nella media aritmetica del 50% dei valori pi\u00f9 centrali, tralasciando dunque il 25% dei valori pi\u00f9 piccoli e il 25% di quelli pi\u00f9 grandi. \nPropriet\u00e0 della media aritmetica.\nLa media aritmetica gode delle seguenti propriet\u00e0:\nEsempio.\nDati cinque numeri:\nla loro media aritmetica \u00e8 data da:\nMedia ponderata.\nPer calcolare la media ponderata di una serie di dati di cui ogni elemento formula_49 proviene da una differente distribuzione di probabilit\u00e0 con una varianza formula_50 nota, una possibile scelta per i pesi \u00e8 data da:\nLa media ponderata in questo caso \u00e8:\ne la varianza della media ponderata \u00e8:\nche si riduce a formula_54 quando tutti i formula_55.\nIl significato di tale scelta \u00e8 che questa media pesata \u00e8 lo stimatore di massima verosimiglianza della media delle distribuzioni di probabilit\u00e0 nell'ipotesi che esse siano indipendenti e normalmente distribuite con la stessa media.\nMedia geometrica.\nLa media geometrica di formula_2 termini \u00e8 la radice formula_2-esima del prodotto degli formula_2 valori:\nSfruttando le propriet\u00e0 dei logaritmi, l'espressione della media geometrica pu\u00f2 essere resa trasformando i prodotti in somme e le potenze in prodotti:\nDalla precedente scrittura si ricava anche una propriet\u00e0 della media geometrica: il logaritmo della media geometrica \u00e8 uguale alla media aritmetica dei logaritmi. Infatti, svolgendo il logaritmo su entrambi i lati dell'uguaglianza e ricordando che formula_61, si ottiene:\nNel caso si disponga della distribuzione di frequenze della variabile, \u00e8 possibile calcolare pi\u00f9 facilmente la media geometrica attraverso la seguente formula:\ndove formula_13\u00e8 il numero delle modalit\u00e0 assunte dalla variabile formula_17, formula_15 rappresenta la formula_16-esima modalit\u00e0 di formula_17 e formula_18 la corrispondente frequenza assoluta. Dalla precedente si ottiene anche:\nAnalogamente al caso della media aritmetica, attribuendo un peso ai termini si pu\u00f2 calcolare la media geometrica ponderata:\nLa media geometrica pu\u00f2 essere vista anche come media aritmetico-armonica. Definendo infatti due successioni:\nformula_74 e formula_75 convergono alla media geometrica di formula_17 e formula_41.\nInfatti le successioni convergono ad un limite comune. Si pu\u00f2 infatti osservare che:\nLo stesso ragionamento pu\u00f2 essere applicato sostituendo le medie aritmetica e armonica con una coppia di medie generalizzate di ordine finito e opposto.\nLa media geometrica si applica a valori positivi. Ha un chiaro significato geometrico: ad esempio la media geometrica di due numeri \u00e8 la lunghezza del lato di un quadrato equivalente ad un rettangolo che abbia i lati di modulo pari ai due numeri. Lo stesso vale in un numero di dimensioni superiore. La media geometrica trova impiego soprattutto dove i valori considerati vengono per loro natura moltiplicati tra di loro e non sommati. Esempio tipico sono i tassi di crescita, come i tassi d'interesse o i tassi d'inflazione.\nUna caratteristica \u00e8 che valori piccoli (rispetto alla media aritmetica) sono molto pi\u00f9 influenti dei valori grandi. In particolare, \u00e8 sufficiente la presenza di un unico valore nullo per annullare la media.\nEsempio.\nDati cinque numeri:\nla loro media geometrica \u00e8 data da:\nMedia armonica.\nLa media armonica di formula_2 termini \u00e8 definita come il reciproco della media aritmetica dei reciproci:\nPer praticit\u00e0 di calcolo si pu\u00f2 applicare la seguente formula, ottenuta tramite le propriet\u00e0 di somme e prodotti:\nSe a un insieme di dati \u00e8 associato un insieme di pesi formula_84, \u00e8 possibile definire la media armonica ponderata come:\nLa media armonica semplice rappresenta un caso particolare, nel quale tutti i pesi hanno valore unitario.\nLa media armonica \u00e8 fortemente influenzata dagli elementi di modulo minore: rispetto alla media aritmetica risente meno dell'influenza di outlier grandi, ma \u00e8 influenzata notevolmente dagli outlier piccoli.\nEsempio.\nDati cinque numeri:\nla loro media armonica \u00e8 data da:\nMedia di potenza.\nLa media di potenza (o media generalizzata o media di H\u00f6lder o media formula_88-esima) rappresenta una generalizzazione delle medie pitagoriche. \u00c8 definita come la radice formula_88-esima della media aritmetica delle potenze di esponente formula_88 degli formula_2 valori considerati:\nMolte altre tipologie di media sono casi particolari della media generalizzata, per opportuni valori di formula_88:\nInoltre:\nAd ogni termine pu\u00f2 essere associato un coefficiente detto peso, in genere rappresentato dalla frequenza oppure da un valore il quale descrive l'importanza (oggettiva o soggettiva) che il singolo elemento riveste nella distribuzione. Se ai dati in esame si assegna un insieme di pesi formula_101, tali che formula_102, \u00e8 possibile definire la media pesata:\nMedia aritmetico-geometrica.\nLa media aritmetico-geometrica (AGM) di due numeri reali positivi formula_17 e formula_41 \u00e8 definita come limite comune di due successioni definite come segue.\nSi determinano la media aritmetica formula_106 e la media geometrica formula_107 di formula_17 e formula_41\nQuindi si itera il procedimento, sostituendo formula_106 ad formula_17 e formula_107 a formula_41. In questo modo si ottengono due successioni:\nLe due successioni sono convergenti e hanno limite comune, detto media aritmetico-geometrica di formula_17 e formula_41, indicata come formula_120 o talvolta come formula_121.\nLa media geometrica di due numeri \u00e8 sempre minore della media aritmetica, di conseguenza formula_122 \u00e8 una successione crescente, formula_74 \u00e8 decrescente e si ha formula_124 (le disuguaglianze sono strette se formula_125).\nQuindi formula_120 \u00e8 un numero compreso fra la media aritmetica e la media geometrica di formula_17 e formula_41.\nInoltre, dato un numero reale formula_129, vale la relazione\nEsiste anche un'espressione in forma integrale di formula_120:\ndove formula_133 rappresenta l'integrale ellittico completo di prima specie:\nInoltre, poich\u00e9 la media aritmetico-geometrica converge piuttosto rapidamente, la formula precedente \u00e8 utile anche nel calcolo degli integrali ellittici.\nIl reciproco della media aritmetico-geometrica di formula_135 e formula_136 \u00e8 chiamata costante di Gauss, in onore del matematico tedesco Carl Friedrich Gauss.\nMedia integrale.\nUna generalizzazione del concetto di media a distribuzioni continue prevede l'uso di integrali.\nSupponiamo di avere una funzione formula_138, integrabile. Allora si pu\u00f2 definire la media formula_139 come:\nData inoltre una funzione formula_141 tale che formula_142, detta \"peso\", si pu\u00f2 definire la media integrale pesata formula_143 come:\nPi\u00f9 in generale data una funzione formula_145 dove formula_146 \u00e8 un insieme sul quale \u00e8 definita una funzione di integrazione, si definisce la media formula_139 come:\nMedia temporale.\nLa media temporale, spesso usata nella trattazione di segnali, \u00e8 chiamata componente continua. Si tratta della media integrale calcolata in un intervallo di tempo tendente all'infinito.\nper: formula_150"}
{"id": "2711", "revid": "110157", "url": "https://it.wikipedia.org/wiki?curid=2711", "title": "Merano", "text": "Merano (IPA: , \"Meran\" in tedesco, \"Maran\" in ladino) \u00e8 un comune italiano di abitanti, capoluogo della comunit\u00e0 comprensoriale del Burgraviato, nella provincia autonoma di Bolzano, in Trentino-Alto Adige.\nGeografia fisica.\nTerritorio.\nCapoluogo della Comunit\u00e0 comprensoriale del Burgraviato, \u00e8 circondata dalle montagne (1500\u20133330\u00a0m) e si trova nel fondovalle all'inizio di quattro importanti valli: la Val Venosta, la Val Passiria, la Val d'Adige e la Val d'Ultimo.\nAttraversata dal torrente Passirio che confluisce nell'Adige, si trova alle pendici del Gruppo Tessa (fino a \u00a0, confine con l'Austria) e dell'Altopiano del Salto (fino a \u00a0m).\nA sud Merano dista 30\u00a0km dal capoluogo di provincia, Bolzano, al quale \u00e8 collegata da una superstrada a 4 corsie, conosciuta come \"MeBo\", e da una linea ferroviaria. A ovest comincia la Val Venosta, con la ferrovia della Val Venosta, a sud-ovest la Val d'Ultimo e a nord-est la Val Passiria.\nAlla periferia di Merano sorgono il paese e il castello di Tirolo (\"Dorf Tirol\", \"Schloss Tirol\") da cui prende nome la regione storica del Tirolo.\nQuartieri.\nMerano \u00e8 divisa in diversi quartieri. Il vecchio nucleo di Merano con il centro storico e il quartiere Steinach si trovano a sulla riva destra orografica del Passirio; le frazioni di Maia Alta (\"Obermais\") e Maia Bassa (\"Untermais\"), si trovano di fronte sulla riva sinistra del fiume. Quarazze (\"Gratsch\") e Labers sono distretti rurali: il primo occupa l'estremo nord-ovest dell'area urbana ai piedi delle pendici del gruppo Tessa, mentre Labers si estende sulle pendici del Montezoccolo (Tsch\u00f6gglberg in tedesco) a est. Sinigo, con la sua zona industriale e commerciale, \u00e8 separata dal resto della citt\u00e0 a sud.\nTurismo.\nConsiderato luogo di cura sin dal XIX secolo, Merano era inizialmente orientata verso un turismo per la terza et\u00e0, grazie al clima mite e alla quiete che la caratterizzano. Nel XX secolo e particolarmente negli ultimi due decenni questa tendenza \u00e8 cambiata soprattutto grazie a un'offerta pi\u00f9 variegata e all'arrivo del turismo nazionale e internazionale che ha raggiunto e superato quello dei paesi germanofoni facendo notevolmente scendere l'et\u00e0 media dei suoi visitatori.\nOrigini del nome.\nIl toponimo \u00e8 attestato come \"Mairania\" nell'857, nel 1242 come \"Meran\" e nel 1317 come \"stat ze Meran\" (\"citt\u00e0 di Merano\"). Dal XV secolo prevale la forma \"auf der Meran\". Il toponimo \u00e8 un prediale derivato da \"Marius\" + \"anum\", come attestano anche molti altri esempi italiani; la \"e\" \u00e8 facilmente spiegata come -\"arj\"- &gt; -\"ajr\"- &gt; -\"er\"-; la forma tedesca \"Meran\", per l'accento non ritratto, riflette una germanizzazione piuttosto recente.\nStoria.\nIn epoca romana la zona dell'attuale Merano \u00e8 detta \"Maia\" e si trova sul confine tra la provincia della Rezia e la Regio X Venetia et Histria, ai margini settentrionali del municipium di Trento. In epoca tardo-antica vi si sviluppa il \"castrum Maiense\", un insediamento fortificato localizzato a partire dalla rocca dell'attuale castel San Zeno (\"Zenoburg\"). Nella cappella del \"castrum\" furono sepolti san Valentino di Rezia (alla fine del V secolo) e san Corbiniano di Frisinga (attorno al 730). \u00c8 invece del 857 la prima menzione del nome di \"Mairania\".\nMerano si sviluppa notevolmente sotto la famiglia d'arme divenuta allora proprietaria del castello di Tirolo. La dinastia assume il nome di conti del Tirolo nel corso del Duecento, in particolare con Alberto III di Tirolo e con Mainardo II di Tirolo-Gorizia, quando l'antico nucleo urbanistico assume la sua caratteristica fisionomia. Di quel periodo rimane l'imponente torre \"Ortenstein\" (anche nota come torre delle Polveri - \"Pulverturm\" - perch\u00e9 usata dal XVI secolo come deposito di esplosivi), sede un tempo del burgravio principesco.\nMerano diviene citt\u00e0 nel corso del XIII secolo e acquisisce diritti cittadini nel 1317. Nel XIV secolo, grazie anche ai privilegi concessi da Leopoldo III, divenuto per eredit\u00e0 anche Conte del Tirolo, si sviluppa molto il settore commerciale. Ne \u00e8 anche testimone l'attivit\u00e0 intensa di notai nel Tre e Quattrocento.\nCon il trasferimento della sede dei nuovi conti d'Asburgo ad Innsbruck nel 1420 la citt\u00e0 perde la sua primaria importanza come centro economico, pur rimanendo formalmente capitale della contea del Tirolo fino al 1848. Solo con le guerre di liberazione del Tirolo del 1809, guidate da Andreas Hofer della Passiria, Merano ritorna al centro dell'attenzione: sul monte Benedetto (\"Segenb\u00fchel\"), sopra Merano, i tirolesi combattono vittoriosamente una battaglia contro i Francesi e i Bavaresi nell'ambito della guerriglia da loro condotta contro le truppe franco-bavaresi, che alla fine di una lunga battaglia combattuta al Bergisel di Innsbruck, Andreas Hofer, non ottenuto il promesso appoggio dell'imperatore asburgico, perde per nettissima inferiorit\u00e0 di forze la battaglia finale e verr\u00e0 pochi mesi dopo giustiziato a Mantova, mentre la figlia dell'imperatore d'Austria va in sposa a Napoleone quale pegno di pace.\nNella seconda met\u00e0 dell'Ottocento Merano diviene un importante luogo di cura e villeggiatura dell'Impero austro-ungarico, grazie anche al collegamento ferroviario inaugurato nel 1881 e completato con la stazione ferroviaria su disegno di von Chabert del 1905. Conseguentemente la citt\u00e0 si espande al di fuori del perimetro delle mura su modelli urbanistici di derivazione viennese e salisburghese e con l'apporto dell'urbanista tedesco Theodor Fischer. Dopo la Prima guerra mondiale Merano, come tutta la parte meridionale del Tirolo, viene annessa all'Italia. Tra le due guerre vi viene realizzato l'ippodromo di Maia.\nMerano ha un'antica tradizione turistica. Molti sono infatti gli ospiti della politica e della cultura che hanno passato le loro vacanze nella citt\u00e0, per esempio l'imperatrice Sissi e gli scrittori Franz Kafka e Gottfried Benn. Questo soprattutto perch\u00e9 scienziati e medici hanno sempre consigliato la citt\u00e0 per il suo clima mite e quasi mediterraneo e per la qualit\u00e0 dell'aria. Nel 1914 viene ampliato il Kurhaus, opera dell'architetto Friedrich Ohmann che era legato alla Secessione viennese.\nLe prime corse di cavalli a Merano risalgono al 1896 e la creazione di un primo ippodromo al 1900. Dopo un decennio di crisi, una nuova imponente struttura per la corsa ad ostacoli \u00e8 realizzata e aperta agli appassionati nel 1935. Il Gran Premio Merano \u00e8 abbinato ad una ricca lotteria nazionale.\nA differenza di Bolzano, il volto di Merano non viene stravolto dal fascismo italiano. Inoltre, nel corso della Seconda guerra mondiale, Meran non subisce bombardamenti, per via del fatto che viene considerata una zona adibita al ricovero dei malati di guerra. La citt\u00e0 \u00e8 a lungo amministrata (fino al 1935) dal sindaco e poi podest\u00e0 Maximilian Markart, che sa conservarne la vocazione turistica internazionale. Gli interventi pubblici sono tesi per lo pi\u00f9 a sviluppare le strutture esistenti, come nel caso dell\u2019ampliamento dell\u2019ippodromo di Maia, o a dare attuazione ad antiche aspirazioni, come negli studi per la realizzazione della citt\u00e0 termale.\nSe si prescinde dal caso di Sinigo, la frazione meridionale sorta attorno alla bonifica del fondovalle e alla fabbrica della Montecatini, gli investimenti per l\u2019edilizia popolare saranno spesso tardivi e comunque non inquadrabili in un progetto di promozione dell\u2019immigrazione.\nTra le due guerre Merano riprende il suo volto di citt\u00e0 internazionale. Negli anni \u201930 diviene meta di molte famiglie ebree in fuga dal resto d\u2019Europa. Questa situazione va in crisi a partire dal 1938 e soprattutto dopo il settembre 1943.\nA met\u00e0 settembre 1943 scattano i rastrellamenti degli ebrei. A seguito delle leggi razziali italiane del 1938, la popolazione ebraica della provincia, residente in maggioranza a Merano, si era gi\u00e0 oltremodo assottigliata. I pi\u00f9 si erano trasferiti altrove e in citt\u00e0 erano rimaste circa sessanta persone. Ventidue di esse (seguite poi da altre) sono arrestate dal SOD (\"Sicherheits- und Ordnungsdienst\") per ordine delle SS e avviate, il 16 settembre, ai campi di sterminio. Si tratta della prima deportazione di ebrei avvenuta su territorio italiano.\nMerano non subisce attacchi aerei (tranne quello su Sinigo all\u2019inizio di aprile del 1945). Gi\u00e0 nei primi anni di guerra infatti alcuni alberghi meranesi sono trasformati in ospedali militari. Dopo l\u2019occupazione tedesca Merano diviene citt\u00e0 ospedaliera, meta per i feriti provenienti dal fronte italiano. Nel 1944 essa viene dichiarata formalmente \u201ccitt\u00e0 ospedaliera\u201d (\"Lazarettstadt\"), una qualifica che assicura particolare salvaguardia in base alle convenzioni internazionali. Merano \u00e8 perci\u00f2 rifugio sicuro per diverse personalit\u00e0 e attivit\u00e0 segrete, centro tra l\u2019altro della rete di distribuzione di denaro falso nota come operazione Bernhard.\nDopo la distruzione degli impianti norvegesi Norsk-Hydro di Vemork, che producono l\u2019acqua pesante destinata ai progetti tedeschi per realizzare la bomba atomica, nel novembre 1943 un gruppo di scienziati tedeschi visita lo stabilimento di Sinigo e la centrale di Marlengo per verificare se l\u2019impianto di elettrolisi della Montecatini sia tecnicamente adatto alla produzione di acqua pesante. Malgrado il parere negativo, a Sinigo avr\u00e0 comunque luogo una piccola produzione del prezioso liquido.\nLa fabbrica di Sinigo viene bombardata il 4 aprile del 1945, non a causa dell\u2019acqua pesante, ma per la produzione di metanolo.\nLa guerra si conclude con un inutile fatto di sangue dai contorni mai del tutto chiariti. Il 30 aprile 1945 a Merano i militari tedeschi aprono il fuoco su due cortei di persone che intendevano festeggiare la fine del conflitto. Otto morti e molti feriti.\nAnche dopo il 1945 Merano \u00e8 una delle mete pi\u00f9 frequentate dai turisti in Alto Adige.\nA Merano si trova il museo provinciale del turismo \"Touriseum\", ospitato nel castel Trauttmansdorff, al quale \u00e8 annesso il giardino botanico, uno dei pi\u00f9 belli in Italia. A dicembre 2005 sono state riaperte le Terme di Merano con annesso un hotel a quattro stelle. Nel corso del 2017 la citt\u00e0 di Merano ha festeggiato i 700 anni dalla introduzione del suo primo ordinamento civico, con una serie di mostre e manifestazioni storiche durate 365 giorni.\nStemma.\nLo stemma mostra l'aquila tirolese, seduta su un muro con quattro pezzi di merlatura ghibellina e tre arcate che simboleggiano la citt\u00e0. L'insegna \u00e8 conosciuta dal XIV secolo; il sigillo pi\u00f9 vecchio risale al 1353 e quello a colori al 1390. In un'immagine del 1759 l'aquila viene raffigurata con una corona e una ghirlanda verde d'onore, il cosiddetto \"Ehrenkr\u00e4nzel\". Nel 1911 fu concesso uno stemma simile, ma con le arcate con i cancelli aperti sopra un prato di trifoglio. Tale aspetto venne confermato anche nel 1928, ma nel 1973 si decise di tornare allo stemma precedente.\nMonumenti e luoghi d'interesse.\nArchitetture religiose.\nTra le chiese storiche di Merano il Duomo di San Nicol\u00f2, con la cappella di Santa Barbara, la chiesa di Santo Spirito (gi\u00e0 chiesa dell'Ospedale), quelle di Santa Maria del Conforto e di San Vigilio a Maia Bassa. Risalgono al Novecento la chiesa di Santa Maria Assunta e la chiesa di San Giusto a Sinigo.\nNel centro della citt\u00e0 si trovano anche il convento dei Cappuccini e l'ex convento delle Clarisse.\nArchitetture civili.\nKurhaus.\nProgettato nel 1873 dall'architetto Josef Czerny, il Kurhaus (\"casa di cura\") venne inaugurato il 14 novembre 1874 e ristrutturato successivamente tra il 1913 e il 1914 dall'architetto Friedrich Ohmann. \u00c8 di Ohmann il progetto della grande sala \"Kursaal\" della rotonda. L'edificio \u00e8 stato sottoposto ad un radicale restauro negli anni '80, e ora presenta 13 sale e permette di ospitare fino a 1000 persone.\nMura e Porte.\nVerso la fine del XIII secolo la citt\u00e0 fu dotata di mura citate anche nel primo ordinamento cittadino del 1317. Esse racchiudevano l'attuale centro storico e, nella parte meridionale, fungevano anche da difesa contro le piene del torrente Passirio che non aveva argini. I passaggi attraverso le mura avvenivano esclusivamente in quattro porte.\nPonte Romano.\nIl Ponte Romano (\"Steinerner Steg\") \u00e8 il ponte pi\u00f9 antico ancora conservato della citt\u00e0 di Merano, risalendo al 1617. Fu edificato sul luogo dove in precedenza erano esistiti altri ponti, per lo pi\u00f9 realizzati in legno. \u00c8 chiuso al traffico e collega il quartiere Steinach a Maia Alta superando il torrente Passirio.\nTeatro Civico.\nInaugurato nel 1900 \u00e8 un teatro civico realizzato su progetto dell'architetto Martin D\u00fclfer (1859-1942) di Monaco di Baviera e si contraddistingue per le forme eclettiche da fine secolo, ispirate allo Jugendstil internazionale. Nel periodo del fascismo fu intitolato a Giacomo Puccini.\nStazione di Merano.\nEretta in stile architettonico \"Jugendstil viennese\" su modello del von Chabert con piazza antistante disegnata dall'urbanista Theodor Fischer.\nArchitetture militari.\nA Merano esistono le caserme:\nMerano \u00e8 stata sede della Brigata alpina \"Orobica\" fino al 1991; ora invece \u00e8 di stanza il Reggimento Logistico \"Julia\", unit\u00e0 logistica operativa dell'Esercito Italiano il cui Comando \u00e8 dislocato alla caserma \"Battisti\".\nPasseggiate.\nMerano \u00e8 una citt\u00e0 che possiede passeggiate molto sviluppate, in posizione panoramica. La pi\u00f9 famosa \u00e8 la passeggiata Tappeiner, che a mezza costa del Monte Benedetto collega Quarazze a castel San Zeno. Da questa passeggiata \u00e8 facilmente raggiungibile la Torre delle Polveri e anche la passeggiata Gilf, che si snoda sui due lati del Passirio poco prima del suo ingresso in citt\u00e0.\nSociet\u00e0.\nRipartizione linguistica.\nLa popolazione meranese \u00e8 grosso modo, per met\u00e0 di madrelingua italiana e per met\u00e0 di madrelingua tedesca:\nPrima dell'approvazione del Pacchetto per l'Alto Adige Merano era una citt\u00e0 a maggioranza italiana (58,6% al censimento del 1961).\nReligione.\nA Merano vive una piccola comunit\u00e0 ebraica con una propria sinagoga, inaugurata nel 1901 ed un piccolo museo. Vi sono anche una chiesa dedicata al culto russo-ortodosso, completata nel 1897 all'interno della Casa \"Borodine\" su progetto dell'architetto Tobias Brenner e dedicata a San Nicola taumaturgo e, dalla seconda met\u00e0 dell'Ottocento, una comunit\u00e0 e una chiesa evangelica luterana, eretta nel 1885 su progetto dell'architetto Johann Vollmer di Berlino e preceduta da una casa di preghiera (\"Bethaus\") del 1862, fondata da Thilo von Tschirsky nel quartiere di Steinach. Un tempo c'erano una chiesetta anglicana e una piccola comunit\u00e0 anglo-americana.\nA Merano esiste anche una comunit\u00e0 dei testimoni di Geova che tiene adunanze in lingua italiana e tedesca nella Sala del Regno situata in via Zuegg.\nEtnie e minoranze straniere.\nSecondo dati ISTAT i cittadini stranieri a Merano al 1\u00ba gennaio 2018 sono risultati 6.570 (16,2% tra tutti i residenti), in aumento di 218 unit\u00e0 rispetto all'anno precedente.\nLe prime dieci comunit\u00e0 sono risultate quelle provenienti da:\nCultura.\nDal 1986 a Merano si svolgono le Settimane Musicali Meranesi, ideate nel 150\u00ba anniversario della fondazione della citt\u00e0 come luogo di cure termali. Il Festival si svolge all\u00b4interno del padiglione del Kurhaus dove orchestre di fama internazionale si alternano nel corso della estate musicale.\nMeranoJazz \u00e8 un importante festival jazz organizzato dal comune di Merano che si svolge annualmente nel mese di luglio, a partire dal 1997. La programmazione si concentra su noti musicisti e formazioni della scena nazionale e mondiale. Dal 2002 comprende la Mitteleuropean Jazz Academy, un workshop per musicisti jazz che, all'interno di un contesto internazionale, mira ad unire concettualmente l'area culturale italiana e tedesca, coinvolgendo insegnanti delle due aree linguistiche. Inoltre, ogni anno \u00e8 presente presso la Jazz Academy un artist in residence di fama mondiale.\nLa citt\u00e0 di Merano \u00e8 dal 1993 sede del \"Meraner Lyrikpreis\" (premio di poesia lirica di Merano), uno dei pi\u00f9 prestigiosi premi letterari in lingua tedesca. Fra i vincitori della competizione biennale, scelti da una giuria internazionale, si annoverano Kurt Drawert, Kathrin Schmidt, J\u00fcrgen Nendza, Oswald Egger, Michael Donhauser, Ulrike Almut Sandig e Uwe Kolbe.\nDal 1995 la citt\u00e0 \u00e8 sede del Premio letterario internazionale Merano-Europa (narrativa e traduzione), promosso nelle lingue italiana e tedesca dall'Associazione culturale Passirio Club Merano in collaborazione con Edizioni alphabeta Verlag e S\u00fcdtiroler K\u00fcnstlerbund.\nNel 2017 l'Amministrazione comunale meranese candida la citt\u00e0 per il titolo di \"Capitale italiana della cultura 2020\" con il motto \"Una piccola Europa d'Italia\". Il 15 gennaio 2018 viene reso noto dal Ministero dei beni e delle attivit\u00e0 culturali e del turismo che Merano \u00e8 fra le dieci citt\u00e0 finaliste assieme ad Agrigento, Bitonto, Casale Monferrato, Macerata, Nuoro, Parma, Piacenza, Reggio Emilia e Treviso.\nMedia.\nNel comune c'\u00e8 la sede italiana della radio ERF S\u00fcdtirol.\nEconomia.\nCon 16.913 occupati in 3.946 posti di lavoro Merano viene a essere la seconda citt\u00e0 della provincia, dopo Bolzano, come offerta lavorativa. Tre aziende della citt\u00e0 hanno pi\u00f9 di 250 lavoratori ciascuna.\nArtigianato.\nPer quanto riguarda l'artigianato, importante e rinomata \u00e8 la produzione di mobili d'arte, di arredamenti tipici campagnoli, di strumenti musicali, di legatoria in pelle e di abbigliamento.\nInfrastrutture e trasporti.\nLa principale infrastruttura storicamente utilizzata per i collegamenti con Merano, oltre allo stesso fiume Adige utilizzato fin dall'antichit\u00e0, \u00e8 la strada statale dello Stelvio da cui proprio in tale citt\u00e0 si dirama la statale del Passo di Giovo.\nLa stazione di Merano \u00e8 gestita da Rete Ferroviaria Italiana ed \u00e8 servita dai collegamenti regionali per Malles Venosta e Bolzano svolti da SAD e Trenitalia nell'ambito del contratto di servizio stipulato con la Provincia autonoma di Bolzano.\nIl trasporto pubblico urbano \u00e8 gestito dalla SASA, che gestisce il trasporto pubblico urbano anche a Bolzano. I nodi d'interscambio delle autolinee sono Piazza Stazione, Via IV Novembre (di fronte a Piazzale Prader) e Via Andreas Hofer, di fronte alla stazione ferroviaria di Merano.\nFra il 1908 e il 1956 era inoltre attiva una rete tranviaria costituita da una linea urbana fra la stazione e piazza Fontana e una extraurbana fra piazza del Teatro e Foresta, nelle adiacenze della birreria Forst. Gestita da altro concessionario, fra il 1906 e il 1950 nella stessa piazza del Teatro aveva inoltre capolinea la tranvia Lana-Merano.\nNegli anni 2000 \u00e8 stato dato il via alla costruzione di piste ciclabili dell'Alto Adige; a Merano ad esempio transita la ciclabile della Val Venosta, che dal passo di Resia conduce a Bolzano oltre alla ciclabile della Val Passiria che conduce a San Leonardo in Passiria.\nDal 25 novembre del 2019 a Merano \u00e8 iniziata la prima sperimentazione su scala nazionale di un autobus elettrico a conduzione autonoma. La sperimentazione \u00e8 nata dal progetto Mentor, finanziato dal programma di cooperazione europea Interreg V/A Italia-Svizzera, con capofila i comuni di Merano e Briga-Glis, in Svizzera.\nSport.\nNel campo della Formula 1 Merano \u00e8 nota per aver dato i natali all'attuale team principal della scuderia americana Haas F1 Team Gunther Steiner."}
{"id": "2712", "revid": "1632387", "url": "https://it.wikipedia.org/wiki?curid=2712", "title": "Mar Tirreno", "text": "Il Mar Tirreno \u00e8 quella parte del mar Mediterraneo occidentale che si estende a occidente della penisola italiana fino alle coste della Corsica e della Sardegna e al Canale di Sardegna: pu\u00f2 essere suddiviso in Tirreno settentrionale, centrale e meridionale.\nStoria.\nPrende il nome dall'appellativo Tirreni (\"Tyrsenoi\" o \"Tyrrhenoi\"), l'etnonimo con il quale i Greci chiamavano gli Etruschi i cui territori nell'VIII secolo a.C. a nord si estendevano fino alla foce dell'Arno nei pressi di Pisa, e che nei due secoli successivi ampliarono il loro raggio d'azione fino alla foce del fiume Magra in Liguria, mentre a sud si estendevano fino alla Campania, detta per questo anche Etruria Campana.\nLe prime attestazioni dei Tirreni nei testi degli autori greci si trovano nella Teogonia di Esiodo (VIII secolo a.C.) e nell'inno omerico a Dioniso (VII-VI secolo a.C.).\nNella Teogonia di Esiodo:\nNell'Inno omerico a Dioniso dove i Tirreni vengono ritratti come pirati:\nSecondo la leggenda della fondazione di Roma, il mar Tirreno e pi\u00f9 precisamente la costa laziale \u00e8 l'approdo di Enea in fuga da Troia, secondo quanto riporta l'Eneide di Virgilio. Nel Medioevo \u00e8 teatro delle azioni delle repubbliche marinare di Gaeta e Amalfi. In epoca contemporanea Anzio \u00e8 invece teatro dello sbarco degli alleati durante la seconda guerra mondiale poco prima dell'Armistizio di Cassibile e l'inizio della resistenza italiana contro il nazifascismo.\nGeografia.\nConfini.\n\u00c8 compreso fra la Corsica, la Sardegna, la Sicilia, la Calabria, la Basilicata, la Campania, il Lazio e la Toscana; \u00e8 collegato al mar Ionio tramite lo Stretto di Messina ed \u00e8 diviso dal mar Ligure dall'isola d'Elba, con il Canale di Corsica a ponente e il Canale di Piombino a levante. A meridione e a sud-ovest confina anche con il Canale di Sicilia e il canale di Sardegna. \nIl confine fra mar Tirreno e mar Ligure \u00e8 quindi costituito dalla linea immaginaria che congiunge Capo Corso all'isola d'Elba e al canale di Piombino, lungo il 43\u00ba parallelo. Questa suddivisione \u00e8 ritenuta valida dall'Istituto idrografico della Marina Militare Italiana, che usa perlopi\u00f9 \"Mar Ligure\" nei portolani relativi alla costa toscana settentrionale.\nTuttavia nella percezione comune e secondo una tradizione radicata, prevale l'idea che il confine settentrionale tra il mar Ligure e il mar Tirreno sia situato alla foce del Magra, in Liguria, e che quindi tutta la costa toscana si affacci sul Tirreno. Questa versione tradizionale dei confini ha portato a varie conseguenze: vicino a Pisa negli anni trenta \u00e8 stata fondata dal Fascismo una localit\u00e0 balneare denominata Tirrenia; il quotidiano di Livorno si chiama \"Il Tirreno\" e Viareggio e Castiglioncello sono popolarmente definite le \"Perle del Tirreno\". Occorre tuttavia considerare che nelle carte dell'Ottocento il mare che bagnava la Toscana era talvolta chiamato semplicemente \"Mare Toscano\".\nL'Organizzazione idrografica internazionale, in un suo documento del 1953 tuttora in vigore, adotta come confine la linea che congiunge Capo Corso (in Corsica) con l'isola Tinetto (nel Golfo della Spezia). Pertanto tutta la costa toscana e il Golfo della Spezia farebbero parte del mar Tirreno.\nQuesto confine \u00e8 in via di ridefinizione: infatti la stessa Organizzazione ha pubblicato nel 1985 una bozza del documento definitivo sui limiti dei mari che fa coincidere il confine sud-orientale del mar Ligure con quello lungo il 43\u00ba parallelo Nord da Capo Corso a Piombino.\nIl confine fra il Mar Tirreno e il Mar Mediterraneo \u00e8 costituito dalla linea immaginaria che congiunge Capo Boeo a Marsala in Sicilia con Capo Teulada in Sardegna.\nAlto a basso Tirreno.\nIl mar Tirreno si puo' suddividere in Mar Tirreno settentrionale o Alto Tirreno che va dall'arcipelago toscano alle coste orientali della Corsica, il nord-ovest della Sardegna fino alle coste del Basso Lazio comprendendo poco meno di un 1/3 della superficie marina e basso Tirreno o Tirreno meridionale che va dal basso Lazio fino alle coste settentrionali della Sicilia e il Canale di Sardegna, comprendendo poco piu' dei 2/3 della superficie marina.\nCaratteristiche.\nIl mare si trova vicino alla faglia che divide l'Africa dall'Europa; di conseguenza le catene montuose sottomarine e i vulcani attivi abbondano. I principali fiumi che vi sfociano, in gran parte a regime torrentizio, da nord a sud, sono: l'Ombrone, il Tevere, il Garigliano e il Volturno e la sua profondit\u00e0 massima \u00e8 di in una fossa vicino all'isola di Ponza. \u00c8 un poco pescoso, sicch\u00e9 i suoi porti sono generalmente utilizzati per il trasporto dei passeggeri e delle merci. I principali sono Piombino, Civitavecchia, Cagliari, Olbia, Napoli, Salerno, Milazzo, Palermo, Trapani e Gioia Tauro, che \u00e8 il pi\u00f9 grande terminal per trasbordo del mar Mediterraneo.\nIsole e arcipelaghi.\nOltre alle isole maggiori che ne delimitano approssimativamente i confini, il Tirreno \u00e8 caratterizzato dalla presenza di pi\u00f9 di un arcipelago.\nNella parte settentrionale si hanno le isole dell'arcipelago Toscano (Elba, Pianosa, Montecristo, Giglio, Giannutri e Formiche di Grosseto), eccetto la Gorgona e la Capraia che sono bagnate dal Mar Ligure. Nel 1996 le isole dell'arcipelago Toscano sono entrate a far parte del Parco nazionale dell'Arcipelago Toscano, grazie al quale sono salvaguardate le sette isole maggiori dell'arcipelago e i fondali con tutta l'importante fauna. \u00c8 attualmente il pi\u00f9 grande parco marino d'Europa.\nNella parte centrale del Tirreno si trova invece l'arcipelago Ponziano (o isole Ponziane), del quale fanno parte Ponza, Palmarola, Gavi, Zannone, Ventotene e Santo Stefano, e largo delle coste campane si trova l'Arcipelago Campano: Capri, Procida, Ischia e altre isole minori.\nAl largo delle coste della Sicilia troviamo l'isola di Ustica e altri due arcipelaghi: di fronte alla citt\u00e0 di Milazzo in Sicilia si trovano invece le isole Eolie: Stromboli, Alicudi, Filicudi, Lipari, Salina, Vulcano e Panarea, infine a ovest rispetto a Trapani si trovano le isole Egadi, composto da tre isole: Levanzo, Favignana e Marettimo.\nSulla costa nordorientale della Sardegna si trova l'arcipelago di La Maddalena, composto dalle due isole principali di La Maddalena e Caprera e da un gran numero di isolotti minori; alcuni chilometri pi\u00f9 a sud si trovano l'imponente sagoma di Tavolara e l'isola Molara. Altre isole importanti sono Asinara, Isola di San Pietro e Carloforte.\nPer la posizione isolata pi\u00f9 di un'isola ha ricoperto ruoli di penitenziario (Pianosa, Santo Stefano) o di luogo ospite di esuli volontari ed esiliati per motivi politici (Napoleone Buonaparte all'isola d'Elba, Augusto e Tiberio a Capri, Sandro Pertini, Altiero Spinelli ed Ernesto Rossi a Ventotene, Giuseppe Garibaldi a Caprera).\nAttivit\u00e0 vulcanica sottomarina.\nIl Tirreno \u00e8 un'area geologicamente molto attiva. I principali vulcani sono\nA questi vanno poi aggiunti quei vulcani che, raggiungendo la superficie dell'acqua, hanno dato origine alle Isole Eolie e all'isola d'Ischia, nonch\u00e9 altre isole nate da vulcani ormai spenti (come Ustica o l'Arcipelago Ponziano)."}
{"id": "2715", "revid": "125955371", "url": "https://it.wikipedia.org/wiki?curid=2715", "title": "Ministero (Italia)", "text": "Il ministero \u00e8, nell'ordinamento Italiano, la struttura di vertice dell'Amministrazione statale preposta a un determinato settore della pubblica amministrazione.\nStoria.\nL'epoca fascista.\ndfty89\nLa \"riforma Bassanini\" del 1999.\nIl numero e le deleghe dei ministri sono variate nel tempo da 20 a 25 unit\u00e0 circa, compresi i Ministri senza portafoglio.\nIl primo tentativo di riforma organica della Presidenza del Consiglio, della struttura del Consiglio dei Ministri e dell'ordinamento dei ministeri, fu quella elaborata da Franco Bassanini, Ministro della Funzione Pubblica nel I Governo Prodi con il decreto legislativo 30 luglio 1999, n. 300. Tale provvedimento ha delineato un nuovo assetto dell'organizzazione ministeriale, muovendo in tre diverse direzioni.\nInnanzitutto, \u00e8 stata operata una riduzione degli apparati ministeriali: i ministeri sono divenuti dodici; il personale \u00e8 stato raggruppato in un ruolo unico, in modo da assicurarne la mobilit\u00e0; si \u00e8 sancito il principio della flessibilit\u00e0 nell'organizzazione, stabilendo \u2014 salvo che per quanto attiene al numero, alla denominazione, alle funzioni dei ministeri e al numero delle loro unit\u00e0 di comando \u2014 una ampia delegificazione in materia.\nIn secondo luogo, in un'ottica policentrista, sono state istituite dodici Agenzie indipendenti (da non confondere con le Autorit\u00e0 amministrative indipendenti), con funzioni tecnico-operative che richiedono particolari professionalit\u00e0 e conoscenze specialistiche, nonch\u00e9 specifiche modalit\u00e0 di organizzazione del lavoro.\nIn terzo luogo, si \u00e8 provveduto alla concentrazione degli uffici periferici dell'amministrazione statale con la creazione degli Uffici Territoriali del Governo (UTG) che hanno assorbito le Prefetture.\nI 12 ministeri previsti erano:\nLe 12 agenzie previste erano:\nEra previsto che la riforma entrasse in vigore con la XIV Legislatura, ma non entr\u00f2 mai in vigore integralmente, poich\u00e9 il II Governo Berlusconi la modific\u00f2 alla sua entrata in carica. I ministeri aumentarono e solo alcune delle agenzie furono costituite: l'Agenzia per la Protezione Civile, che venne poi abolita e riconflu\u00ec nel vecchio Dipartimento della Protezione Civile, le Agenzie del Ministero dell'Economia (Agenzia delle Entrate, Agenzia delle Dogane, Agenzia del Territorio, Agenzia del Demanio), istituite nel 1999, in deroga alla generale entrata in vigore della Riforma Bassanini nel 2001, l'Agenzia per la Protezione dell'Ambiente e per i servizi Tecnici (APAT) e l'Agenzia Industrie Difesa, istituite nel 2001.\nLo \"spacchettamento\" del 2001.\nCon il decreto legge n. 217/2001, convertito nella legge n. 317/2001 (governo Berlusconi II), il numero dei ministeri \u00e8 stato aumentato a 14:\nLo \"spacchettamento\" del 2006.\nCon il decreto legge n. 181/2006 convertito nella legge 233/2006 (governo Prodi II), il numero dei ministeri \u00e8 stato aumentato a 18:\nIl ritorno della \"Bassanini\" nel 2007.\nAll'interno della legge finanziaria 2008, sull'onda della polemica sul numero record dei membri del governo e sui costi della politica, viene ripristinato dalla XVI legislatura lo spirito della \"riforma Bassanini\" varata nel 1999 e sino ad allora pi\u00f9 volte emendata, ristabilendo in 12 il numero dei ministeri:\nViene inoltre fissata a 60 unit\u00e0 la quota massima di ministri, ministri senza portafoglio, viceministri e sottosegretari compresi della formazione di governo. Nella composizione del governo Berlusconi IV viene data attuazione a tale disposizione.\nLe modifiche del 2009.\nCon la legge 13 novembre 2009 n. 172 il Ministero del lavoro, della salute e delle politiche sociali viene suddiviso in due: il Ministero del lavoro e delle politiche sociali e il Ministero della salute, portando a 13 il numero dei dicasteri e a 63 il numero massimo totale dei membri del governo. Tale numero \u00e8 stato poi elevato a 65 dall'art. 15, co. 3 bis, del Decreto Legge 30 dicembre 2009, n. 159, convertito in l. n. 26 del 2010.\nLe modifiche del governo Renzi.\nNel 2013 il Ministero per i beni e le attivit\u00e0 culturali assorbe le competenze riguardanti le politiche per il turismo e assume la nuova denominazione di Ministero dei beni e delle attivit\u00e0 culturali e del turismo.Nel 2014 anche il nome del Ministero degli affari esteri cambia in Ministero degli affari esteri e della cooperazione internazionale.\nLe modifiche dei governi Conte I e II.\nNel 2018, durante il governo Conte I, le competenze riguardanti le politiche per il turismo passano dal Ministero dei beni e delle attivit\u00e0 culturali e del turismo al Ministero delle politiche agricole alimentari e forestali, che di conseguenza diventa \"Ministero delle politiche agricole alimentari, forestali e del turismo\". Nel 2019, con il secondo governo Conte, la delega al turismo torna nuovamente al MiBAC, che ha cos\u00ec riassunto la denominazione di \"Ministero per i beni e le attivit\u00e0 culturali e per il turismo\".\nDal 28 dicembre dello stesso anno il governo annuncia lo scorporo del MIUR, dando vita a due ministeri indipendenti: il Ministero dell'istruzione e il Ministero dell'universit\u00e0 e della ricerca. Tali dicasteri diventano operativi a partire dal 10 gennaio 2020, portando cos\u00ec a 14 il numero dei ministeri.\nLe modifiche nel governo Draghi.\nPer effetto del decreto-legge n. 22 del 2021, il \"Ministero delle infrastrutture e dei trasporti\" \u00e8 stato ridenominato \"Ministero delle infrastrutture e della mobilit\u00e0 sostenibili\"; il Ministero dell'ambiente e della tutela del territorio e del mare ha assunto il nome di \"Ministero della transizione ecologica\", al quale sono state altres\u00ec attribuite le competenze in materia energetica in precedenza assegnate al Ministero dello sviluppo economico; il \"Ministero per i beni e le attivit\u00e0 culturali e per il turismo\" \u00e8 stato \"spacchettato\" in due distinti dicasteri, il \"Ministero della cultura\" e il \"Ministero del turismo\", portando cos\u00ec a 15 il numero dei ministeri attualmente in funzione.\nStruttura tipica.\nGeneralmente, la struttura \u00e8 costituita dai seguenti organi e uffici:\nMinistro.\nIl ministro (dal latino \"minister\" [minus] che significa \"servo\", ovvero, servitore dello Stato per quel determinato ambito) \u00e8 il capo del ministero ed \u00e8 membro del corpo politico. Propone al Consiglio dei ministri la nomina dei dirigenti con funzioni generali, dirige l'azione amministrativa e adotta le decisioni di maggiore importanza.\nVi sono anche ministri detti \"senza portafoglio\", perch\u00e9 questi dicasteri non hanno autonomia di spesa (ad esempio, il Ministro per i rapporti con il Parlamento).\nA ogni ministro \u00e8 affidato un singolo Ministero che deve occuparsi dei problemi relativi ad alcuni temi specifici (es: ministero della giustizia, della difesa, ecc.).\nSottosegretario.\nAnch'egli \u00e8 prescelto nell'ambito del corpo politico e si chiama cos\u00ec perch\u00e9 il ministro \u00e8 segretario di Stato. Esso \u00e8, per\u00f2, organo ausiliario, non vicario del ministro: cio\u00e8 aiuta il ministro, ma non agisce in sua vece.\nAl sottosegretario (o ai sottosegretari, perch\u00e9 ce n'\u00e8 pi\u00f9 di uno per ministero, anche se il loro numero \u00e8 variabile) non spettano competenze proprie, ma solo quelle che vengono loro delegate dal ministro. Se a un sottosegretario sono conferite deleghe relative all'intera area di competenza di una o pi\u00f9 strutture dipartimentali, pu\u00f2 essergli attribuito il titolo di vice-ministro.\nGabinetto del ministro.\n\u00c8 composto dal capo di gabinetto, dall'ufficio legislativo e dalla segreteria particolare, ognuno con un suo capo.\nCon il variare dei Governi (ministri e, di conseguenza, sottosegretari) variano anche i componenti del gabinetto. Il gabinetto ha funzioni di ausilio del ministro e di coordinamento.\nConsiglio di amministrazione.\nPresieduto dal ministro e composto da direttori generali e da rappresentanti eletti dal personale, ha una struttura stabile e compiti che riguardano l'organizzazione del lavoro nel ministero.\nSegretario generale.\n\u00c8 presente solo in alcuni ministeri (ad esempio, Ministero degli affari esteri e della difesa) e ha compiti di coordinamento.\nDipartimento, direzione generale, divisione.\nSono le articolazioni organizzative interne del ministero. Ve ne sono diverse in ogni ministero.\nIl dipartimento, o come nel Ministero della Difesa il reparto, \u00e8 la struttura di primo livello costituita per l'esercizio organico e integrato delle funzioni del ministero, dalla quale dipende la direzione generale; in alcuni ministeri, tuttavia, non ci sono dipartimenti, sicch\u00e9 la ripartizione di primo livello \u00e8 la direzione generale.\nLe divisioni, invece, sono la struttura di base, ma possono essere divise a loro volta in sezioni.\nMinisteri della Repubblica Italiana.\nAttualmente sono 15. Tutti residenti a Roma\nLe funzioni di alcune strutture della Presidenza del Consiglio, come dipartimenti o uffici, possono poi essere affidate a ministri senza portafoglio. Questa la situazione nell'attuale governo Draghi:"}
{"id": "2717", "revid": "1718925", "url": "https://it.wikipedia.org/wiki?curid=2717", "title": "Made in Italy", "text": " \nMade in Italy \u00e8 un'indicazione di provenienza che indica l'origine di un bene in base alle disposizioni comunitarie in materia di origine non preferenziale di un prodotto ed in questo caso riferite ai prodotti che hanno origine in Italia.\nSecondo uno studio di mercato realizzato da Statista in Made-In-Country-Index (MICI) 2017, e pubblicato da Forbes il 27/03/2017, \"Made in Italy\" oggi \u00e8 censito al 7\u00ba posto in termini di reputazione tra i consumatori di tutto il mondo. KPMG, censiva nel 2012 il \"Made in Italy\" quale terzo marchio al mondo per notoriet\u00e0 dopo Coca Cola e Visa.\nStoria.\nStoricamente \"Made in Italy\" era un'espressione in lingua inglese apposta dai produttori italiani, specie dagli anni ottanta in poi, nell'ambito di un processo di rivalutazione e difesa dell'italianit\u00e0 del prodotto, al fine di contrastare la falsificazione della produzione artigianale e industriale italiana, soprattutto nei quattro tradizionali settori di moda, cibo, arredamento e meccanica (automobili, disegno industriale, macchinari e navi), in italiano noti anche come \"Le quattro A\" da \"Abbigliamento\", \"Agroalimentare\", \"Arredamento\" e \"Automobili\".\nAll'estero, infatti, i prodotti italiani avevano nel tempo guadagnato una fama, con corrispondente vantaggio commerciale. Erano generalmente riconosciute al prodotto italiano medio, o quantomeno ci si attendeva che esso presentasse, notevoli qualit\u00e0 di realizzazione, cura dei dettagli, fantasia del disegno e delle forme, durevolezza. I prodotti italiani erano storicamente stati associati a qualit\u00e0, alta specializzazione e differenziazione, eleganza e provenienza da famosi settori industriali italiani tradizionali.\nPrime basi delle norme con l'accordo di Madrid del 14 aprile 1891 recepito e ratificato in Italia con la L. n. 676 del 1967 con il quale si sanciva che apposizione del \u201cmade in\u2026\u201d consentiva di individuare l\u2019esatto luogo di fabbricazione di un determinato prodotto ed \u00e8 pertanto riconducibile all\u2019accertamento dell\u2019origine del medesimo.\nDal 1999, il marchio Made in Italy ha cominciato ad essere promosso da vari enti ed associazioni, come l\"Istituto per la Protezione, la Promozione e la Preservazione dell'origine dei prodotti agroalimentari e vitivinicoli Made in Italy\", 100ITA, l\"Istituto per la Tutela dei Produttori Italiani\", l\"Associazione Made in Italy\", il \"Comitato Made in Italy\", l\"Associazione Italian Sounding\", l\"Associazione Nazionale per la Tutela della Finestra Made in Italy\", \"Food Italy Certification\", \"ItalCheck\" oltre che da parte di tutte le Associazioni di Categoria delle Imprese dei diversi settori, dai Consorzi di Tutela e Garanzia ed in primis dagli Organi Governativi che sono intervenuti regolandone l'utilizzo in base a specifiche leggi dello stato che ha avocato alle preposte autorit\u00e0 le attivit\u00e0 di verifica e tutela.\nA far chiarezza tra disposizioni datate e di dubbia applicabilit\u00e0 pratica sembra essere finalmente giunto il legislatore che, con la Legge Finanziaria 2004 (L. n. 350 del 2003) pubblicata sul supplemento ordinario n. 196/L alla Gazzetta Ufficiale del 27 dicembre 2003 ha stabilito che chi scrive \u201cmade in Italy\u201d su qualsiasi merce che non sia stata fabbricata in Italia rischia la reclusione fino ad un anno e la pena \u00e8 aumentata se si tratta di alimenti o bevande.\nLa L. n. 350 del 2003, che ha praticamente riscritto la disciplina dell\u2019etichettatura sull\u2019origine delle merci, ha infatti previsto che \u201cL\u2019importazione e l\u2019esportazione a fini di commercializzazione ovvero la commercializzazione di prodotti recanti false o fallaci indicazioni di provenienza costituisce reato ed \u00e8 punita ai sensi dell\u2019articolo 517 del c.p.\u201d.\nApporre la bandiera italiana, la dicitura \"Italy\" o \"made in Italy\" su un prodotto \u00e8 possibile per riferirsi alla parte imprenditoriale del \"produttore\", mentre quella produttiva (manifatturiera, coloro che materialmente lavorano il prodotto) vera e propria pu\u00f2 trovarsi ovunque. Basta quindi che il prodotto sia \u00abpensato o disegnato\u00bb quando non totalmente gestito da un imprenditore italiano, per potersi tranquillamente fregiare di tale marchio, anche se questo manufatto \u00e8 costruito in un qualsiasi altro luogo.\nNel 2009 \u00e8 stata emanata una legge per tutelare il \"made in Italy\": il decreto legge n\u00ba 135 del 25 settembre 2009 contiene l'art. 16 dal titolo \"Made in Italy e prodotti interamente italiani\".\nIl marchio \"Made in Italy\" \u00e8 diventato fondamentale per le esportazioni italiane ed \u00e8 cos\u00ec noto a livello mondiale da essere considerata una categoria commerciale a s\u00e9 stante.\nNel gennaio 2014 il Google Cultural Institute in collaborazione col governo italiano e con la Camera di Commercio italiana ha lanciato un progetto online per promuovere il \"Made in Italy\" mostrando molti famosi prodotti italiani usando la tecnologia dello \"showroom\" virtuale.\nRequisiti di legge.\nIl 1\u00ba maggio 2016 \u00e8 entrato in vigore il nuovo Codice Doganale dell\u2019Unione (CDU),con le relative disposizioni (DCU), che hanno sostituito il vecchio Codice Doganale Comunitario (CDC). La nuova normativa ha portato talune novit\u00e0 in materia di origine. L\u2019individuazione dell\u2019esatta origine della merce \u00e8 indispensabile dal punto di vista doganale in quanto necessaria per l\u2019applicazione delle misure di politica commerciale che colpiscono solo le merci originarie di alcuni paesi. \u00c8 altres\u00ec collegato al concetto di origine il cosiddetto marchio di origine o \u201cMade in del prodotto\u201d. \u00c8 evidente che tale marchio, pur non avendo nessuna rilevanza tributaria, ha un effetto sensibile nella fase di commercializzazione, poich\u00e9, agendo sulla qualit\u00e0 percepita del prodotto, pu\u00f2 arrivare ad orientare le scelte di acquisto dei consumatori. La definizione del Paese di origine di un bene si basa sulle disposizioni comunitarie in materia di origine non preferenziale della merce.\nTali disposizioni sono contenute nel Regolamento (UE) n. 952/2013 del Parlamento Europeo e del Consiglio che istituisce il nuovo Codice Doganale dell'Unione (d\u2019ora in poi CDU o semplicemente Codice) entrato in vigore nel 1\u00ba maggio 2016. Al suo interno, la sezione 1 del Capo 2 (Titolo II), negli artt. dal 59 al 63, individua il quadro normativo afferente l\u2019origine non preferenziale. In particolare, gli articoli 31 e 32 del Regolamento Delegato (UE) 2446/2015, in attuazione dell\u2019art. 60 del CDU rispettivamente nei paragrafi 1 e 2, individuano i due criteri di riferimento per definire l\u2019origine non preferenziale, in maniera analoga a quanto precedentemente disposto dal vecchio Codice Doganale Comunitario.\nSecondo quanto regolamentato dall'art.16 della legge 166 del 2009 (Decreto legge 135, 25 settembre 2009 - Parlamento Italiano) solo i prodotti totalmente fatti in Italia (cio\u00e8 progettati, fabbricati e confezionati in Italia) possono fregiarsi dei marchi \"100% Made in Italy\", \"100% Italia\", \"tutto italiano\", in qualsiasi linguaggio essi espressi, con o senza la bandiera italiana. Ogni abuso \u00e8 punito dalla legge.\nCon la Legge Reguzzoni erano state introdotte disposizioni in materia di commercializzazione di prodotti tessili, della pelletteria e calzaturieri. In particolare la legge istituisce, in tali settori, un sistema di etichettatura obbligatoria dei prodotti, che evidenzi il luogo di origine di ciascuna fase di lavorazione assicurando cos\u00ec la tracciabilit\u00e0 dei prodotti stessi. Inoltre si consente l'uso dell'indicazione \"Made in Italy\" esclusivamente per i prodotti le cui fasi di lavorazione abbiano avuto luogo prevalentemente nel territorio italiano.\nSettori produttivi.\nSettori merceologici in cui l'espressione \"Made in Italy\" \u00e8 indicativa:\nUna menzione speciale merita Ferrari: secondo Brand Finance viene considerato nel 2020 marchio pi\u00f9 influente e forte nel mondo, nel 2021 \u00e8 al secondo posto sorpassata da WeChat"}
{"id": "2720", "revid": "124120975", "url": "https://it.wikipedia.org/wiki?curid=2720", "title": "Marco tedesco", "text": "Il marco tedesco \u00e8 stato dal 1948 la valuta ufficiale inizialmente della cosiddetta Trizona (l'area della Germania al termine della seconda guerra mondiale sotto il controllo di Francia, Stati Uniti d'America e Regno Unito), poi, dal 1949, della Repubblica Federale di Germania e di Berlino Ovest fino alla riunificazione nel 1990 e la valuta ufficiale della Germania da allora fino all'introduzione dell'euro nel 1999. Era suddiviso in 100 Pfennig.\nLa valuta utilizzata nella Repubblica Democratica Tedesca era, invece, il \"marco della Repubblica Democratica Tedesca\".\nStoria.\nValute con il nome di marco sono state usate in Germania fin dall'unificazione del 1870. Una prima crisi del marco si ebbe durante la Repubblica di Weimar (Reichsmark), con l'iperinflazione degli anni venti.\nIl marco tedesco venne poi introdotto nel 1948 dalle potenze occidentali al termine della seconda guerra mondiale. Questa mossa, che aveva il fine di proteggere le zone occidentali della Germania dall'inflazione, irrit\u00f2 le autorit\u00e0 comuniste, che interruppero tutte le comunicazioni con l'Ovest (strade, ferrovie e canali), portando al blocco di Berlino del 1948.\nIl 1\u00ba gennaio 1999 entr\u00f2 in vigore l'euro, il cui tasso di cambio irrevocabile con il marco era stato fissato il giorno precedente in 1,95583 marchi per 1 euro. Da quel momento il marco rimase in vigore solo come \"espressione non decimale dell'euro\", anche se monete e banconote continuavano a essere denominate in marchi. Per tutte le forme di pagamento \"non-fisiche\" (trasferimenti elettronici, titoli, ecc.), invece, da quella data si adott\u00f2 solo l'euro.\nIl 1\u00ba gennaio 2002 entrarono in circolazione le monete e banconote in euro. Al contrario delle altre valute, non si ebbe alcuna fase di doppia circolazione.\nLe vecchie monete e banconote in marchi possono ancora essere cambiate in euro, senza limite di tempo.\nMonete.\nLa prima serie fu emessa dalla Bank deutscher L\u00e4nder nel 1948 e 1949. Dal 1950 l'iscrizione \"Bundesrepublik Deutschland\" (Repubblica Federale di Germania) apparve sulle monete.\nEsempi di conversione:"}
{"id": "2721", "revid": "2075278", "url": "https://it.wikipedia.org/wiki?curid=2721", "title": "Microsoft", "text": "Microsoft Corporation (in precedenza Micro-Soft Company, comunemente Microsoft) \u00e8 un'azienda multinazionale d'informatica con sede a Redmond nello Stato di Washington (Stati Uniti). Creata da Bill Gates e Paul Allen il 4 aprile 1975, cambi\u00f2 nome il 25 giugno 1981, per poi assumere nuovamente nel 1983 l'attuale denominazione.\nMicrosoft \u00e8 una delle pi\u00f9 importanti al mondo nel settore, nonch\u00e9 una delle pi\u00f9 grandi produttrici di software al mondo per fatturato, e anche una delle pi\u00f9 grandi aziende per capitalizzazione azionaria, circa 2288 miliardi di dollari nel 2022; attualmente sviluppa, produce, supporta e vende, o concede in licenza, computer software, elettronica di consumo, personal computer e servizi; i suoi prodotti software pi\u00f9 noti sono la linea di sistemi operativi Microsoft Windows, la suite di produttivit\u00e0 personale Microsoft Office e i browser Internet Explorer e Edge; in ambito hardware invece i suoi prodotti pi\u00f9 conosciuti sono la famiglia di console Xbox e i prodotti Microsoft Surface.\nStoria.\nAnni settanta.\nLa storia della Microsoft Corporation ha inizio nel 1975, quando Bill Gates e Paul Allen propongono alla Micro Instrumentation and Telemetry Systems (MITS), societ\u00e0 che ha sviluppato uno dei primi microcomputer, l'Altair 8800, di utilizzare il linguaggio di programmazione BASIC che secondo Allen e Gates funziona su quella macchina. In effetti la versione del Basic sviluppata da Allen e Gates funziona e nel febbraio dello stesso anno la diedero in licenza alla MITS, della quale Paul Allen diventa direttore del software.\nContemporaneamente nell'aprile del 1976 nasce la Apple, fondata da Steve Jobs e Steve Wozniak. Ad Albuquerque Allen e Gates danno vita a Micro-soft, dopo che Gates ha abbandonato gli studi presso l'Universit\u00e0 di Harvard. Intanto Allen decide di lasciare il posto alla MITS per dedicarsi interamente al nuovo progetto e i due lanciano la prima campagna pubblicitaria denominata The Legend of Micro-Kid. Microsoft decide di implementare il linguaggio Basic in modo tale da poterlo vendere ad altri distributori come General Electric, Citibank e NCR, estendendo le funzionalit\u00e0 del personal computer alle esigenze scientifiche e gestionali. A ostacolarne la vendita ad altri distributori \u00e8 tuttavia la stessa MITS, che fa di tutto per impedirne la distribuzione. Dopo una battaglia legale Microsoft ha la meglio, ottenendo la libert\u00e0 di vendere autonomamente il prodotto ad altre aziende interessate. Nel 1980 venne aperto il primo ufficio internazionale della societ\u00e0 in Giappone, denominato ASCII Microsoft (in seguito diventato Microsoft Giappone).\nAnni ottanta.\nNel 1980 la Microsoft mette in commercio il suo primo prodotto hardware: la Z80 Card (o SoftCard), il microprocessore ideato da Federico Faggin su circuito stampato che una volta inserito nel computer Apple II consente di far girare su quella macchina migliaia di programmi disponibili per la classe di computer 8080/CP/M con piccole modifiche. Inoltre Gates acquista per dalla Seattle Computer Products un sistema operativo \"veloce e sporco\", il QDOS (Quick and Dirt Operating System), che sar\u00e0 alla base del futuro MS-DOS, destinato a diventare uno standard nell'ambito dei personal computer grazie alla potenza economica di IBM e al senso degli affari di Gates. Egli ha infatti ottenuto da Tim Paterson (che aveva realizzato il Q-Dos), un accordo di licenza non esclusivo, che gli consente la possibilit\u00e0 di rivendere il prodotto. In seguito Microsoft chiude il cerchio comprando tutti i diritti della Seattle Computer Products, assumendo alle sue dipendenze lo stesso Paterson.\nNel 1981 l'azienda diventa una compagnia privata con Gates in qualit\u00e0 di presidente e Paul Allen come vice presidente esecutivo. La compagnia si chiama Microsoft Inc. e risiede a Washington.\nNel 1982 Microsoft, a causa della difficolt\u00e0 di reperimento di personale qualificato nel Nuovo Messico, decide di spostare la propria sede a Bellevue (Washington) e di aprirne una anche in Europa (Belgio). Vince nel frattempo il premio \"ICP Million Dollar Award e\" concluse accordi con Phillips, ICL e altri importanti OEM.\nNel 1983 Microsoft introduce l'uso del mouse nel proprio software e crea Word per MS-DOS 1.00. Gli abbonati di PC World trovano incluso nella rivista un floppy con una versione demo del programma Microsoft Word: \u00e8 la prima volta che un magazine include un floppy disk e molti pensano che ne sia gratuito l'uso. \u00c8 il momento buono per svelare un nuovo prodotto: Microsoft Windows, un'estensione del MS-DOS che fornisce un ambiente operativo di tipo grafico. Windows dispone della capacit\u00e0 di gestire finestre che consentono all'utente di vedere pi\u00f9 programmi non correlati tra loro simultaneamente.\nMicrosoft apre succursali in Francia, Germania e Inghilterra, specializzandole per vendite sul mercato europeo. In questi anni l'azienda annuncia di aver scelto l'Irlanda come Paese in cui installare il suo primo stabilimento produttivo al di fuori degli Stati Uniti, stabilimento dedicato alla produzione e distribuzione dei prodotti in tutta Europa. Celebra il suo decimo anniversario mettendo in vendita la prima versione del suo ambiente grafico Windows al costo di circa 99 dollari.\nLa sede si trasferisce poi in un nuovo complesso composto di quattro edifici a Redmond, sempre nello Stato di Washington. Nello stesso anno riceve il premio \"Washington State Governor's Export Award\" per la categoria delle societ\u00e0 di servizio. Nel 1987 port\u00f2 a conclusione l'acquisizione della Forethought Inc., una societ\u00e0 di software applicativo che aveva sviluppato PowerPoint e che era il distributore esclusivo di FileMaker Plus, il pi\u00f9 venduto database per Macintosh. \nAnni novanta.\nI prodotti Microsoft vengono tradotti in tredici lingue, tra cui l', il , l', il e il . Intanto esce il nuovo Windows 3.0, prima in classifica dal primo giorno di vendita: in un solo anno vengono vendute pi\u00f9 di quattro milioni di copie. Il secondo anno si passa a sei milioni, con un totale di 5000 applicazioni commerciali. Al suo quindicesimo anniversario Microsoft \u00e8 la prima compagnia di software per personal computer che supera un miliardo di dollari di vendite ogni anno. Nasce anche la Microsoft Windows Computing Marketing Program, la pi\u00f9 ampia campagna di marketing mai realizzata da Microsoft. Gates rivela la sua visione del futuro dei computer coniando al COMDEX una celebre frase: \u00abL'informazione sulla punta delle dita\u00bb. Furono riorganizzate le operazioni internazionali: l'Europa viene divisa in tre regioni e il resto del mondo in quattro, mentre gli impiegati fuori dagli Stati Uniti salgono a 2866.\nRisale a quest'epoca l'inizio di un lungo contenzioso con il principale concorrente di MS-DOS, il DR-DOS sviluppato dall'inglese Digital Research, successivamente acquisto da Novell e infine da Caldera. Accusati di aver inserito in una versione beta di Windows 3.1 del codice (noto come AARD) che visualizza dei falsi errori di funzionamento nel caso venga rilevato DR-Dos come sistema operativo, Microsoft lotta a lungo in sede legale fino al patteggiamento di un accordo a fine gennaio 2000, di cui non sono noti gli estremi, poco prima dell'inizio del processo (definito per il 1\u00ba febbraio).\nNel 1992 il presidente George H. W. Bush premia Gates con la National Medal of Technology per l'attivit\u00e0 svolta, riconoscendogli l'intuizione relativa al personal computer per casa e ufficio, oltre alla perizia tecnica e di gestione manageriale nel creare una compagnia a livello mondiale e al contributo per lo sviluppo dell'industria dei personal computer.\nDebutta ufficialmente Windows NT 3.1, un potente sistema operativo creato per soluzioni di tipo client-server. Nel 1995 la rivista \"Fortune\" attribuisce a Microsoft il titolo di \"Compagnia pi\u00f9 innovativa operante negli Stati Uniti\". Nel 1994 Microsoft conta dipendenti e ricavi per 4,64 miliardi di dollari. Nel 1995 debutta Windows 95, che vende un milione di copie nei primi quattro giorni negli Stati Uniti. Viene inaugurato il Museo Microsoft, il cui scopo \u00e8 quello di mostrare agli impiegati la cultura, i prodotti, la presenza internazionale e i contributi alla comunit\u00e0 attraverso una guida cronologica, video chioschi e prodotti esposti. MSN, la nuova rete network di Microsoft lanciata il 24 agosto 1995, raggiunge quota membri iscritti nei suoi primi tre mesi di servizio, diventando cos\u00ec uno dei maggiori fornitori di servizi internet. Gates pubblica il suo primo libro intitolato \"The Road Ahead\", che tradotto in venti lingue per un milione e mezzo di copie in prima tiratura getta uno sguardo sulle nuove tecnologie che guidavano quotidianamente il modo di lavorare, di giocare e di vivere orientati al futuro. Sempre nel 1995 esce Internet Explorer per Windows 95, il primo browser che supporta funzioni multimediali avanzate e capacit\u00e0 di grafica 3D; viene proposto in dodici lingue diverse. Nel 1998 \u00e8 il turno di Windows 98. La diffusione capillare dei sistemi operativi di Gates permette a Microsoft di fatto di imporre i propri formati come standard.\nLe tattiche e gli accordi commerciali utilizzati da Microsoft per aumentare le proprie quote di mercato vengono spesso criticate e anche accusate di illegalit\u00e0 e di abuso di posizione dominante e illecito. Una parte di tali strategie saranno poi confermate negli Halloween documents (1998), dei quali Microsoft ammetter\u00e0 l'autenticit\u00e0. Ugualmente fonte di critica sono comportamenti interpretati da molti come volti a limitare e contrastare l'affermazione del software Open Source o di standard non-proprietari come l'Open Document Format. Tali circostanze in varie occasioni comportano casi di critica e opposizione veementi alla societ\u00e0, alle sue politiche e ai suoi prodotti relativi, in particolare su Internet. I dipendenti salgono a e i ricavi ammontarono a 14,48 miliardi di dollari.\nAnni duemila.\nIl 1999 \u00e8 l'anno in cui venne lanciato Office 2000 e Microsoft .NET, un nuovo \"framework\" di programmazione per Windows. Nel 2001 Microsoft mise in commercio Windows XP.\nNel 2006 usc\u00ec Windows Vista.\nIl 27 giugno 2008 Gates decise di lasciare la carica di \"chief software architect\", rimanendo comunque presidente onorario della societ\u00e0 e consulente dei progetti pi\u00f9 importanti. A prendere il suo posto \u00e8 Steven Anthony Ballmer, imprenditore e informatico statunitense, che gi\u00e0 dal gennaio del 2000 ricopriva il ruolo di amministratore delegato dell'azienda. Nel gennaio 2009 Microsoft comunica il taglio di 5000 dipendenti, decidendo allo stesso tempo di aprire una piccola catena di negozi per la vendita al dettaglio dei suoi prodotti: infatti il 22 ottobre \u00e8 stato aperto il primo negozio della catena a Scottsdale (Arizona) e lo stesso giorno fu messo sul mercato il successore di WIndows Vista, ovvero Windows 7.\nAnni 2010 - 2020.\nL'11 maggio 2011 Microsoft acquista Skype per un valore di 8,5 miliardi di dollari. Il 26 ottobre 2012 debutta ufficialmente Windows 8. Nel settembre 2013 Microsoft acquista la divisione Devices &amp; Services di Nokia, azienda produttrice di cellulari, per circa 7,2 miliardi di dollari.\nIl 15 settembre 2014 Microsoft ufficializza l'acquisizione della casa produttrice di videogiochi Mojang e di tutte le propriet\u00e0 intellettuali della compagnia per una cifra pari a 2,5 miliardi di dollari.\nNel 2015, insieme a Naval Group, avvia il progetto Natick.\nA partire dal 29 luglio 2015 \u00e8 disponibile al pubblico Windows 10, con oltre quattordici milioni di installazioni nelle prime 24 ore dal rilascio e oltre 200 milioni nei primi sei mesi. Questo successo \u00e8 dovuto soprattutto alla possibilit\u00e0 di aggiornamento gratuito da sistemi Windows 8.1 Update e Windows 7 SP1.\nIl 16 novembre 2016 Microsoft diviene membro \"platinum\" della Linux Foundation.\nIl 13 giugno 2016 Microsoft acquista il servizio web di rete sociale LinkedIn per 26,2 miliardi di dollari, rendendola la seconda acquisizione pi\u00f9 importante per il gruppo di Redmond. Il 4 giugno 2018 Microsoft preleva il sistema per la gestione dello sviluppo di software GitHub per 7,5 miliardi di dollari in azioni.\nIl 21 Settembre 2020 Microsoft acquista il gruppo ZeniMax Media per 7,5 miliardi di dollari, di fatto questo acquisto avviene il giorno precedente alla disponibilit\u00e0 di prevendita delle nuove console next-gen in arrivo il 10 Novembre. Questa mossa fa pensare a molti utenti la possibilit\u00e0 di esclusive, come per esempio quelle di Bethesda Softworks come Fallout, The Elder Scrolls, oltre che sulle console del gruppo di Redmond anche la disponibilit\u00e0 dei titoli sin dal Day One sul servizio Xbox Game Pass.\nIl 18 gennaio 2022 Microsoft ufficializza l'acquisizione della casa di videogiochi americana Activision Blizzard per 68.7 miliardi di dollari, ci\u00f2 che la rende l'acquisizione pi\u00f9 costosa nella storia del gruppo di Seattle.\nAttivit\u00e0.\nI suoi prodotti principali sono il sistema operativo desktop Microsoft Windows e la suite di produttivit\u00e0 personale Microsoft Office, per i quali \u00e8 al primo posto nel rispettivo mercato. Altre linee di produzione comprendono: sistemi di sviluppo software (IDE e compilatori), DBMS, periferiche di input (tastiere e mouse), console di gioco (Xbox, Xbox 360, Xbox One e Xbox Series X), periferiche di gioco (joystick e cloche per il pilotaggio di velivoli, volanti e altro), smartphone Lumia, tablet computer Surface, nonch\u00e9 videogiochi (sviluppati sotto il marchio Microsoft Games Studios) e il dispositivo Microsoft PixelSense.\nMicrosoft collabora con la omonima fondazione filantropica, che amministra un patrimonio di circa 1,5 miliardi di dollari. \nProdotti.\nNella sua storia Microsoft ha commercializzato numerosi prodotti, dai pi\u00f9 famosi sistemi operativi (basti solo pensare a Windows o a Windows Mobile, diventato poi Windows Phone, che con l'approdo di Windows 10, ha preso il nome di Windows 10 Mobile) oppure ad applicazioni per l'ufficio (Microsoft Office) e per lo sviluppo (come Visual Basic .NET). Molto importante anche il settore dei videogiochi (Xbox e le successive generazioni, \"Halo\" e \"Age of Empires\") e il settore hardware (Zune, Surface Pro e successivi, la recente acquisizione di Nokia, il nuovo visore Microsoft HoloLens). Vasta anche la gamma di prodotti specifici per il settore business a cominciare da Windows Server.\nMicrosoft Italia.\nMicrosoft \u00e8 presente in Italia a partire dagli anni '80, con sede a Milano nella Microsoft House, e con un'altra sede a Roma nel quartiere dell'EUR. L'azienda \u00e8 composta da circa 860 dipendenti con una media di et\u00e0 di circa 35 anni e collabora con aziende alleate.\nMicrosoft Italia ha vinto nel 2010 il \"Great Place to Work\", conferito dal Great Place to Work Institute. Diverso \u00e8 il posizionamento sulle classifiche di altri premi conferiti dalla societ\u00e0 Cesop Communication. Si tratta del \"Best Awareness\" in cui Microsoft Italia si \u00e8 classificata 4\u00aa nel 2009. Ha ottenuto la 6\u00aa posizione nella classifica per il \"Best Employer of Choice\". Infine si \u00e8 collocata all'8\u00ba per quanto concerne il \"Best Corporate Brand\"."}
{"id": "2723", "revid": "2180194", "url": "https://it.wikipedia.org/wiki?curid=2723", "title": "Mano invisibile", "text": "La mano invisibile \u00e8 una metafora creata dall'economista Adam Smith per rappresentare il ruolo della \"Provvidenza \"(in qualche modo immanente), per virt\u00f9 della quale all'interno del libero mercato la ricerca egoistica del proprio interesse, che \u00e8 favorevole non soltanto a se stessi, ma anche all'interesse dell'intera societ\u00e0, porta l'intero sistema economico al cosiddetto equilibrio economico generale.\nSuccessivamente, dopo L\u00e9on Walras e Vilfredo Pareto, \u00e8 stata normalmente intesa come metafora dei meccanismi economici che regolano l'economia di mercato in modo tale da garantire che il comportamento dei singoli consumatori e imprenditori, teso alla ricerca della massima soddisfazione individuale, conduca al benessere dell'intera societ\u00e0, attraverso il soddisfacimento dei propri desideri personali.\nLa mano invisibile in Adam Smith.\nL'espressione viene usata da Adam Smith in vari luoghi di tre delle sue opere maggiori, e pi\u00f9 precisamente in \"Storia dell'astronomia\", \"Teoria dei sentimenti morali\" e infine nella pi\u00f9 celebre \"Indagine sulla natura e le cause della ricchezza delle nazioni\" chiamata, pi\u00f9 popolarmente, la Ricchezza della nazioni. Il concetto di mano invisibile \u00e8 legato a quello che Smith nomina risultato non intenzionale: gli individui generano ordine sociale e sviluppo economico nonostante non agiscano con l'intenzione di generarlo, ma con quella di perseguire il proprio interesse personale. Esiste quindi una mano invisibile che fa s\u00ec che le societ\u00e0 e le loro economie siano in equilibrio e si sviluppino. Non c'\u00e8 tuttavia in Adam Smith una sistematizzazione del concetto di \"homo oeconomicus\", ovvero di un soggetto individualista e perfettamente razionale: il concetto di mano invisibile non \u00e8 utilizzato da Smith per sostenere l\u2019ottimalit\u00e0 di un mercato concorrenziale basato sul meccanismo della domanda e dell\u2019offerta, come spesso il concetto appare riproposto in ambito mediatico e divulgativo.\n\"Storia dell'astronomia\".\nNella \"Storia dell'astronomia\" (pubblicata postuma nei \"Saggi filosofici\" e risalente probabilmente al 1750), scrive:\nIn questo passo, la \"mano invisibile di Giove\" \u00e8 una metafora dell'ordine impresso dall'unico vero Dio ai fenomeni naturali.\n\"Teoria dei sentimenti morali\".\nLa mano invisibile compare nel seguente passo della \"Teoria dei sentimenti morali\" (1759):\nAnche in questo passo, nonostante Smith tratti di un argomento economico (la distribuzione della ricchezza), la \u00abmano invisibile\u00bb che conduce i \"proprietari terrieri\" a \u00abfare quasi la stessa distribuzione delle cose necessarie alla vita che sarebbe stata fatta se la terra fosse stata divisa in parti uguali tra tutti i suoi abitanti\u00bb \u00e8 strettamente correlata alla \"Provvidenza\" che \u00abnon dimentic\u00f2 n\u00e9 abbandon\u00f2 quelli che sembravano essere stati lasciati fuori dalla spartizione\u00bb.\nSmith spiegher\u00e0 poi nella \"Ricchezza delle nazioni\" perch\u00e9 vede la mano invisibile operare efficacemente sui proprietari terrieri, non anche su commercianti e manifatturieri.\n\"Ricchezza delle nazioni\".\nNel Libro IV della \"Ricchezza delle nazioni\" (1776), Smith critica i tradizionali \u00absistemi di economia politica\u00bb, il \u00absistema del commercio\u00bb (mercantilismo) e il \u00absistema dell'agricoltura\u00bb (fisiocrazia). Il mercantilismo sosteneva la necessit\u00e0 che lo Stato si arricchisse favorendo le esportazioni e limitando le importazioni. Nel Capitolo II Smith afferma che tali artifici non possono arrecare alcun beneficio, perch\u00e9 l'attivit\u00e0 produttiva generale della societ\u00e0 non pu\u00f2 mai superare quella che il capitale della societ\u00e0 pu\u00f2 impiegare, le restrizioni alle importazioni possono solo deviare una parte del capitale in una direzione in cui altrimenti non sarebbe andato, e non \u00e8 affatto detto che tale deviazione arrechi benefici. E prosegue:\nL'\u00abinclinazione naturale\u00bb di cui Smith parla in questo passo appare l'effetto della \u00abmano invisibile di Giove\u00bb, ovvero della \u00abProvvidenza\u00bb, piuttosto che il risultato di un meccanismo economico quale la concorrenza perfetta in un libero mercato, come sar\u00e0 poi teorizzato da molti dopo L\u00e9on Walras e Vilfredo Pareto.\nSmith \u00e8 chiaramente \u00abliberista\u00bb, come mostra un passo poco successivo a quello appena citato:\nTuttavia, quando si pone espressamente il problema della convergenza tra interesse del singolo e interesse della societ\u00e0, Smith opera alcune importanti distinzioni; inoltre, cos\u00ec come nella \"Teoria dei sentimenti morali\" non ritiene che il principio di simpatia renda tutti gli uomini virtuosi, nella \"Ricchezza delle nazioni\" non ritiene quella \u00abinclinazione naturale\u00bb sufficiente a rendere concretamente possibile il libero commercio.\nSmith scrive prima che la rivoluzione industriale si sia pienamente affermata. Basti ricordare che la macchina a vapore venne perfezionata solo dopo il 1776 (l'eccentrico venne brevettato nel 1781, il movimento parallelo nel 1784, il volano regolatore nel 1788), oppure che Smith esalta la produzione di lana inglese (Libro I, Cap. I) e ignora completamente il cotone.\nVede nell'agricoltura, pi\u00f9 che nella manifattura, la vera fonte della ricchezza:\nL'estensione delle colture porta ad un aumento sia delle rendite dei proprietari terrieri (maggiore domanda di terra) sia dei salari (maggiore domanda di lavoro).\nDa ci\u00f2 segue che l'interesse di coloro che vivono di rendita e di salario \u00ab\u00e8 strettamente e inseparabilmente connesso all'interesse generale della societ\u00e0\u00bb (Libro I, Cap. XI, p.\u00a0252).\nL'estensione del commercio e della manifattura, invece, comporta una riduzione dei profitti (maggiore offerta, minori prezzi):\nQuindi:\nNella \"Teoria dei sentimenti morali\" aveva osservato che, nonostante la forza dei sentimenti morali, non tutti gli uomini sono virtuosi:\nNella \"Ricchezza delle nazioni\", come la virt\u00f9, anche il libero mercato \u00e8 solo un ideale:\nLa mano invisibile nell'Economia del benessere.\nIl primo teorema dell'economia del benessere afferma che qualsiasi sistema economico perfettamente concorrenziale raggiunge un equilibrio Pareto-ottimale, ovvero una situazione in cui non \u00e8 possibile incrementare l'utilit\u00e0 di un agente, senza ridurre quella di almeno un altro agente. \nTale teorema, che sostituisce le leggi del mercato alle \u00abinclinazioni naturali\u00bb di Smith, viene spesso considerato come una formulazione analitica della metafora della mano invisibile\nLa mano invisibile viene pertanto assunta, sia dai sostenitori che dai critici del liberismo e del neoliberismo, come il principio fondamentale di tali dottrine\nTuttavia, i lavori di Sen, Scarf, Debreu e Sonnenschein hanno dimostrato come tali teoremi siano falsi nei mercati reali, mancando il requisito della concorrenza perfetta.\nRestano utilizzabili per una teoria economica \"matematicamente corretta\", sia la teoria dei giochi sia l'econofisica ove non richiedano ipotesi non presenti nel mondo reale.\nLa scoperta delle esternalit\u00e0 mise definitivamente in crisi l'illusione della mano invisibile di Smith, dimostrando come il perseguimento dei fini individuali causasse dei costi nascosti che vengono scaricati sulla societ\u00e0, generando inefficienze che possono essere corrette solo con l'intervento pubblico (anche solo un intervento squisitamente legislativo).\nCritiche.\nIl concetto nella sua presunta efficacia ed efficienza \u00e8 stato fortemente criticato dall'economista John Maynard Keynes nel XX secolo il quale a fondamento della sua economia keynesiana ha posto il concetto che qualunque sistema economico lasciato completamente libero a se stesso, pur raggiungendo un certo equilibrio in un certo lasso di tempo, porta a inevitabili distorsioni del sistema (ad es. in termini di redistribuzione di ricchezza) se soggetto unicamente all'interesse privato egoistico dei singoli fino al caso limite di produrre grandi crisi economiche come accadde anche nella grande depressione, da cui la necessit\u00e0 di un sostegno interventista statale correttivo sull'economia attraverso la politica economica in sistemi detti a economia mista."}
{"id": "2726", "revid": "124469164", "url": "https://it.wikipedia.org/wiki?curid=2726", "title": "Mysticeti", "text": "I Misticeti (Mysticeti ) sono un sottordine di Cetacei, rappresentato dalle balenottere, dalla megattera, dalla caperea, dalla balena grigia e dalle balene propriamente dette.\nLe specie viventi del sottordine \"Mysticeti\", cio\u00e8 dei Cetacei muniti di fanoni, sono piuttosto poche. Il carattere pi\u00f9 appariscente di questi grossi Mammiferi \u00e8 la totale assenza di denti, salvo qualche abbozzo nel feto, sostituiti da una struttura nuova e assolutamente originale, i fanoni. L'insieme dei fanoni costituisce un sistema per filtrare i minuscoli organismi zooplanctonici, il krill, che le balene ingeriscono in grandi quantit\u00e0.\nEvoluzione.\n\u00c8 opinione degli esperti che la culla dei Misticeti sia stato il Sud Pacifico occidentale, dove i fecondi depositi di zooplancton negli strati oligocenici e la presenza di fossili delle prime forme progenitrici suggeriscono una possibile evoluzione del fanone e un adattamento a un'alimentazione imperniata sull'uso di un filtro. Di qui si sarebbe poi avuta un'irradiazione nel Pacifico e nell'Indo-Pacifico lungo linee di elevata produttivit\u00e0 nel tardo Cenozoico, anche se si ha motivo di pensare che l'originaria area di distribuzione delle balenottere fosse incentrata nelle acque calde e temperate del Nord Atlantico.\nLe prime balene comparvero nell'Eocene superiore (circa 37 - 36 milioni di anni fa). Il pi\u00f9 antico cetaceo accostato ai misticeti \u00e8 \"Mystacodon\", dell'Eocene superiore del Per\u00f9; di poco posteriore (circa 34 milioni di anni fa) \u00e8 \"Llanocetus\", i cui resti fossili sono stati ritrovati in Antartide. Le prime balene possedevano denti veri e propri, eredit\u00e0 dei loro antenati che, al contrario dei fanoni presenti nelle specie odierne. La specie oligocenica \"Aetiocetus cotylalveus\" \u00e8 considerata un importante passaggio intermedio tra le balene dotate di denti e le balene dotate di fanoni. Questa specie venne scoperta nel 1964 in Oregon. Nei primi anni novanta in Australia vennero recuperati i fossili di \"Janjucetus hunderi\", poi descritti nel 2006; questo animale possedeva denti acuminati e si suppone che cacciasse pesci e calamari, cos\u00ec come prede pi\u00f9 grandi (forse squali o altri cetacei). Questi fossili indicano che le antiche balene erano predatori, e solo dopo milioni di anni si evolsero in specie prive di denti acuminati simili a quelle che oggi conosciamo.\nUno studio pi\u00f9 recente (Dem\u00e9r\u00e9 et al., 2008) ha identificato fori palatali (impronte di vasi sanguigni nelle ossa, che collegano i fanoni alle mascelle) nel palato di un misticeto dentato, \"Aetiocetus weltoni\". Gli scienziati ritengono che questa antica balena possedeva sia fanoni che denti, ed \u00e8 un esempio di ruolo adattativo intermedio tra i misticeti primitivi (e dentati) e i pi\u00f9 evoluti misticeti senza denti. Un altro animale dotato di denti e fanoni \u00e8 \"Mammalodon\" del Miocene.\nLe prime balene dotate esclusivamente di fanoni apparvero nell'Oligocene superiore (come \"Eomysticetus\" e \"Micromysticetus\"). Probabilmente queste balene non potevano ancora utilizzare l'ecolocazione, poich\u00e9 in nessun fossile di questi animali \u00e8 stata rinvenuta alcuna prova, conservata nei crani e nella regione dell'orecchio, che mostri gli adattamenti associati all'ecolocazione (presenti invece nelle forme attuali).\nTra l'Oligocene e il Miocene i misticeti andarono incontro a una notevole radiazione evolutiva, e si separarono in due rami principali: da una parte un clade comprendente le balenottere (Balaenopteridae), dal corpo pi\u00f9 slanciato, e dall'altra un gruppo in cui sono presenti anche le vere balene (Balaenidae), dalla testa enorme e rigonfia. Nel corso del Pliocene le balene continuarono ad accrescere le loro specializzazioni. Tra i generi pi\u00f9 importanti di questo periodo evolutivo si segnalano le balenottere primitive \"Archaebalaenoptera\" ed \"Eobalaenoptera\", la \"minuscola\" balena \"Balaenella\", il primitivo \"Titanocetus\" rinvenuto a San Marino e l'antica balena grigia \"Eschrichtioides\".\nLa famiglia dei cetoteriidi (Cetotheriidae), in passato ritenuta ancestrale a tutti i misticeti, \u00e8 attualmente considerata pi\u00f9 vicina alle balenottere che non alle vere e proprie balene.\nDescrizione.\nLa balena grigia, unico membro della famiglia \"Eschrichtiidae\", \u00e8 confinata al Pacifico settentrionale. La contraddistinguono un rostro delicatamente arcuato piuttosto ristretto, due (di rado quattro) corti solchi golari e l'assenza di pinna dorsale.\nLe snelle, idrodinamiche balenottere, appartenenti alla famiglia \"Balaenopteridae\" (che annovera anche la megattera), evidenziano una serie di pieghe golari che si espandono all'ingestione di acqua satura di plancton e successivamente si contraggono forzando l'acqua contro i fanoni. In questo modo il plancton rimane imprigionato nel fitto reticolo fibroso che forma i bordi interni sfrangiati dei fanoni.\nLa megattera si distingue dalle altre balenottere per la corporatura piuttosto massiccia, i solchi golari minori di numero e pi\u00f9 grossolani, e una coppia di robuste natatoie molto lunghe. La testa, la mandibola e il margine delle pinne pettorali sono ricoperti di nodosit\u00e0 irregolari dentellate e seghettate alla linea d'inserzione. Le balenottere, a eccezione di quella tropicale di Bryde, frequentano gli oceani di tutto il mondo; la megattera ha un ristretto areale artico; la balena franca si rinviene soltanto nel Nord Atlantico; la balena pigmea abita i mari australi.\nDue delle tre specie che compongono la famiglia \"Balaenidae\", la balena franca e la balena boreale, hanno testa molto pi\u00f9 voluminosa, sino a un terzo della lunghezza totale del corpo, rostro lungo e stretto con la parte superiore vistosamente arcuata a differenza delle ossa della mandibola. Rimane cos\u00ec uno spazio riempito dalle immense labbra inferiori che spuntano dalla mandibola e recingono gli affusolati fanoni appesi ai bordi del rostro. Soltanto la balena pigmea possiede una pinna dorsale, mentre in tutte e tre le specie le sette vertebre cervicali sono fuse in un unico blocco.\nClassificazione tassonomica delle forme estinte.\nIl simbolo \"\u2020\" denota generi e famiglie estinti.\nSottordine Mysticeti: Balene"}
{"id": "2727", "revid": "1222", "url": "https://it.wikipedia.org/wiki?curid=2727", "title": "Metazoa", "text": ""}
{"id": "2728", "revid": "1222", "url": "https://it.wikipedia.org/wiki?curid=2728", "title": "Metazoi", "text": ""}
{"id": "2729", "revid": "759873", "url": "https://it.wikipedia.org/wiki?curid=2729", "title": "Molluschi", "text": ""}
