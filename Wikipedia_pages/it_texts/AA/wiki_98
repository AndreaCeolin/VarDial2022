{"id": "35235", "revid": "125027457", "url": "https://it.wikipedia.org/wiki?curid=35235", "title": "Taurianova", "text": "Taurianova \u00e8 un comune italiano di abitanti della citt\u00e0 metropolitana di Reggio Calabria in Calabria.\n\u00c8 il quinto comune della citt\u00e0 metropolitana per numero di abitanti.\nGeografia fisica.\nSituato su un terrazzo alluvionale ai piedi della dorsale che salda le serre all'Aspromonte, Taurianova \u00e8 uno dei pi\u00f9 importanti centri della provincia. \u00c8 situata a 210 m s.l.m., nella parte pi\u00f9 meridionale della piana di Gioia Tauro, anticamente denominata \"Vallis Salinarum\" a circa 15 chilometri dal mare, 6 chilometri dalla montagna e a 800 metri dal corso d'acqua pi\u00f9 vicino, il torrente Razz\u00e0. Il clima \u00e8 mediterraneo, con una temperatura media annua superiore ai 17\u00a0\u00b0C. I venti sono quelli umidi dell'Occidente, d'estate soffia talora lo scirocco.\nLa superficie del territorio comunale misura 47,85\u00a0km\u00b2 circa e risulta posizionata alla latitudine di 38\u00b021'26\"28 N e longitudine 16\u00b00'42\"12 E, confina a nord ed a est con il comune di Cittanova, a sud con i comuni di Molochio, Terranova e Varapodio ed a ovest con il comune di Rizziconi. Il clima \u00e8 mediterraneo, con una temperatura media annua superiore ai 17\u00a0\u00b0C. La zona climatica ricade nella categoria C e il limite massimo consentito per l'accensione degli impianti termici \u00e8 di 10 ore giornaliere dal 15 novembre al 31 marzo. In citt\u00e0 ha sede una Stazione Meteo attiva dal 2011, che formula i dati meteorologici registrati nel territorio comunale. I venti sono quelli umidi dell'Occidente, d'estate soffia talora lo scirocco, tuttavia il territorio risulta vantaggiosamente riparato dai forti venti marini essendo protetto a nord dal promontorio montuoso di Capo Vaticano, ad est ed a sud dalle montagne dell'Aspromonte che scendono fino al mare con il monte S. Elia. Questa favorevole posizione geografica, spiega lo stato straordinariamente lussureggiante della vegetazione e in particolare degli alberi di ulivo. La piovosit\u00e0 conferma il carattere mediterraneo del clima, presentando piogge concentrate nel periodo invernale, con estate calda e asciutta, non escludendo talora qualche temporale estivo.\nOrigini del nome.\nIl nome deriverebbe da \"Nuova\" \"Taurianum\", toponimo a sua volta derivante dall'antico insediamento della Magna Grecia, un tempo abitata dai calcidei di Zancle (l'odierna Messina) e dai bruzi della colonia Tauriana (o Taureana), quest'ultima distrutta intorno al 950 d.C. quando la pi\u00f9 feroce delle incursioni saracene rase al suolo l\u2019antica e florida citt\u00e0 costiera di Taureana, disperdendone gli abitanti.\nStoria.\nTra i vari paesi sorti o incrementati dai fuggiaschi, sicuramente dovevano esserci anche i due piccoli nuclei di Radicena e Iatrinoli, ipotesi avvolorata anche dal fatto che a Radicena sorgeva un monastero di monaci calabro-greci, intorno al quale erano ben sviluppate importanti attivit\u00e0 agricole.\nL'avvento dei Normanni nel secolo XI, segna un'importante svolta nella storia della Piana, in quanto furono proprio loro ad introdurre il feudalesimo nel Mezzoggiorno d'Italia. Con la sconfitta di Manfredi a Benevento, ai Normanni subentrarono i Francesi Angioini che si preoccuparono soltanto di depredare le terre conquistate. Ad accrescere lo stato di prostrazione del popolo della Piana, sopraggiunsero gli Spagnoli Aragonesi, che iniziarono a contendersi il dominio delle regioni meridionali agli Angioini. Pertanto il territorio della piana di Gioia Tauro, si trasform\u00f2 spesso in campo di battaglia e proprio a causa del perdurare di tale situazione di depressione del popolo locale, si svilupp\u00f2 il fenomeno del Brigantaggio, come sorta di ritorsione criminosa nei confronti di quello sfruttamento, che veniva esercitato dai Feudatari della zona. Cos\u00ec vanno le cose fino al 1738, quando per effetto del trattato di Vienna, si insedia a Napoli Carlo III di Borbone, dando inizio ad una nuova dinastia che dovr\u00e0 durare, salvo la breve parentesi napoleonica, fino all'Unit\u00e0 d'Italia. \nNel Febbraio 1783 il pi\u00f9 terribile evento storico colpisce la zona della Piana, un tremendo terremoto sconvolge il territorio al punto di cambiarne l'orografia. La frazione di San Martino sede di un antico castello, viene spazzata via ed analoga sorte tocca a tutte le altre citt\u00e0 della zona. Per tutto l'anno la terra continu\u00f2 a tremare ed alla fine in tutta la Calabria si contarono, secondo lo storico Pietro Colletta sessantamila morti e duecento citt\u00e0 o paesi distrutti.\nSolo a seguito dell'avvento del governo Francese, nel 1808 Napoleone Buonaparte nomina Gioacchino Murat Re di Napoli, il quale abolisce definitivamente il sistema feudale. Nel 1908 la situazione si ripete, ma in termini ancora ben pi\u00f9 drammatici, il terremoto e maremoto di Messina e Reggio Calabria produce oltre 77.000 vittime di cui circa 17.000 tra il territorio di Palmi e Reggio. Iatrinoli e Radicena vedono sorgere rapidamente ai margini dell'abitato baraccamenti per profughi che diventano ben presto dei veri e propri quartieri. Oramai i due paesi si toccano e la nuova ferrovia, entrata in funzione nel 1924, contribuisce con la stazione comune, a saldarne i reciproci vincoli.\nLa citt\u00e0 di Taurianova nasce ufficialmente come macro-comune il 12 marzo 1928, dal preesistente comune di \"Terranova\" (il quale riacquister\u00e0 poi la sua indipendenza amministrativa il 23 aprile 1946), unito alle localit\u00e0 di \"Radicena\" e \"Jatrinoli\", pi\u00f9 l'annessione di frazioni e contrade quali San Martino, \"Amato\", \"Pegara\" e \"Scroforio\" (quest'ultima poi riceduta al comune di Terranova Sappo Minulio.\nMedioevo.\nLo sviluppo dei due centri di Radicena e Iatr\u00ecnoli, all'origine dell'odierno nucleo urbano, e dell'attuale frazione San Martino, tutti antichi casali di Terranova, che per la loro posizione geografica si trovano al centro di un importante sistema viario, pu\u00f2 considerarsi parallelo.\nAttendibile \u00e8 l'esperto di storia bizantina italiana Andr\u00e9 Guillou, il quale, richiamandosi a un documento di donazione, dimostra che Radicena esisteva fin dal 1050 e menziona dello stesso periodo il monastero di Santa Lucia situato ad ovest del suddetto centro. Padre Fiore, storiografo del Settecento, afferma che la loro fondazione \u00e8 stata opera dei profughi provenienti da Tauriana, importante e fiorente centro della costa tirrenica, distrutto nel 950 dalle incursioni saracene dell'emiro di Palermo, Hasan-Ibn Al\u00ec, di casa Kelbita, il quale per il mancato tributo dovutogli dai Bizantini decise di occupare tutta la Calabria. Padre Fiore cos\u00ec si esprime: \u00ab\"Ond'\u00e8 da trarre in conseguenza quanto grande e popolata fosse la gi\u00e0 distrutta Taureana, mentre le sue reliquie furono bastanti a fondare la nuova citt\u00e0 di Seminara, a riabitar Terranova, accrescere San Giorge, e forse ancora a dar principio a tutto dalla maggior parte dei villaggi i quali sono sotto la giurisdizione di Terranova, cio\u00e8 Rizziconi, San Leo, San Martino, Crist\u00f2, Vatone, Radicena, Iatrinole, Bracade, Curtulade, Galatoni, Scroforio e Molochio\"\u00bb.\nLo storico Giuseppe Romeo Toscano arriva alla conclusione che essendo \"piazza Garibaldi\" di Radicena tuttora denominata \"Chianu 'i San Basili\" (Piano di San Basilio), potrebbe darsi che ivi gi\u00e0 sorgesse uno dei 137 monasteri italo-greci che lo storiografo polistenese Girolamo Marafioti afferma esservi stati nella Piana di San Martino, tra Seminara, Rosarno e Galatro, e che un certo numero di profughi di Taureana vi avesse trovato rifugio dando origine all'antico nucleo cittadino. A sostegno di questa tesi il fatto che a Radicena dagli \"Atti di visita pastorale\" emerge che esisteva una chiesa di San Basilio nel 1586 e che dagli atti notarili di fine Seicento si incontra spesso la definizione \"quarterio di San Basilio\".\nLa derivazione di Radicena e Iatr\u00ecnoli da San Martino, invece, \u00e8 dimostrata da Domenico Valensise, storico polistenese, per il quale le genti fuggite da Taureana decisero di stanziarsi nelle zone oltre il fiume Metauros, dove costruirono un casale a cui diedero il nome di San Martino (noto per la Sua divina protezione). Molti vi rimasero, altri proseguirono andando a popolare le zone circostanti, fissandosi in piccoli nuclei abitativi, tra cui Radicena e Iatrinoli, facenti per\u00f2 sempre capo a San Martino che divenne il pi\u00f9 importante centro civile e religioso della Piana, sede di chiese e conventi e munito di un Castello. Quest'ultimo mantenne una posizione di grandezza, di progresso e di tranquillit\u00e0 fino alla discesa dei Normanni. Nel 1058 Ruggiero d'Altavilla saccheggi\u00f2 e devast\u00f2 San Martino e l'anno successivo nel 1059 represse presso la cittadina le ultime resistenze delle fiere genti di questa parte di Calabria, che furono costrette a riconoscere i Normanni come loro feudatari. San Martino perse la sua importanza, in particolare, quando dall'altra parte del torrente Marro sorse un altro borgo che i profughi di Taureana chiamarono con il nome della loro patria, \"Tauriana Nova\" poi \"Terranova\". La localit\u00e0, ritenuta dai Normanni pi\u00f9 sicura, fu promossa a Contea e successivamente a Ducato. Cos\u00ec Radicena, Iatrinoli e San Martino ne diventarono casali seguendone le sorti.\nDopo il dominio feudale dei Laur\u00eca, vi fu quello dei Sanseverino, dei Sant'Angelo, dei Caracciolo, dei de Cordoba, dei De Marini e dei Grimaldi.\nFeudalesimo (dal 1100).\nFurono sottoposti a vari feudatari, tra cui il pi\u00f9 lungo fu il dominio feudale dei Lauria, venendo poi acquistati dalla famiglia Grimaldi di Gerace nel 1574. Nel corso del Cinquecento risulta dagli atti notarili che a Radicena e Iatr\u00ecnoli abbondavano le coltivazioni di grano e di gelseti, quest'ultima era l'unica pianta che producesse una rendita perpetua, e importante era anche l'allevamento dei cavalli e dei bovini.\nNel corso del Seicento, nonostante le difficolt\u00e0 del banditismo e della carenza delle vie di comunicazione, molte famiglie si spostarono principalmente dal nord e dal centro Italia e andarono ad abitare nei due casali. Si trovano cos\u00ec cognomi nuovi come gli Zerbi, di origine ligure, i Sofia, da Santa Margherita Ligure, i Loschiavo, dalla Campania. S'intrecciarono matrimoni con altre famiglie illustri del luogo e dei paesi vicini: Contestabile residenti a Stilo, De Leonardis di Gerace, Luvar\u00e0 di Terranova. Alla fine del Seicento si collocarono altre famiglie al centro degli interessi economici della zona: Drago, di origine greca, e Ganini, con questi ultimi che si distinsero in particolare a Iatr\u00ecnoli. Nei due casali esistevano notevoli coltivazioni di grano, lino, oliveti e vigne e molti erano i benestanti, tra cui le famiglie gi\u00e0 menzionate. Ai proprietari privati si affiancava, da quanto si evince dagli atti notarili, anche il Convento di Santa Maria della Misericordia dei Domenicani di Radicena come il maggiore detentore di beni, infatti faceva compravendita con privati, permutava e dava soldi in prestito.\n\"Radicena\", \"Jatrinoli\" e \"San Martino\" furono anticamente delle contrade e casali sotto l'amministrazione di Terranova Sappo Minulio. \"Radicena\" risale almeno al 1050, data di donazione della monaca Kometo, vedova di Giovanni, discendente da Elia Erotikes, alla chiesa di Oppido Mamertina. Il filologo Gerhard Rohlfs nel \u201cDizionario toponomastico ed Onomastico della Calabria\u201d asserisce che \"Radicena\", in dialetto \u201cRedicina\u201d, deriva dal greco tardo \"\u03c1\u0430\u03b4\u03b9\u03ba\u03b5\u03bd\u0430\u03c2\", ovvero \"tetto di radici\". Mentre Iatr\u00ecnoli in dialetto \"Jatrinuni\" o \"Iatrinni\", sembra nato da \"Iatridoni\", i discendenti dalla famiglia \"Iatridi\", dal cognome greco \"Iatris\". Emilio Barillaro nel \"Dizionario bibliografico\" ritiene che Radicena appartenga al periodo bizantino, secolo XI, da \"Radikena\". G. B. Marzano nel \"Dizionario etimologico del dialetto calabrese\" sostiene che Radicena e Iatr\u00ecnoli derivino dal greco e Iatr\u00ecnoli significhi \"medicare\", \"guarire\" da \"iatros\". L'arciprete F. Maria De Luca dice che Iatrinoli derivi dal sostantivo greco \"iatreion\", \"il paese dove il medico esercita la sua arte\", per far rammentare la sua fondazione nella tenuta di pertinenza di un medico. A parere dello stesso De Luca, Iatr\u00ecnoli potrebbe essere un nome promiscuo dal greco \"iatros\" e dal latino \"nolo\", \"non volere\", e \"colo\", \"esercitare\", per dire che non aveva bisogno del medico, dandosi vanto della salubrit\u00e0 del luogo.\nAi primi del Settecento si verific\u00f2 una crisi profonda dell'agricoltura, cardine dell'economia, e molti subivano il carcere per non poter pagare le tasse e vendevano tutto quello che possedevano per poter sostenere la propria famiglia. La propriet\u00e0 ecclesiastica era molto estesa nei due casali e le terre venivano date a censo ai grandi esponenti della nobilt\u00e0 e della borghesia. Il terremoto del 5 febbraio del 1783 distrusse completamente sia Terranova che San Martino, mentre a Radicena e Iatr\u00ecnoli si provocarono danni non ingenti: venne distrutta la Chiesa di Santa Maria della Misericordia o del Rosario, la torre dei Gemelli annessa alla Chiesa matrice di Radicena. Le chiese e gli edifici importanti distrutti o danneggiati vennero ricostruiti in forme barocche e neoclassiche. Dalle statistiche emerge che a Radicena ci furono 756 morti e a Iatr\u00ecnoli 312. Costituita la Cassa sacra, all'indomani del terremoto, Radicena fece parte del Comprensorio D (assieme ad Anoia, Laureana, Oppido, Polistena, San Giorgio Morgeto, Seminara e Terranova) e il suo distretto comprendeva, oltre alla citt\u00e0, Iatr\u00ecnoli, San Martino e Vatoni. Ma la trasformazione sociale, subentrata dopo il terremoto, non mut\u00f2 la condizione delle plebi rurali che sentivano sempre pi\u00f9 il peso del proprietario borghese, col minuscolo pezzo di terra gravato di censo bollare (contratto con cui veniva data in prestito una somma di denaro dietro garanzia, che veniva restituita dal richiedente con gli interessi). Per questo stato di cose dilagava il brigantaggio. Nel periodo dell'istituzione della Repubblica Partenopea, molti sanfedisti, fautori dei Borboni, approfittarono al passaggio del cardinale Ruffo per diffondere disordine. A Radicena seminavano disordine due bande di malfattori: una ad opera di Domenico Moretti e l'altra capeggiata da Domenico Sicari, responsabili di molti delitti compiuti nei paesi vicini.\nIn particolare, tra il XI e il XIII secolo, la frazione di \"San Martino\" ebbe un ruolo protagonista, tanto da dare anch'essa il nome alla stessa Piana, per un certo periodo. San Martino ospit\u00f2 diversi nobili e sovrani, oltre che il pontefice Onorio IV. Ruggiero il Normanno vi celebr\u00f2 qui il proprio matrimonio. La frazione \"Amato\" invece, fu fondata nei primi decenni del XIX secolo, su iniziativa del marchese Gagliardi, allora totale possidente dell'intera Piana.\nDal 1800 a oggi.\nCon gli anni della ricostruzione post-terremoto del 1783 e l'abolizione della feudalit\u00e0 nel 1806, il breve periodo dell'Amministrazione Francese contribu\u00ec non poco a dare a questa parte di Calabria una fisionomia diversa, e lasciarvi fermenti culturali che lieviteranno idee e comportamenti nuovi. Si tratta di pochi provvedimenti amministrativi che da soli non sono sufficienti a cambiare in maniera radicale le sorti della zona, ma che tuttavia sono caratterizzate da un'inusuale sintesi politica i cui effetti segneranno profondamente la coscienza civile e il pensiero politico di una collettivit\u00e0 fino ad allora relegata nel limbo del vassallaggio pi\u00f9 servile. Per la prima volta, forse, si pu\u00f2 parlare di storia, intesa nel senso nobile della parola, perch\u00e9 per la prima volta si avverte la presenza attiva di uno Stato che, eliminato il padrone e la sua ingordigia, ridimensionato il censo alla Chiesa e l'egoismo della borghesia, guarda alla collettivit\u00e0 e ne riconosce i meriti e le necessit\u00e0. Radicena e Iatr\u00ecnoli con l'ordinamento amministrativo disposto dai Francesi per la legge 19 gennaio 1807, diventarono Universit\u00e0 nel cosiddetto Governo di Casalnuovo (oggi Cittanova). Nel 1815 fu istituito il Distretto di Palmi che comprendeva 35 comuni tra cui le due cittadine di Radicena e Iatr\u00ecnoli. I comuni erano governati da sindaci, dai decurioni, dal capourbano, dal sottocapourbano, dal conciliatore e dal supplente giudiziario. Durante il ricostituito governo borbonico furono emanate per Radicena diverse ordinanze come l'autorizzazione di un mercato nel sabato di ciascuna settimana e la fiera di Sant'Orsola che si celebrava dal precedente gioved\u00ec fino all'ultima domenica di settembre e proseguiva per otto giorni. Era molto rinomata e conosciuta per tutte le province del Regno. Il primo gennaio 1842 il Circondario di Casalnuovo fu diviso in due circondari distinti: l'uno formato da Casalnuovo, l'altro si compose del comune di Radicena, che fu capoluogo, del comune di Iatr\u00ecnoli e dei villaggi di San Martino e Terranova. Molti furono i liberali che lottarono contro il governo borbonico. Tra i pi\u00f9 importanti ricordiamo: Girolamo Zerbi e Antonio Fera, medico chirurgo. Il primo partecip\u00f2 a tutti i movimenti insurrezionali e soprattutto a quello del 2 settembre 1847. Fu arrestato e processato il 23 aprile 1851 e condannato a morte. La condanna venne commutata in 24 anni di carcere; ma solo dopo sette anni di tormentosa prigionia, mor\u00ec. Antonio Fera cominci\u00f2 a congiurare insieme agli altri patrioti reggini il 27 agosto del 1847, riunitosi nel palazzo di Casimiro de Lieto, e per questo fu condannato all'ergastolo. Molte sono le testimonianze e lettere autografe del suo coraggio e della sua abnegazione patriottica. Dopo l'unit\u00e0 d'Italia nelle campagne di Radicena e Iatr\u00ecnoli abbondavano la raccolta del lino e degli agrumeti. Il 9 settembre 1894 avvenne il miracolo di \"Maria Santissima della Montagna\", patrona di Radicena.\nVerso mezzanotte, come riferisce su \"Pro Fide\" di quell'anno lo scrittore taurianovese Francesco Sofia Moretti: \"La luna pallida, spettatrice agli umani eventi, questa volta fu attraversata da due raggi di luce, come il gran segno di Costantino - due enormi fasci luminosi che incrociano sul petto del gran disco; e quasi indescrivibile \u00e8 questa volta lo spettacolo di una Croce formatasi improvvisamente\".\nAgli albori del Novecento Radicena era un importante centro agricolo e commerciale, capoluogo di mandamento e quindi sede di uffici governativi, quali la Pretura, l'agenzia delle Imposte, l'Ufficio del Registro, la Caserma dei Carabinieri, oltre che un distaccamento del ventesimo Reggimento Fanteria per la guardia delle Carceri, di una Banca Agricolo-Industriale, di un teatro di prosa; mentre a Iatrinoli veniva inaugurato l'ospedale Principessa di Piemonte, sorto per opera dei lasciti di alcuni esponenti delle famiglie benestanti. Il terremoto del 1908 provoc\u00f2 lievi danni a Radicena e Iatrinoli: il crollo della cupola della Chiesa matrice di Iatrinoli e del campanile di Radicena. Questo, che ha dato adito alle voci di Miracolo operato dalla Patrona di Radicena \u201cMaria Ss.ma della Montagna\u201d che avrebbe concesso la sua protezione ai due comuni. Con regio decreto del 16 febbraio 1928 Radicena, Iatr\u00ecnoli e Terranova Sappo Minulio (che dal 1946 ritorn\u00f2 ad essere comune autonomo) formarono il Comune di Taurianova. Durante la seconda guerra mondiale Taurianova ospitava gli uffici provinciali della Rai e l'ufficio zootecnico, sfollati da Reggio, e divenne anche sede del Comando della Divisione \"Mantova\" e della Divisione \"Lupi di Toscana\". Nella sua immediata periferia s'install\u00f2 un deposito per l'approvvigionamento di un'intera armata e di una polveriera; nelle vicinanze s'accamp\u00f2 una grossa divisione tedesca Panzergrenadier.\nSul territorio di Taurianova insistono alcune 'ndrine che gestiscono le attivit\u00e0 illecite e si sono infiltrate anche nell'economia legale, l'ambito politico-amministrativo non \u00e8 immune da tali penetrazioni tanto che il consiglio comunale della cittadina \u00e8 stato sciolto per infiltrazioni mafiose (ex art. 143 d.lgs. 267/2000) tre volte: la prima nel 1991 (il primo comune ad essere sciolto per tale motivo in Italia proprio con il cosiddetto decreto Taurianova poi convertito in legge), la seconda nel 2009 e la terza nel 2013\nStemma e gonfalone.\nAl Comune \u00e8 stato dato il diritto di fregiarsi di uno stemma e di un gonfalone con il decreto del Presidente della Repubblica del 16 ottobre 1954.\nDescrizione dello stemma:\nDescrizione del gonfalone:\nMonumenti e luoghi d'interesse.\nArchitetture religiose.\nSanta Maria delle grazie.\nIl Duomo di Taurianova \u00e8 situato in Piazza Macr\u00ec (un tempo intitolata a Re Umberto I). L'edificio \u00e8 in stile romanico, con influenze gotiche e moresche. La chiesa originaria, in cui veniva venerata Santa Maria Ambasiade, venne distrutta dal terremoto del 1736, ricostruita e consacrata da Monsignor Carafa il 4 giugno 1737. \nIl culto per Maria Santissima della Montagna a Radicena ebbe inizio nel 1763, sostenuto dall'Arciprete don Domenico Antonio Zerbi, devotissimo fin dalla pi\u00f9 tenera et\u00e0 alla Vergine di Polsi, allorquando nell'anno 1757 ancora sacerdote a Capistrano, un suo nipote si aggrav\u00f2 gravemente e trovandosi sul punto di morire don Zerbi gli pose sul capo un'immaginetta della Verginella del Sacro Monte e l'ammalato istantaneamente guar\u00ec. Fu allora che per devozione, l'Arciprete acquist\u00f2 una grande immagine scolpita in legno, rivestita di un vestito in seta e ne dot\u00f2 la chiesa. Nel 1783 un ulteriore crollo provoc\u00f2 la caduta della torre dei Gemelli, annessa alla chiesa, distrutta poi dal terremoto del 1908. I lavori per la costruzione di una nuova chiesa terminarono il 5 ottobre 1929 e vennero effettuati a cura dell'architetto Vittorio Paron.\nL'imponente facciata \u00e8 decorata con arcatelle e un rosone ed \u00e8 fiancheggiata da due torri campanarie, che la superano in altezza e che ricevano luce da alcune trifore. Nella torre di destra \u00e8 installato, al centro del quadrante, un grande orologio. Delle tre campane, gi\u00e0 appartenenti al Monastero di Santa Caterina di Terranova, la maggiore \u00e8 opera di Jacopo Musurra, fonditore siciliano del sec. XVI. L'interno \u00e8 a tre navate e una balaustra in marmo bianco divide la navata centrale dal presbiterio, dove \u00e8 collocato l'altare maggiore. Ad uno dei pilastri che separa la navata centrale dalla laterale \u00e8 addossato un pulpito ligneo. L'altare maggiore \u00e8 in marmo e su di esso \u00e8 posta l'attuale statua della Vergine della Montagna, donata in segno di voto nell'anno 1787 dal sig. Vincenzo Sofia, allorch\u00e9 la figlia ammalatasi gravemente, il povero padre, si rivolse fiducioso alla Vergine, alla quale promise, a grazia ottenuta, che avrebbe offerto alla chiesa una statua d'argento raffigurante la Madonna stessa. Nonostante la giovinetta morisse, il Sofia volle egualmente sciogliere il voto, almeno in parte, e fece scolpire nel legno, anzich\u00e9 modellare in argento, le sembianze della Vergine d'Aspromonte, da artisti napoletani della seconda met\u00e0 del secolo XVIII. La statua venne successivamente collocata al posto dell'immagine antica che \u00e8 ora custodita dai Padri Cappuccini presso il locale Convento Francescano. Nel 1994 Maria Santissima della Montagna \u00e8 stata incoronata Regina di Taurianova.\nOpere di rilievo:\nChiesa del Rosario.\nLa Chiesa del Rosario \u00e8 la pi\u00f9 antica del paese: inizialmente era dedicata a San Basilio ed era annessa al Convento dei Domenicani fondati il 12 marzo 1537 da Niccol\u00f2 Severino. Entrambi gli edifici vennero distrutti da un terremoto e ricostruiti con il contributo dello Stato, come ricordato sul marmo fissato sul portale della Chiesa. Il convento venne soppresso su ordine del Governo militare francese di occupazione il 7 agosto 1809, mentre la Chiesa venne danneggiata dal terremoto del 1908 e ristrutturata. Proprio durante questa fase vennero apportate diverse modifiche. Erroneamente nella storia del Comune di Taurianova, viene indicata la data 1018 per una campana Fusa da M Jacobus Musarra, che \u00e8 vissuto nella prima met\u00e0 del 1500.\nChiesa dell'Immacolata (di Radicena).\nLa chiesa dell'Immacolata di Radicena, cos\u00ec chiamata per distinguerla dall'omonima nel rione \"Jatrinoli\" venne edificata al posto di quella del Ss. Sacramento, probabilmente nel corso del 1800. Qualificata come \"chiesa sussidiaria \" rientra nella parrocchia di Maria Ss. delle Grazie ed \u00e8 sita in Via Roma, nei pressi di Piazza Concordia. Nella chiesa \u00e8 contenuto un importante gruppo in marmo di Rinaldo Bonanno raffigurante Maria con il braccio destro, armato di clava, alzato per difendere Ges\u00f9 in braccio a lei da un mostro;ai piedi della donna vi \u00e8 un putto. La chiesa fu decorata in stucchi da Fortunato e Vincenzo Morani da Polistena nel 1898 che poi furono distrutti dal terremoto del 1908 per come afferma l'Arc. Francesco Maria De Luca, nella monografia di Iatrinoli stampata nel 1922.\nOpere di rilievo:\nChiesa dei Ss. Apostoli Pietro e Paolo.\nLa chiesa, sita nel rione Jatrinoli, anticamente era composta da tre navate con una copula all'incrocio dei bracci. A seguito dei vari movimenti tellurici venne demolita su ordine del Regio Genio Civile e vennero lasciati soltanto alcuni muri e i pilastri della navata centrale. Tra le opere importanti si annovera una statua in marmo attribuita da alcuni studiosi ad Antonello Gaggini, vissuto tra il 1400 ed il 1500, collocata in una nicchia nella facciata principale della chiesa. Per permettere a tutti di ammirare tale opera \u00e8 stato progettato il ripristino di due cappelle interne alla chiesa, dove sono stati collocati la statua in marmo e un antico crocifisso ligneo.\nOpere di rilievo:\nCimitero monumentale di Radicena.\nDi grande rilievo artistico \u00e8 uno dei due cimiteri comunali, quello di Radicena, nei pressi della chiesa del Calvario. L'ingresso monumentale \u00e8 sormontato da tre angeli, uno collocato pi\u00f9 in alto rappresentato in piedi mentre suona una tromba, gli altri in due pi\u00f9 in basso sono leggermente piegati. Tra gli altri elementi decorativi ci sono numerose colonne dal capitello corinzio di diverse dimensioni. All'interno del cimitero vi sono numerose opere di artisti taurianovesi e cappelle riccamente decorate; vi \u00e8 anche una piccola chiesa, dove viene celebrata la messa il 2 novembre, e nel terzo ampliamento \u00e8 stato realizzato un altare. Nello stesso Cimitero si trova in altorilievo il \" Cristo che porta la Croce \" realizzato da Francesco Jerace per la tomba Ciano. \nPalazzi.\nSulle strade della citt\u00e0 si affacciano numerosi palazzi nobiliari di grande bellezza, i quali si lasciano ammirare in particolar modo per i loro portali.\nVilla Zerbi.\nL'edificio, realizzato nel 1786 secondo un progetto dell'architetto Filippo Frangipane \u00e8 in stile barocco siciliano. Il portale in granito grigio, sormontato da una finestra messa in evidenza da un gioco di curve, \u00e8 fiancheggiato da lesene ed \u00e8 l'elemento pi\u00f9 caratterizzante della facciata, mentre i balconi sono costituiti da mensole ornate da maschere di pietra e da lavorazioni di ferro battuto. Di grande importanza e bellezza \u00e8 anche il giardino, curato secondo lo stile dei giardini nobiliari calabresi.\nNel 2002 il palazzo \u00e8 stato restaurato in osservanza alla tutela del Ministero dei beni e delle attivit\u00e0 culturali e rientra tra le dimore storiche calabresi di particolare interesse artistico-storico.\nPalazzo Contestabile.\nL'edificio \u00e8 stato progettato nel 1700 da Carlo Vanvitelli, figlio di Luigi Vanvitelli, progettista della Reggia di Caserta, a cui venne affidato il lavoro da Pasquale Contestabile. Sorge su tre piani e si affaccia su Piazza Vittorio Emanuele II, recentemente \u00e8 stato restaurato. Di grande bellezza \u00e8 il portale, sormontato dallo stemma della famiglia Contestabile, ma gli interni sono probabilmente la parte pi\u00f9 affascinante: i pavimenti sono stati realizzati da artisti siciliani, mentre i lampadari sono in Vetro di Murano.\nMonumenti.\nFontana monumentale di Jatrinoli.\nSingolare \u00e8 la storia della fontana monumentale locata in Piazza Vittorio Emanuele II, chiamata talvolta \" fontana De cumis \": l'opera in marmo venne inaugurata il 31 luglio 1853 e fu realizzata dall'artista Michele Barillari, ma venne presto spostata dal lato opposto della strada secondo alcuni per facilitare la viabilit\u00e0, secondo altri per permettere all'acqua di raggiungerla. Recentemente per\u00f2 la fontana \u00e8 stata restaurata e ricollocata nel sito originale.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 i cittadini stranieri residenti erano 519 persone (il 3,27% della popolazione).\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nReligione.\nLa religione pi\u00f9 diffusa \u00e8 quella cattolica di rito romano. Il comune fa parte della diocesi di Oppido Mamertina-Palmi e del vicariato di Oppido Mamertina-Taurianova. Il territorio comunale \u00e8 attualmente suddiviso in cinque parrocchie: Maria Santissima della Colomba (a San Martino di Taurianova), Maria Santissima delle Grazie, San Pio X (ad Amato di Taurianova), San Giuseppe e Santi Apostoli Pietro e Paolo. Sempre in ambito del cattolicesimo sono presente a Taurianova l'istituto religioso maschile dell'Ordine francescano dei frati minori cappuccini e gli istituti religiosi femminili del Monastero della Visitazione e della Suore della carit\u00e0 di Santa Giovanna Antida.\nTradizioni e folclore.\nSono numerose le tradizioni di Taurianova, soprattutto legate a festeggiamenti religiosi. La pi\u00f9 importante di esse \u00e8 la festa di Maria Santissima della Montagna, celebrata a settembre, con solenne processione della statua della Vergine per le vie del paese e con l'antica tradizione detta \"u mbitu\". Tra i festeggiamenti civili in onore della Madonna vi sono concerti e spettacoli pirotecnici. L'elenco completo delle celebrazioni cattoliche che vengono svolte durante l'anno, nel territorio comunale, \u00e8 il seguente:\nFesteggiamenti in onore di Maria Santissima della Montagna.\nI festeggiamenti in onore della Patrona di Taurianova, Maria Santissima della Montagna, hanno inizio il 29 agosto: in questa data si svolge infatti \"u 'mbitu\" (\"l'invito\"), un'antica tradizione taurianovese. Alla fine di una celebrazione le autorit\u00e0 religiose, politiche e militari assistono all'accensione dei \"luppinazzi\", ovvero steli secchi di piante di lupini, nella piazza di fronte alla Chiesa Matrice per simboleggiare l'inizio della novena e invitare i paesi vicini alla festa patronale del paese. Anticamente era tradizione che il fuoco venisse acceso dal sindaco, infatti una poesia recita \"Ndavi l'onori ca davanti a chiazza, na vota a l'annu aduma i luppinazza\" e valeva come gesto di vicinanza da parte del sindaco al popolo. Adesso accanto alla figura del sindaco c'\u00e8 quella del parroco del Duomo di Taurianova durante l'accensione, mentre in piazza e nelle vie adiacenti giungono migliaia di persone, compresi migranti che tornano a Taurianova per l'occasione.\nDiversi studiosi del folklore si sono interessati di questa manifestazione, andando a cercare le sue origini tra il sacro ed il profano. Infatti il fuoco \u00e8 spesso utilizzato da Dio come mezzo di comunicazione con l'uomo, ma \u00e8 anche un segno che si ripete spesso nella cultura popolare con altri significati. Era anche il modo migliore per invitare gli altri paesi alla festa, infatti in mancanza di altri mezzi di comunicazione il fumo che si innalzava dal rogo e il chiarore da esso provocato erano facilmente visibili ed efficaci.\nMolte leggende avvolgono questo rito, una riguarda la scelta di bruciare proprio piante di lupini anzich\u00e9 parti di altri alberi di cui la zona \u00e8 ricca. Si racconta che Maria, per fuggire da Erode, si nascose con Ges\u00f9 in un campo di lupini secchi, che per\u00f2 fecero un rumore tale da attirare le guardie di Erode, allora Maria maledisse questa pianta, infatti molto amara, e quindi i taurianovesi la bruciano come segno di spregio e vendetta. La mattina del 29 giungono in Piazza Macr\u00ec carri trainati da buoi, bardati a festa e con l'icona della Madonna al centro della fronte, carichi di \"luppinazza\" (anticamente questi venivano offerti dai contadini delle zone vicine, specialmente da Sambiase). Gli anziani in base alla direzione delle fiamme e alla loro altezza formulavano ipotesi e supposizioni sull'andamento dell'agricoltura e del commercio, mentre adesso rimane un'occasione di unione per il popolo taurianovese e spesso \u00e8 accompagnato da altre manifestazioni per dare inizio ai festeggiamenti.\nCon \"u 'mbitu\" si d\u00e0 inizio alla novena, periodo di preparazione alla festa patronale che vede impegnati i fedeli sia durante le celebrazioni che in altre manifestazioni. Per esempio in questo periodo \u00e8 usanza creare delle stelle votive illuminate con l'immagine della Patrona di Taurianova, da appendere ai balconi delle case, e ormai da alcuni anni si svolge anche un concorso che vede premiata la stella votiva pi\u00f9 bella. In questi giorni le vie del paese sono animate dalla \"cerameda\", solitamente composta da quattro musicisti che suonano strumenti tipici della zona.\nLa festa in onore di Maria Santissima della Montagna ha il suo culmine religioso e civile in tre giorni: 7, 8 e 9 settembre: l'8 si svolge la solenne processione per le vie del paese, al termine di questi la statua viene fatta fermare davanti all'ingresso del Duomo taurianovese, quasi come per assistere allo spettacolo pirotecnico. Il 9 settembre invece avviene la rievocazione del miracolo. Secondo la storia un benestante del luogo, Don Vincenzo Sofia, nel 1787 ordin\u00f2 una scultura in legno della Madonna ad un artigiano di Serra San Bruno con bottega a Napoli. Durante il viaggio, la nave che trasportava la preziosa opera, si trov\u00f2 in una tempesta e i marinai cercarono di alleggerirla cercando di gettare il carico in mare, ma ci\u00f2 risult\u00f2 impossibile e apparve una donna con le sembianza di Maria che salv\u00f2 la nave dalla sciagura. Arrivata a Taurianova si sent\u00ec l'esigenza di venerare questa statua, e mentre una grande folla era radunata in chiesa l'effigie inizi\u00f2 a muovere i suoi occhi. Part\u00ec subito una processione che venne interrotta da un altro avvenimento: apparve una croce nella luna. Questo evento ci viene raccontato da diverse opere scritte, compresa una poesia di un illustre taurianovese: il latinista Francesco Sofia Alessio.\nIl 16 novembre dello stesso anno Maria manifest\u00f2 la sua vicinanza al popolo Taurianovese salvando la cittadina dal terremoto che danneggi\u00f2 gravemente gli altri paesi vicini. Da allora in questi tre giorni moltissime persone vengono a rendere omaggio alla sacra immagine della Madonna e la festa religiosa \u00e8 accompagnata da altre manifestazioni civili come l'esibizione di artisti, anche noti a livello nazionale, sia di musica contemporanea che di musica tipica o di complessi bandistici.\n\u00c8 ormai tradizione che il 10 settembre, a festa terminata, al termine di una celebrazione eucaristica il popolo si appresti a baciare il piede della Madonna per poi riporre la statua nella nicchia posta sull'altare della Chiesa Matrice.\nFesta di San Giuseppe.\nOrmai da diversi anni la Parrocchia di San Giuseppe organizza a marzo alcune attivit\u00e0 in onore del Santo. Queste comprendono 9 marted\u00ec antecedenti alla festa, detti \"Mercoled\u00ec di San Giuseppe\", ma la vera e propria festa inizia il 10 marzo, con l'avvio della novena. Durante questa giungono nella parrocchia alcuni missionari a cui sono affidati le riflessioni per preparare alla celebrazione del 19 marzo, giorno carico di manifestazioni religiose e civili. Di solito si svolge una messa ogni ora, con un'alta partecipazione di bambini che vengono appunto affidati alla protezione del Santo, il pomeriggio invece parte la Processione per le vie del paese che termina con uno spettacolo pirotecnico e una festa organizzata dalla parrocchia e da associazione ad essa collegate che si svolge nelle vie vicine alla Chiesa. Tipico di questa festa \u00e8 consumare le crespelle (la sagra delle crespelle \u00e8 giunta alla XX edizione).\nFesta di Sant'Antonio da Padova.\nUna festa molto radicata nella comunit\u00e0 \u00e8 quella in onore di Sant'Antonio, la cui immagine \u00e8 venerata nel convento dei Padri Cappuccini. Usanza molto antica \u00e8 quella della \"tridicina\" (31 maggio-12 giugno), nata come vera e propria forma di pellegrinaggio attraverso Via Cappuccini per giungere nel piazzale davanti alla chiesa, diventata adesso come un'occasione per meditare in preparazione della festa che si svolge il 13 giugno grazie alle prediche di oratori che giungono a Taurianova per questa occasione. Una tradizione particolare \u00e8 quella della benedizione del pane, che anticamente veniva distribuito ai poveri, ora a familiari ed amici. Il 13 giugno si svolge una processione della statua del Santo, trasportata da diversi portatori volontari che indossano un saio, per le vie del paese che termina con fuochi d'artificio e l'esibizione di artisti nello spiazzale di fronte alla Chiesa.\nFesta della Madonna del Carmine.\nNel mese di luglio si svolgono le celebrazioni in onore di Maria Santissima del Monte Carmelo, venerata nella chiesa dei Santissimi Apostoli Pietro e Paolo. Questa festa \u00e8 molto antica e risale a quando Taurianova era ancora separata in due comuni e uno, Jatrinoli, era protetto da questa figura che riceve ancora oggi tanta devozione dal popolo taurianovese. La sera del 6 luglio si svolge \"l'invito alla festa\" che consiste nel lancio di palloncini e fuochi pirotecnici, per dare l'inizio alla novena. Il 15 e il 16 luglio si ha il cuore della festa, con diverse manifestazioni civili e religiose tra cui la consegna dei premi \"Araba Fenice\" a cittadini o associazioni che si sono distinte per valori e poi il 16 luglio la processione della statua per le vie del paese.\nSettimana Santa.\nNel corso della Settimana Santa si svolgono numerosi Riti che interessano l'intera comunit\u00e0 e che in alcuni casi hanno origini molto antiche.\nProcessione dell'Addolorata\nQuesto rito si svolge il gioved\u00ec e il venerd\u00ec precedenti la domenica delle palme sin dal 1850: la sera del gioved\u00ec di Passione la statua, venerata nella Chiesa dell'Addolorata ( \"il Calvario\") viene portata in processione fino al duomo della citt\u00e0, dove viene accolta dal canto dello \"Stabat Mater;\" il giorno seguente, dopo la predica dei sette dolori, la statua viene nuovamente portata in processione per le vie della citt\u00e0 e ritorna infine nella chiesa del Calvario.\nProcessione delle Palme\nLe varie parrocchie organizzano questa breve processione da uno spazio aperto dove vengono benedette le palme fino alle singole chiese dove viene svolta la celebrazione eucaristica.\nVia crucis cittadina\nLe parrocchie della citt\u00e0 per diversi anni hanno organizzato la \"via crucis\" del Venerd\u00ec Santo separatamente, mentre dal 2014 se ne svolge solo una, programmata dalle tre parrocchie, che attraversa la citt\u00e0 secondo il percorso del Corpus Domini.\nUn tempo dalla Chiesa Matrice di Radicena, uscendo dall'Asilo Pontalto, le statue del Cristo morto e della Madre Addolorata, venivano portate in processione al Calvario dei Padri Cappuccini, ove un predicatore invitava alla riflessione. Subitamente le statue facevano ritorno, con processione au flembeau, all'Asilo Pontalto. Con la morte del parroco, Mons. Francesco Muscari Tomaioli, il parroco subentrante ha abolito il tradizionale appuntamento.\nChiamata della Madonna\nUno dei riti pi\u00f9 suggestivi della Settimana Santa taurianovese \u00e8 la \"Chiamata della Madonna\" che si svolge la sera del venerd\u00ec santo nella chiesa dei Santi Apostoli Pietro e Paolo. In questa occasione il celebrante rivolge un'invocazione alla Madonna, mostrando l'effigie di Ges\u00f9 Cristo morto; al termine di questa viene spalancato il portone della chiesa ed entra di corsa la statua dell'Addolorata, la quale velocemente raggiunge l'altare e \"prende\" tra le braccia il corpo del Figlio. Inizia cos\u00ec una toccante processione fino alla chiesa dell'Immacolata di Jatrinoli accompagnata dalle fiaccole dei numerosissimi fedeli.\nAltri riti e processioni\nNel 2013 la parrocchia di San Giuseppe ha organizzato la sera del Venerd\u00ec Santo la processione dell'Addolorata e del corpo di Ges\u00f9 deposto dalla croce, che fino a pochi anni prima veniva generalmente organizzata dalla Chiesa Matrice di Radicena e giungeva fino al Calvario, dove si svolgeva un momento di riflessione. Anticamente (fino agli anni Quaranta) si svolgeva l\"'Affruntata \"il giorno di Pasqua ed era tra le pi\u00f9 sentite e famose della Piana di Gioia Tauro\nEconomia.\nLa fertile zona pianeggiante \u00e8 prevalentemente coltivata ad agrumi, ortaggi, viti e olivi. La produzione olearia ha per lungo tempo costituito la principale risorsa economica cittadina. Accanto alle aziende agricole sono presenti alcune piccole industrie operanti nei settori meccanico, della lavorazione del legno e di quelle del cemento, mentre in espansione risulta anche il settore turistico. Vi sono numerose aziende manifatturiere e un'imponente produzione di dolciumi, primo fra tutti il torrone.\nInfrastrutture e trasporti.\nIl comune \u00e8 interessato dalle seguenti direttrici stradali:\n di Gioia Tauro e Locri\nAmministrazione.\nDal 5 ottobre 2020 (giorno della proclamazione) il sindaco di Taurianova \u00e8 Rocco Biasi.\nSport.\nCalcio.\nLa principale squadra di calcio della citt\u00e0 \u00e8 la \"A.S.D. Taurianova Academy\" che milita nel campionato di Prima Categoria."}
{"id": "35236", "revid": "1516566", "url": "https://it.wikipedia.org/wiki?curid=35236", "title": "Terranova Sappo Minulio", "text": "Terranova Sappo Minulio \u00e8 un comune italiano di 463 abitanti della citt\u00e0 metropolitana di Reggio Calabria in Calabria.\nIn seguito al decreto del presidente della Repubblica, firmato da Carlo Azeglio Ciampi e datato 28 luglio 2005, si pu\u00f2 fregiare del titolo di \"Citt\u00e0\".\nGeografia fisica.\nTerritorio.\nSituata alla sinistra del torrente Marro su una terrazza nell'angolo sud-est della Piana di Gioia Tauro Terranova Sappo Minulio si trova tra Taurianova e Varapodio; l'altitudine del territorio varia in modo consistente dai 109 a i 325 metri sul livello del mare, l'escursione altimetrica complessiva risulta essere pari quindi a 216 metri.\nOrigini del nome.\nIl nome del borgo vari\u00f2 con il tempo da \"rocca di San Martino\", \"San Martino al monte\", \"Castrum Sancti Martini seu Terra Nova\", \"Terranova di San Martino\" fino ad assumere il solo Terranova, talvolta accompagnato con \u201cdi Calabria\u201d per distinguerla dalla Terranova di Sicilia, diventata poi Gela. Il suffisso \"Sappo Minulio\", che fu aggiunto con delibera comunale del 22 gennaio 1864, deriva dalla congettura del sacerdote locale Paolo Gualtieri (1582-1655) secondo cui il paese avrebbe occupato il sito di un'antica citt\u00e0 greca denominata \"Sappo Minuli\".\nStoria.\nDalla Fondazione al secolo XVI.\nTerranova, a quanto risulta dai documenti disponibili, fu con tutta probabilit\u00e0 fondata durante il periodo svevo e pi\u00f9 precisamente durante il regno di Manfredi quale luogo fortificato nella Piana di San Martino, meglio nota come Piana di Gioia Tauro, e popolata con coloni provenienti dalla stessa San Martino, frazione del comune di Taurianova. Nel 1276 la cittadina contava all'incirca 780 abitanti, risultando gi\u00e0 uno dei maggiori centri della Piana, e versava alla \"colletta\" la somma di 9.396 grana. Nel 1269-70 il re Carlo I d'Angi\u00f2 ordinava di ripararne il castello, con tutta probabilit\u00e0 danneggiato da attacchi nemici. Nel 1283 il re stesso risulta presente presso il castello; nello stesso anno la rocca fu usata, temporaneamente, come carcere per i prigionieri provenienti da Gerace che era stata riconquistata. Nel 1305 viene elevata al rango di capoluogo di contea con primo feudatario l'ammiraglio Ruggero di Lauria. Nel 1310 risulta vi fossero due religiosi presso la cittadina, cifra che arriva a 15 nel 1325 e a 21 l'anno successivo. Nel 1354 vi viene fondato un convento di Celestini. Nel 1365 il feudo di Terranova passa a Ruggero II Sanseverino quindi al figlio Roberto I (1364-1391) e poi al nipote di quest'ultimo Enrico, arrestato per debiti e poi decapitato in quanto coinvolto in una congiura. La contea fu quindi data in feudo a Battista Caracciolo come ricompensa per averne scacciato gli aragonesi. Tornate le terre alla corona in conseguenza della ribellione del Caracciolo furono date da Alfonso d'Aragona a Carlo Ruffo conte di Sinopoli. Restituita la contea successivamente al Caracciolo questa fu ereditata dal nipote Tommaso che fu incarcerato perch\u00e9 coinvolto nella congiura di Antonio Centelles. Le terre passarono quindi nel 1458 a Marino Correale e dopo la sua morte furono date come ricompensa, il 12 aprile 1502, a Consalvo di Cordova. In questo periodo Terranova fu coinvolta nelle guerre franco-spagnole per il dominio sul regno di Napoli e per lo meno qualche scontro collegato alla battaglia di Seminara del 1495 e quella del 1503 si svolse nelle sue vicinanze.\nL'apogeo.\nAll'inizio del Cinquecento a Terranova fu attribuito il titolo di \u201ccitt\u00e0\u201d, ben meritato visto che Terranova nel 1532 contava tra i 4.800 e i 6.000 abitanti; inoltre nella relazione del Barrio del 1571 Terranova \u00e8 descritta come una cittadina eminente, sia riguardo alle risorse naturali \u2013 caccia e pesca \u2013 ma anche per le coltivazioni. Nel 1545 la popolazione si aggirava tra i 7000/9000 abitanti che diventarono 9.000/12.000 nel 1561, l'anno precedente il ducato era stato comprato da Tommaso de Marinis, la citt\u00e0 era quindi in piena crescita; a testimonianza di ci\u00f2 vi \u00e8 anche da dire che vi venne tenuto un concilio ecclesiastico provinciale nel 1574, che non si era potuto tenere a Reggio per via di una scorreria barbaresca. Nello stesso anno il ducato di Terranova fu comprato per 20.000 ducati da Battista Grimaldi. Si pu\u00f2 ritenere che all'incirca questo sia stato il periodo di maggior floridezza per il centro. Subito dopo ebbe inizio la decadenza, provocata non tanto dalle guerre quanto dalle lotte intestine e dalla rapacit\u00e0 del dominio spagnolo. Gi\u00e0 nel 1590 Terranova chiede di essere esentata dal pagamento di alcune imposte, anche se era gi\u00e0 stata amministrata per cinque anni da un \u201ccommissario di redenzione\u201d che evidentemente non era riuscito a sanare la situazione finanziaria, ci\u00f2 \u00e8 testimoniato anche dal numero degli abitanti che pass\u00f2, nel 1595, a 7.000/9.000 con un calo di circa 3.000 unit\u00e0. Nel 1593 si ebbero nello spazio di otto giorni una serie di terremoti che danneggiarono l'abitato, inoltre la Piana era percorsa nello stesso periodo da bande di briganti che l'amministrazione spagnola era incapace di eliminare e che sicuramente influirono negativamente sulla situazione economica della cittadina.\nLa presenza degli ebrei.\nFino al XVI secolo si trova a Terranova un grosso insediamento di ebrei, uno dei pi\u00f9 importanti stanziamenti dell'intera Calabria (27 fuochi censiti nel registro del percettore di Calabria Ultra, contro i 12 di Oppido o i 2 di Rosarno, per esempio). Gli ebrei si dedicano soprattutto alla lavorazione della seta ed alla commercializzazione del prodotto grezzo e finito. La stessa denominazione di Giudecca, che si riscontra ancora tra i toponimi locali, lo attesta in maniera inequivocabile.\nIl filosofo Bernardino Telesio e Terranova.\nPapa Paolo III, su sollecitazione del potente e temuto cardinale Carafa, assegna al giovane chierico Bernardino, della nobile famiglia cosentina dei Telesio, il beneficio della chiesa parrocchiale di S. Nicol\u00f2 de Latinis di Terranova.\nAl beneficio ecclesiastico \u00e8 annessa la cura delle anime. Questa clausola fa presupporre che il giovane Bernardino Telesio in qualche modo sia stato presente a Terranova, proprio per sostanziare la completezza dell'incarico. Ben presto, comunque, Bernardino, allo scopo di dedicarsi interamente ai suoi studi in Napoli, rinuncia in favore del fratello Paolo che in data 7 maggio viene investito del beneficio. I Telesio, comunque, con diversi loro rappresentanti, hanno usufruito di benefici a Terranova\nDal secolo XVII al \u201cgrande flagello\u201d.\nNel 1648 continua lo spopolamento, infatti la citt\u00e0 denuncia una popolazione di 6.000/7.500 per 1.529 fuochi questi ultimi diventarono 1.172 nel 1666, 1.293 nel 1670 e 1.200 nel 1675; probabilmente in queste rilevazioni erano compresi anche gli abitanti dei casali sparsi nella campagna. Nel 1693 l'abate Giovan Battista Pacichelli di passaggio a Terranova dichiar\u00f2 di aver trovato la citt\u00e0 \u201ccol suo forte castello quasi distrutta\u201d segno questo che oltre allo spopolamento anche lo stato materiale di Terranova deperiva. Dalle \"relationes ad Limina\" dei vescovi risultano 1.200 abitanti per il 1699 e 1.100 per il 1702 e il 1705. Negli anni successivi vi fu un certo ripopolamento, dovuto probabilmente al trasferimento di gente dai casali vicini anch'essi in decadenza. A meta del secolo XVI vi fu un forte intervento del vescovo mons. Mandarani per moralizzare i costumi del paese, battaglia che fu vinta dopo duri scontri tra il porporato e i maggiorenti della cittadina. Nel 1768 giunse a Terranova l'idrologo lucchese Giovanni Attilio Arnolfini incaricato dalla principessa Grimaldi di visitare i suoi feudi. Ospitato dai Celestini ecco qui un passo della sua relazione: \nCome si pu\u00f2 evincere Terranova era in fase di declino anche a causa delle persone che preferivano trasferirsi in centri all'epoca in pieno sviluppo quali Gioia, Radicena e Casalnuovo (ora Cittanova). In effetti nel periodo del viaggio dell'Arnolfini vi sono relazioni riguardo ad abitazioni in stato di incuria e pericolanti per via dei terremoti. Nel 1772 il vescovo dichiara che la popolazione \u00e8 di 1.145 persone.\nIl \"Melos concinendum\u2026 recurrente festivitate inventionis S. Crucis\" (1754).\nIl 3 maggio 1754, in occasione dei consueti festeggiamenti annuali in onore del SS. Crocifisso, viene cantata per la prima volta, dalla locale \"Schola cantorum\", all'interno della chiesa del SS. Crocifisso, una melodia composta da Giuseppe Antonio Barba, in quel periodo a Terranova quale Maestro di Cappella. \nIl testo della composizione pervenuto a noi, sia in copia manoscritta posteriore (1858) che attraverso una pubblicazione datata 1879 per i tipi dello Stab. Tipografico \"L. Ceruso\" di Reggio Calabria (pubblicata assieme ad altra melodia italo-latina cantata nella stessa chiesa), \u00e8 un interessante documento non soltanto di composizione sacra ma anche un esempio significativo di piet\u00e0 popolare. La musica del \"Melos\" \u00e8 andata dispersa. \nI \"Meloi\" (plurale di \"Melos\", ma sono definiti spesso pure \" Trionfi\") sono una sorta di oratorio e vengono cantati nelle Chiese calabresi in occasione di eccezionali ricorrenze religiose o feste da solennizzare con particolare devozione. \nIl \"Melos\" eseguito a Terranova nel 1754, composto interamente in latino, \u00e8 strutturato in forma di dialogo nel quale interagiscono quattro personaggi solisti, due maschili e due femminili (\"Taurianova\", ovvero \"Terranova\", \"Crocifisso\", \"Grazia\", \"Peccato\") assieme ad un gruppo vocale (\"Coro\") supportati da un organico strumentale.\nIl terremoto del 1783.\nNel 1783, in conseguenza del terremoto definito da scienziati ed osservatori \"il flagello\", l'antica Terranova riceve un colpo fatale. Il suo sito \u00e8 squassato in maniera catastrofica con abitazioni spostate di 200 piedi e distruzione, in sostanza, dell'intero patrimonio edilizio con conseguente formazione di laghi di sbarramento. \nI danni materiali raggiungono la stima di 500.000 ducati ponendo Terranova al quinto posto dopo Reggio, Polistena, Casalnuovo (poi diventata Cittanova) e Bagnara Calabra. Ancor pi\u00f9 grave \u00e8 il numero delle vittime che ammontano a 1.452 (494 maschi, 317 femmine, 603 ragazzi, 23 monaci e 15 monache), in pratica circa il 70% della popolazione (anche se si riscontrano dati alquanto disomogenei in queste enumerazioni tra i diversi autori).\nLo spostamento in localit\u00e0 \"Canoro\" e la scelta dei luoghi contigui al vecchio insediamento.\nNell'immediato post-terremoto prende corpo l'idea di trasferire i sopravvissuti (che nel frattempo occupano le zone circostanti all'antico insediamento rifugiandosi, alla meglio, per ripararsi dai rigori dell'inverno) in localit\u00e0 Canoro, tra Iatrinoli e Radicena (poi diventata Taurianova).\nAnzi, nel 1785 Pietro Galdo appronta una Pianta Topografica dell'edificanda nuova Citt\u00e0. \nSpunta anche l'idea di un suggestivo nome, Ferdinandina, con cui chiamare il nuovo insediamento (per ingraziarsi i favori del re). \nDopo un duro braccio di ferro tra il vicario generale Francesco Pignatelli e la popolazione, che per spostarsi nel luogo individuato dalle autorit\u00e0 pretende una serie di privilegi, quali quello di essere direttamente sotto la podest\u00e0 reale, di ricevere finanziamenti per il trasferimento con fornitura di legname per le abitazioni e varie altre agevolazioni (tutte qualificate dal vicario come \u201cstravaganti pretensioni\u201d e \u201cpretensioni inette\u201d), la contesa \u00e8 vinta dai locali che riescono a far costruire il nuovo abitato nel posto da loro scelto e gi\u00e0 occupato nelle vicinanze dell'antico sito. \nNel 1788, infatti, a firma di Galdo e de' Cosiron, viene approntata una nuova Pianta Topografica (in sostituzione della prima, quella della nuova edificazione tra Radicena e Iatrinoli) la quale prevede il nuovo insediamento nell'area odierna (esistono, di questa fase progettuale, sia la Pianta topografica della Citt\u00e0 che la Pianta dei luoghi circostanti).\nLo sviluppo del nuovo centro nei primi anni \u00e8 molto problematico e lento, anche dal punto di vista demografico. Il risanamento del territorio, nel quale si trovano acquitrini e laghi formatisi dallo sbarramento di corsi d'acqua e sorgenti, impone lavori importanti di prosciugamento promossi e attuati dalla Cassa sacra, anche per debellare l'insorgere di gravi malattie epidemiche. Nel 1793 si contano a Terranova 454 abitanti.\nL'Ottocento.\nL'invasione napoleonica, l'istituzione della repubblica napoletana, l'eversione della feudalit\u00e0, il Risorgimento, l'unit\u00e0 d'Italia non avranno grande eco nel piccolo paese che ormai Terranova era diventato.\nIl 9 agosto 1887 viene fondata una \"Societ\u00e0 Operaja di Mutuo Soccorso\" costituitasi su impulso del segretario comunale Agostino German\u00f2 (che ne viene acclamato all'unanimit\u00e0 Presidente) e forte di ben trenta soci fondatori, cui si aggiungeranno in seguito altri soci ordinari.\nLa costituzione viene sancita con atto rogato dal notaio Gaetano Alessio di Vincenzo di Molochio, il quale redige anche lo Statuto composto di trentotto articoli.\nIl Novecento.\nIl Novecento (specialmente i primi quindici-venti anni del secolo) mostra un fermento nel settore dei lavori pubblici e nella realt\u00e0 sociale, economica, finanziaria e della stessa qualit\u00e0 della vita, in genere, di Terranova e dei suoi abitanti. \nVengono realizzati numerosi progetti di urbanizzazione e di opere pubbliche e contemporaneamente sono portate a termine molte commesse edilizie di privati cittadini. Funzionano in centro due farmacie-drogherie. Anche dal punto di vista demografico si riscontra un forte indice di crescita, sia per l'incremento della natalit\u00e0 che per il trasferimento in Terranova Sappo Minulio di nuclei familiari da altri centri (anche per motivi di lavoro). Questo trend demografico positivo, tuttavia, comincia a decrescere a partire dagli anni venti del secolo.\nProprio in questo periodo, le difficolt\u00e0 di approvvigionamento dei viveri (il pane, ad esempio, che \u00e8 l'elemento basilare della cultura contadina), la non equa distribuzione dei generi annonari (fattori che rientrano in un quadro generale di crisi) ed il contemporaneo sopravvento di gruppi di potere che agiscono in spregio ad ogni rispetto mascherandosi dietro parvenze di legalit\u00e0 amministrativa, fanno scaturire malcontenti tra la popolazione. Nel febbraio del 1921 scoppia in paese una rivolta che sar\u00e0 soffocata in un bagno di sangue.\nRivolta di Terranova Sappo Minulio.\n\"Nel febbraio del 1921 la popolazione di Terranova Sappo Minulio s'infiamma ancora una volta (\"il riferimento \u00e8 ad analoghe dimostrazioni precedenti avvenute gi\u00e0 nel 1917\") (\u2026) esplodendo in una serie di rimostranze culminate in una vera e propria sommossa, agghiacciante e sanguinosa, protrattasi per tre giorni (19-20-21)\",\nQuesta sommossa si inserisce nel pi\u00f9 generale periodo di grave crisi che attanaglia non soltanto la societ\u00e0 meridionale, sia in relazione al caroviveri che alla mancanza effettiva di pane (e pure di frumento) ma anche in conseguenza di atteggiamenti dispotici di piccole camarille locali che intendono dominare a tutti i costi la cosa pubblica gestendo a proprio piacimento l'ufficio annonario.\nLa rivolta vede una mobilitazione considerevole di cittadini fatta anche di scontri fisici con le forze dell'ordine, soprattutto con le donne in prima fila a scandire lo slogan: \"Viv\"o Re, Viv\"a Regina | Vol\u00ecmu pani, vol\u00ecmu farina\".\nI giornali dell'epoca riportano i resoconti delle tre giornate di Terranova Sappo Minulio (\"Il Corriere di Calabria, Cronaca di Calabria, La Gazzetta di Messina e delle Calabrie, 'U Chiaccu\"). Anche qualche interrogazione parlamentare (l'on. Giuseppe Filesi, in particolare) cerca di far luce sulla realt\u00e0 e sulle dinamiche dei fatti. L'eco di questi scontri persiste a lungo, anche fuori della Calabria. Cos\u00ec si legge sul \"Corriere di Calabria\" del 27 febbraio 1921: \"Conte ci telegrafa da Roma: 'I dolorosi fatti svoltisi a Terranova Sappominulio hanno prodotto viva impressione in questi circoli calabresi. L'on. Filesi, che si preoccup\u00f2 subito perch\u00e9 il governo provvedesse senza indugio a rimuovere le cause del mal contento, confer\u00ec al riguardo col Sottosegretario di Stato all'Interno, on. Corradini, il quale dimostr\u00f2 di volere agire con solerte energia. Tuttavia l'on. Filesi ha presentato alla Presidenza della Camera la seguente interrogazione: 'Al Presidente del Consiglio Ministro dell'Interno, sui fatti avvenuti il 20 febbraio 1921 a Terranova Sappominulio, sulle cause che li determinarono e sui provvedimenti adottati'\".\nLe tre giornate di Terranova Sappo Minulio si concludono tragicamente per gli abitanti di Terranova, in quanto il sindaco d\u00e0 ordine ai Reali Carabinieri di sparare sulla folla dimostrante: vengono ferite alcune persone e altre sono arrestate.\nL'unione di Terranova, Radicena e Iatrinoli nel macrocomune di \"Taurianova\".\nNel 1928 Terranova Sappo Minulio per effetto del R.D.L. datato 16 febbraio 1927 (con pubblicazione sulla Gazzetta Ufficiale in data 12 marzo ed entrata in vigore il successivo 27 dello stesso mese) viene accorpato a Radicena ed a Iatrinoli per formare il nuovo comune di Taurianova.\nSolo il 23 aprile 1946 Terranova Sappo Minulio pu\u00f2 riacquistare la propria autonomia amministrativa.\nSimboli.\nLa descrizione dello stemma comunale, concesso con D.P.R. del 18 aprile 2011 insieme al gonfalone e alla bandiera, \u00e8 la seguente:\nmentre quella relativa al gonfalone \u00e8:\nper la bandiera:\nLo stemma \u00e8 stato concesso riprendendo l'antichissimo blasone raffigurante San Martino di Tours a cavallo nell'atto di tagliare il mantello e porgerlo al poverello nudo e seduto similmente, ad esempio, a quello presente sul simbolo comunale di Taurianova.\nI precedenti simboli, concessi con D.P.R. del 12 aprile 1984, avevano le seguenti descrizioni:\nMonumenti e luoghi d'interesse.\nI ruderi dell'antico abitato.\nAll'interno del cimitero sono ancora visibili i ruderi della torre dell'antico abitato distrutto dal terremoto del 1783.\nLa torre, squassata dalla forza del sisma (ondulatorio e sussultorio), \u00e8 adagiata su un lato, esattamente come \u00e8 raffigurata nella stampa settecentesca dell'architetto Pompeo Schiantarelli, il quale \"designavit dal vero\" lasciandoci testimonianza anche di altre rovine non soltanto di Terranova.\nAltri ruderi, presumibilmente relativi al castello di Terranova, sono ancora visibili nella localit\u00e0 denominata, appunto, \"Castello\".\nI portali in pietra delle \"case palaziate\".\nA partire dai primi anni dell'Ottocento, le famiglie locali pi\u00f9 in vista (ma anche altri nuclei trasferitisi, per diversi motivi, nella nuova edificazione cittadina) hanno cominciato a costruire le loro abitazioni, o \"case palaziate\" (ovvero case con pi\u00f9 stanze con pianterreno e primo piano), adornando gli ingressi con interessanti portali in pietra dovuti alla perizia delle maestranze locali.\nTra i pi\u00f9 interessanti portali in pietra ancora visibili vi sono quello di Palazzo Pigneri e di Palazzo Zito.\nFontana di piazza Cesare Battisti.\nSi tratta di una fontana monumentale di buona fattura in pietra, realizzata da maestranze locali e databile fine Ottocento, una costruzione successiva alla canalizzazione ed alla conduzione in centro delle acque della sorgente Certara. \u00c8 conosciuta meglio, in paese e nei dintorni, come \"'U quattru canali\", dal numero delle fontane che ne adornano i quattro lati.\nL'elettrificazione dell'illuminazione pubblica.\nNel 1908 viene elettrificata l'illuminazione pubblica, in seguito alla stipula di una convenzione tra il comune e la ditta \"ing. Albonico e compagni\" (la stessa che stava elettrificando Radicena e Iatrinoli), con centralina idroelettrica impiantata in localit\u00e0 Sol\u00ec (anche per la fornitura di elettricit\u00e0 ai due centri vicini). \nLa rete di illuminazione pubblica \u00e8 costituita da dieci lampadine di 16 candele e dieci lampadine di 20 candele.\nContestualmente anche per i privati vi \u00e8 possibilit\u00e0 di avere in casa l'energia elettrica (con contratti normalmente \"a forfait\", cio\u00e8 con pagamento di quota fissa, i quali consentono di utilizzare la luce elettrica solo in particolari e limitati orari serali).\nL'orologio della torre ed il municipio, in virt\u00f9 di una postilla obbligazionale intercorsa tra amministrazione comunale e ditta appaltatrice, vengono illuminati gratuitamente (questi accordi sono ratificati nei protocolli di concessione, a favore della ditta Albonico, dell'autorizzazione di impianto della centralina idroelettrica, su suolo comunale, in contrada Sol\u00ec).\nLa nuova tipologia di illuminazione sostituisce i preesistenti \"fanali a petrolio\" (la cui installazione risale al 1871).\nIl Palazzo di Citt\u00e0.\nIl nuovo Palazzo di Citt\u00e0 \u00e8 inaugurato nel 1916. Costruito su progettazione dell'ingegner Giuseppe Ferraris, viene completato in quasi due anni di lavori e malgrado le difficolt\u00e0 del periodo bellico, dopo l'affidamento dell'appalto, avvenuto mediante il sistema della \"candela vergine\" (6 aprile 1915), alla ditta che lo ha realizzato.\nCultura.\nEventi.\nIl 26 luglio di ogni anno si festeggia sant'Anna.\nGeografia antropica.\nLa frazione Scroforio.\nScroforio \u00e8 l'unica frazione del comune: un modesto agglomerato urbano situato, rispetto alla Strada provinciale 1 (ex statale 111) nel tratto Taurianova-Terranova Sappo Minulio, a qualche chilometro all'interno. \u00c8 storicamente ed amministrativamente collegato a Terranova Sappo Minulio, di cui \u00e8 frazione. \u00c8 stato anche, in passato, uno dei casali della vecchia Terranova distrutta dal terremoto del 1783.\nGli altri casali della vecchia Terranova, oltre Scroforio, sono stati: Molochio, Molochiello, Galatoni, Bracadi, Radicena, Iatrinoli, Curtuladi-Casalnuovo, San Martino e Santo Martinello, San Leo, Carbonara, Crist\u00f2, Vatoni, P\u00eccare, Rizziconi. Molti di questi casali adesso sono toponimi di contrade. Scroforio \u00e8 citato nei vari documenti e riportato nelle carte geografiche d'epoca con differenti indicazioni: da \"Scalamosorio\" a \"Scrofol\u00eco\", a \"Scrofol\u00eca\", a \"Scrofario\". Quest'ultima denominazione permane nel linguaggio dialettale. Vi si trova la chiesa di Sant'Elia profeta.\nEconomia.\nL'economia locale si basa essenzialmente sull'agricoltura (olive da olio ed agrumi, in particolar modo) e sull'allevamento (specialmente di suini).\nViene coltivata in aree terrazzate una qualit\u00e0 di susina (ben conosciuta come \"pruna 'i Terranova\"), molto apprezzata sul mercato, la quale prospera sia per fattori climatico-ambientali (ventilazione, esposizione) che per le peculiarit\u00e0 dell\"'humus\". In special modo nell'ultimo decennio, in virt\u00f9 anche di un allargamento dell'area colturale, questa particolare susina sta diventando sul mercato un autentico prodotto di nicchia.\nIn paese vi \u00e8 una discreta presenza di addetti all'edilizia.\nInfrastrutture e trasporti.\nStrade.\nTerranova \u00e8 situata lungo la diramazione della Strada Provinciale 1 (SP1dir gi\u00e0 SS111dir) che da Taurianova giunge a Varapodio.\nEsiste anche una strada provinciale che da Terranova giunge a Molochio.\n\u00c8 inoltre previsto che il comune venga toccato dalla nuova Pedemontana della Piana di Gioia Tauro che interesser\u00e0 inoltre i territori comunali di Laureana di Borrello, Feroleto della Chiesa, Maropati, Melicucco, Anoia, Cinquefrondi, San Giorgio Morgeto, Cittanova, Taurianova, Molochio, Varapodio, Oppido Mamertina, Scido, Delianuova, Santa Cristina d'Aspromonte, Cosoleto.\nLinee ferroviarie.\nLa stazione delle FS pi\u00f9 vicina \u00e8 quella di Gioia Tauro (20\u00a0km).\nAutobus.\nL\"Autoservizi Buda\" assicura collegamenti con gli altri paesi pi\u00f9 importanti della piana e con Reggio Calabria, Siderno e Catanzaro\nAeroporti.\nGli aeroporti pi\u00f9 vicini sono:\nAmministrazione.\nL'indirizzo del municipio \u00e8 Piazza XXIV Maggio, 1. \nLa classificazione climatica \u00e8 la C.\nEra compreso nel circondario di decentramento amministrativo della piana."}
{"id": "35238", "revid": "1590006", "url": "https://it.wikipedia.org/wiki?curid=35238", "title": "Villa San Giovanni", "text": "Villa San Giovanni (semplicemente \"Villa\" per gli abitanti locali) \u00e8 un comune italiano di abitanti della citt\u00e0 metropolitana di Reggio Calabria in Calabria.\nLa citt\u00e0 si affaccia sullo stretto di Messina ed il suo porto \u00e8 il terminal principale del traghettamento per la Sicilia. Punta Pezzo, infatti, situata nel comune di Villa, rappresenta il punto di maggiore vicinanza fra la sponda calabrese e quella siciliana: ci\u00f2 ha reso la citt\u00e0 la localit\u00e0 ideale per l'attraversamento dello stretto.\nIl 12 aprile 2005 il presidente della Repubblica, Carlo Azeglio Ciampi, ha conferito al comune di Villa San Giovanni il titolo di citt\u00e0.\nGeografia fisica.\nL'abitato di Villa San Giovanni \u00e8 contiguo a sud all'area urbana di Reggio Calabria, in localit\u00e0 Bolano, confinando a nord con il comune di Scilla, in localit\u00e0 Marina di San Gregorio, alla foce del torrente San Gregorio (38\u00b0 14' 45\" latitudine nord), a est con il comune di Campo Calabro e, infine, essendo delimitato a ovest dal mare dello stretto di Messina.\nIl territorio comunale si estende prevalentemente lungo una fascia pianeggiante che costeggia lo stretto, mutando verso est e nord-est in basse colline che raggiungono modeste altitudini. Oggi si presenta intensamente urbanizzato e densamente abitato.\nStoria.\nDall'antichit\u00e0 al Medioevo.\nL'area su cui sorge l'attuale abitato di Villa San Giovanni (anticamente identificata come \"Cenid\u00e9o\", dal Capo Cenide) ricopr\u00ec un ruolo strategico dal punto di vista economico e militare per le popolazioni che si avvicendarono nel dominio del Mediterraneo gi\u00e0 dall'epoca magnogreca. Infatti qui era situato il \"Trajectum Sicili\u00e6\" (in latino \"Passaggio verso la Sicilia\"), presso il sito dell'antica Colonna Reggina, da dove si attraversava lo Stretto per raggiungere l'isola.\nUn centro abitato sito fra Pezzo e Cannitello, probabilmente legato alla presenza del tempio del dio Poseidone, \u00e8 attestato gi\u00e0 in un periodo precedente alle guerre puniche per servire i traffici (soprattutto romani) con la Sicilia, specialmente il trasporto del grano per la citt\u00e0 di Roma. Il sito fu distrutto una prima volta durante la seconda guerra punica, intorno al 214 a.C., dal generale cartaginese Annone. Successivamente ricostruito, verso l'anno 36 a.C. fu di appoggio a Ottaviano nella sua guerra contro Sesto Pompeo; riporta infatti Appiano che qui il futuro imperatore si ferm\u00f2, si fece curare e fece stanziare le sue truppe.\nL'insediamento ebbe fine presumibilmente nel V secolo, forse distrutto da popolazione barbariche giunte sino allo Stretto per assediare Reggio, forse per opera di Alarico, che nel 412 dopo aver preso Reggio torn\u00f2 indietro trovando la morte nei pressi di Cosenza. Da questo momento in poi non si hanno pi\u00f9 tracce nella storia del sito.\nSecondo quanto riferisce lo storico villese Luigi Nostro, negli anni successivi alla fine dell'Impero Romano d'Occidente, presso l'attuale quartiere di Pezzo sorse un nuovo centro abitato, chiamato \"Cene\", che per\u00f2 sub\u00ec un rapido abbandono fra l'850 e l'870 a causa delle incursioni saracene. I suoi abitanti fondarono \"Cenisio\" nell'entroterra pre-aspromontano, citt\u00e0 che lungo il Medioevo cambier\u00e0 il suo nome in \"Fiumara di Muro\" o \"dei Mori\" (l'attuale Fiumara). Da allora in poi, il territorio compreso fra Cannitello e Catona lungo la costa e sino a San Roberto nell'entroterra appartenne alla \"Signoria di Fiumara di Muro\".\nEt\u00e0 moderna.\nGli ultimi decenni del XVI secolo videro il risorgere nella zona di piccoli villaggi costieri, come Cannitello e Pezzo, abitati per lo pi\u00f9 da marinai e pescatori. Pi\u00f9 all'interno, presso l'attuale centro di Villa, esisteva un borgo chiamato \"Fossa\". Successivamente si formarono anche Piale ed Acciarello. La ripopolazione costiera acceler\u00f2 nel XVIII secolo il progressivo declino di \"Fiumara di Muro\", finch\u00e9 nel 1806 la riforma amministrativa attuata da Giuseppe Bonaparte soppresse definitivamente il regime feudale e la \"Signoria di Fiumara\" scomparve.\nL'8 gennaio 1676 si combatt\u00e9 una battaglia navale fra la flotta olandese e quella francese nelle acque dello Stretto antistanti Punta Pezzo, con esito vittorioso per la seconda. Probabilmente i cannoni rinvenuti a Pezzo nel 1902 risalgono a questa battaglia.\nLa peste del 1743 e l'incendio di Fossa.\nNel 1743 un increscioso avvenimento coinvolse il piccolo borgo di Fossa. Nel marzo di quell'anno una nave genovese carica di grano proveniente da Patrasso aveva portato la peste a Messina (fu quella l'ultima grande epidemia di peste dell'Europa occidentale). Il Consiglio sanitario cittadino di Reggio Calabria aveva ordinato a tutte le barche di non avvicinarsi al porto di Messina e si instituirono dei turni di guardia sulle coste per far rispettare l'ordinanza.\nIl Consiglio sanitario di Messina negava l'epidemia, per non interrompere il commercio con il continente; tuttavia, una volta sentite le notizie allarmanti provenienti dalla citt\u00e0 siciliana, i reggini non si fidarono e stabilirono che quattro cittadini, due nobili e due civili, facessero la sorveglianza anche sino a Fossa, la quale allora non contava pi\u00f9 di una settantina di abitanti e arrivava forse a duecento con Pezzo e Acciarello, borgo da poco formatosi a seguito dell'esodo della famiglia messinese degli Azzarello proprio a causa della peste. Lungo tutto il mese di aprile arrivarono a Napoli notizie confuse sulla situazione di Messina, sicch\u00e9 il governo non prese i provvedimenti necessari, mentre l'epidemia cresceva enormemente in quella citt\u00e0.\nNella situazione di isolamento in cui si trovava Messina, molti marinai e padroni cominciarono a contrabbandare in generi alimentari e beni di prima necessit\u00e0 fra la sponda calabra dello Stretto e le localit\u00e0 di Ganzirri e Torre Faro nel messinese: ci\u00f2 provoc\u00f2 l'arrivo sul continente di prodotti infetti. Fra tali contrabbandieri vi erano i fratelli Pietro e Paolo Lombardo di Fossa, originari di Fiumara. Si racconta che la notte del 10 giugno i siciliani, non avendo denaro abbastanza sufficiente per pagarli, diedero loro un pastrano e Paolo Lombardo lo accett\u00f2 e lo indoss\u00f2: il cappotto era infettato e presto i due fratelli morirono a causa del morbo, seguiti nei giorni seguenti dai loro parenti pi\u00f9 stretti. In ogni modo, l'epidemia giunse pure a Fossa.\nSaputa la notizia, i due sindaci di Reggio Giuseppe Genovese e Antonio Melissari vollero indagare sull'accaduto; cos\u00ec il governatore Diego Ferri, descritto dalle fonti storiche come uomo dal pessimo carattere e governante autoritario, nominato da poco, invi\u00f2 a Fossa due fra i migliori medici reggini, Saverio Fucetola e Francesco Marrari. La peste venne accertata dai due specialisti, ma non si fermava il contrabbando illegale con la Sicilia, praticato in realt\u00e0 anche da molte barche reggine: la peste cominciava a dilagare enormemente anche sulla sponda calabra. Il governatore Ferri ed i due sindaci fecero allora di Fossa il capro espiatorio dell'epidemia e ordinarono una spedizione contro il piccolo centro. Secondo quanto riferisce Luigi Nostro, la mattina del 23 giugno partirono da Reggio circa uomini pesantemente armati, dei quali 200 erano mercenari svizzeri ed i restanti cittadini reggini, sotto la guida di Diego Ferri. Inizialmente gli abitanti di Fossa cercarono di resistere, ma dovettero cedere.\nTutti gli abitanti, compresi vecchi, donne e bambini, furono costretti a denudarsi e ad essere lavati con olio e aceto. I reggini si facevano consegnare i vestiti e ogni bene personale e costrinsero gli abitanti a marciare nudi sino a Punta Pezzo. Allora gli armati tornarono a Reggio ed il giorno seguente con l'artiglieria bruciarono tutto l'abitato, con le case, gli animali, le numerose quantit\u00e0 di olio e vino, le barche, gli alberi, i canneti; fu data alle fiamme persino la chiesa di Maria SS.ma delle Grazie di Pezzo, dove si diceva si fosse rifugiato un appestato. I fossesi rimasero in miserevoli condizioni presso la spiaggia di Pezzo per diversi giorni, senza ricevere alcun aiuto. Il Ferri intim\u00f2 a Carlo Ruffo, Duca di Bagnara e Signore di Fiumara di Muro di provvedere lui, poich\u00e9 i fossesi erano ancora parte del feudo fiumarese. Ma neanche il Duca si cur\u00f2 di loro: prima neg\u00f2 la peste e finse di mostrarsi irritato per l'atto compiuto dai reggini contro i suoi dipendenti, poi scaric\u00f2 questi oneri sull'Universit\u00e0 di Fiumara, promettendo il rimborso delle spese.\nMa furono inviati solo poche fave ed un bue, certamente insufficienti per tutti gli abitanti. Solo il capitano di una barca proveniente da Tropea che trasportava cipolle ebbe compassione di loro e offr\u00ec il suo povero carico. Infine, fra Fossa ed i centri vicini morirono di peste circa ottanta persone. I reggini pensavano di aver in tal modo preservato la citt\u00e0 dal morbo, ma ai primi di luglio la malattia giunse anche a Reggio, dove in un anno di epidemia si registrarono circa morti di peste, altri 500 circa morti di fame e di stenti ed altri 500 condannati a morte dal governatore Ferri. A Messina su abitanti ne rimasero appena , vale a dire che vi furono morti. Gli aiuti del governo venivano assorbiti da Reggio e da Messina e ai fossesi non arriv\u00f2 niente. Successivamente anche il papa Benedetto XIV invi\u00f2 ducati per i paesi colpiti dalla peste, ma pure questa volta a Fossa non tocc\u00f2 nulla del denaro stanziato.\nLa nascita di Villa San Giovanni.\nLa svolta nella storia del territorio avvenne alla fine del XVIII secolo, quando Rocco Antonio Caracciolo, ricco proprietario terriero e imprenditore serico fossese, volle staccare i casali di Fossa, Pezzo, Cannitello, Piale e Acciarello dall'allora \"Universit\u00e0 di Fiumara di Muro\", grazie ai buoni uffici presso la corte borbonica del Regno di Napoli, allo scopo di dare unit\u00e0 politica ed amministrativa a piccole comunit\u00e0 tra loro distanti e rivali. Dopo un aspro confronto con la famiglia Greco, altra importante famiglia gentilizia fossese, il nuovo centro fu denominato dapprima \"Fossa San Giovanni\" e poi \"Villa San Giovanni\" (nuovo nome concesso con decreto del re Ferdinando IV del 6 novembre 1791).\nVilla aveva allora una popolazione di circa abitanti. L'abitato era stato intanto devastato dal sisma del 5 febbraio 1783.\nNel 1797 i villesi ottennero di poter eleggere dei propri sindaci (tre, secondo l'ordinamento dell'epoca) e si pu\u00f2 datare all'anno successivo la nascita dell\"Universit\u00e0 di Villa San Giovanni\", corrispondente all'attuale \"comune\".\nIl 7 gennaio 1799 sbarc\u00f2 a Pezzo il cardinale Fabrizio Ruffo, che inizi\u00f2 da l\u00ec la sua riconquista del Regno di Napoli; dall'8 febbraio molti volontari della zona cominciarono ad unirsi all'esercito della Santa Fede presso Pezzo stesso.\nNel 1807 Cannitello e Piale si staccarono da Villa, formando comune a s\u00e9, con sede a Cannitello, non riuscendo per\u00f2 a comprendere anche Pezzo, che rimase all'interno di Villa.\nIl periodo napoleonico e Gioacchino Murat.\nNel 1810 Gioacchino Murat, re di Napoli e cognato di Napoleone Bonaparte, per quattro mesi govern\u00f2 il regno meridionale dalle alture di Piale. Egli, muovendosi da Napoli per la conquista della Sicilia (dove si era rifugiato il re Ferdinando IV sotto la protezione degli inglesi, un esercito dei quali era accampato presso Punta Faro a Messina), giunse a Scilla il 3 giugno 1810 e vi rest\u00f2 sino al 5 luglio, quando fu completato il grande accampamento di Piale. Nel breve periodo di permanenza, Murat fece costruire i tre forti di Torre Cavallo, Altafiumara e Piale, quest'ultimo con torre telegrafica. Il 26 settembre dello stesso anno, constatando impresa difficile la conquista della Sicilia, Murat dismise l'accampamento di Piale e ripart\u00ec per la capitale.\nLe truppe francesi furono presenti nello strategico territorio di Villa per tutto il primo quindicennio del XIX secolo; ci\u00f2 costitu\u00ec un elemento negativo per la maggioranza della popolazione e per l'economia locale. Infatti il governo napoleonico imponeva continuamente spese straordinarie ai comuni di Villa e Cannitello per il mantenimento delle truppe l\u00ec stanziate, le quali spesso danneggiavano le fiorenti attivit\u00e0 commerciali della citt\u00e0, come la filanda di Rocco Antonio Caracciolo. In pi\u00f9, la vicinanza di Villa alla costa siciliana la esponeva alle attivit\u00e0 belliche fra i francesi allogati a Piale e gli inglesi stanziati a Torre Faro. In generale, per\u00f2, i francesi portarono pure delle ottime novit\u00e0 nel Regno, che furono mantenute dopo la restaurazione borbonica, come le scuole pubbliche, le poste, le banche, il telegrafo e (non ultima) la codificazione legislativa.\nDurante la sua presenza, Murat si preoccup\u00f2 anche di sradicare il brigantaggio presente nella zona, affidando tale compito al generale Charles Antoine Manh\u00e8s, che ottenne buoni risultati.\nDalla Restaurazione borbonica all'Unit\u00e0 d'Italia.\nNegli anni seguenti la restaurazione borbonica continu\u00f2 lo sviluppo urbano di Villa, tanto che nel 1817 Rocco Antonio Caracciolo cur\u00f2 la definitiva costruzione e sistemazione del cimitero. Prima di allora i morti venivano seppelliti nelle chiese o in determinati fondi di campagna usati a tal fine.\nIl governo in quegli anni scelse Villa come sede della posta centrale, nuovo servizio importato dai francesi, poich\u00e9 essa rappresentava il principale punto di traghettamento per la Sicilia ed uno dei pi\u00f9 importanti nodi viari della provincia. Era gi\u00e0 stata appaltata la costruzione del grande edificio destinato ad ospitare le Poste ed era gi\u00e0 venuto a Villa il direttore Ristori per ordinare gli uffici, quando da Reggio fu preteso il trasferimento di tale ufficio nella citt\u00e0 capoluogo, che lo ottenne. Il grande palazzo fu poi venduto all'asta ai fratelli Caminiti di Domenico Antonio, che erano allora \"maestri di posta\" per Villa e dintorni.\nNel 1823 venne deciso che il primo vapore di Florio dovesse fermarsi a Villa per prendere i passeggeri e la posta per Napoli, ma di nuovo i reggini pretesero e ottennero che il vapore si fermasse a Reggio, come capoluogo di provincia.\nIn quegli anni era intendente provinciale il principe Francesco Ruffo, fratello del cardinale Fabrizio Ruffo ed ultimo \"Signore di Fiumara di Muro e delle Motte vicine\", il quale aveva avuto in quegli anni un'aspra vertenza civile con il Comune di Villa a causa di alcuni terreni aspromontani provenienti dal patrimonio feudale dei Ruffo, denominati \"Foresta d'Aspromonte\", che erano stati assegnati al comune villese; ma, senza alcun sentimento di rivalsa, stabil\u00ec ugualmente nel 1823 che tenesse lezione a Villa due volte a settimana il maestro di nautica bagnarese Pietro Barbaro, essendo Villa, Pezzo e Cannitello localit\u00e0 marittime. Infatti all'epoca vi erano, nella sola Villa, 323 marinai e 36 barche. Fu un'importante conquista per la marineria villese, che ebbe cos\u00ec molti giovani istruiti nella difficile arte della navigazione a vela.\nFra il 1823 ed il 1825 fu aperta la \"Strada Nazionale\" (l'attuale Strada Statale 18), mentre nel 1830 venne completata la \"Fontana Vecchia\", la prima fonte d'acqua in muratura posta a servizio del centro abitato, la quale oggi rimane la pi\u00f9 antica costruzione esistente in citt\u00e0.\nIl 31 agosto 1847 vi fu un tentativo di moto risorgimentale a Villa, Campo Calabro, Rosal\u00ec e Calanna. L'iniziativa, fomentata soprattutto da carbonari villesi, cui partecip\u00f2 anche il giovane Rocco Larussa, divenuto poi celebre scultore, fall\u00ec a causa del tempestivo intervento dell'intendente di Reggio, il generale Rocco Zerbi. Il 4 settembre furono inviati da Reggio rinforzi alle batterie di Pezzo, la tentata sommossa fu sedata e i rivoluzionari arrestati.\nA Villa e a Pezzo molti erano i carbonari e molti furono i tentativi di sedizioni rivoluzionarie in quegli anni, come in tutta Italia. Vennero tutti duramente repressi dall'amministrazione borbonica e vi furono parecchi arresti e condanne all'ergastolo, anche nei confronti di Rocco Larussa, insieme ai fratelli Giuseppe e Ignazio.\nLe alture fra Piale e Cannitello furono il teatro dello scontro tra le truppe di Garibaldi e quelle borboniche dei generali Melendez e Briganti il 23 agosto 1860. In quegli stessi giorn\u00ec sbarc\u00f2 sulla spiaggia fra Porticello e Santa Trada un contingente di 200 garibaldini.\nDopo l'Unit\u00e0 d'Italia, l'area, luogo strategico per la difesa dello Stretto, divenne un punto focale nel sistema nazionale di difesa delle coste con la costruzione del \"Forte Beleno\" di Piale nel 1888 circa, per far posto al quale venne abbattuta la Torre del Piraino, con l'annesso fortino murattiano. Ci\u00f2 avveniva in seguito al progetto di fortificazioni del governo italiano per la difesa del territorio nazionale, iniziato fra gli anni settanta e ottanta del XIX secolo.\nLe filande e lo sviluppo industriale.\nFra la fine del XVIII e la prima met\u00e0 del XX secolo Villa San Giovanni era particolarmente famosa per l'allevamento del baco da seta e per le sue filande, di cui ora restano solo pochi ruderi delle 56 che operarono anticamente, le quali costituivano una importante fonte di lavoro e di sostentamento per la popolazione.\nL'attivit\u00e0 filandiera fu avviata nell'ultimo quindicennio del XVIII secolo grazie all'opera di Rocco Antonio Caracciolo, che gi\u00e0 dal 1792 aveva reso operativi a Villa una filanda ed un filatoio, la prima situata fra il palazzo dei Caracciolo e l'attuale Fontana Vecchia, il secondo presso la \"strada Micene\" (l'attuale \"via Micene\"), vicino all'odierno asilo salesiano. La crescita dell'attivit\u00e0 filandiera fu dovuta anche al torinese Francesco Bal, direttore della filatura nell'area di Reggio e della grande filanda di Santa Caterina.\nPresto molti villesi seguirono l'esempio del Caracciolo e sorsero numerosissime filande fra Villa, Pezzo e Cannitello. L'attivit\u00e0 industriale aveva fatto moltiplicare anche la popolazione: infatti \"Fossa\" nel 1777 registrava solo 236 anime, mentre nel 1811 gli abitanti erano , nel 1849 crebbero a e nel 1901 raggiungevano le unit\u00e0.\nNel 1847 a Villa vi erano 44 filande, 676 mangani, 676 \"maestre\" e 676 \"discepole\". Ma presto arriv\u00f2 la meccanizzazione e con essa, dopo l'Unit\u00e0 d'Italia, gli investimenti di imprenditori settentrionali e stranieri, come il milanese Adriano Erba e gli inglesi Thomas Hallam ed il nipote Edward J. Eaton, che aprirono varie attivit\u00e0 in societ\u00e0 con filandieri villesi. La cittadina merit\u00f2 allora il soprannome di \"piccola Manchester\", in riferimento all'attivit\u00e0 serica della citt\u00e0 inglese di Manchester ed alla presenza industriale inglese.\nNel 1892 a Villa operavano ventuno impianti a caldaia ed un solo impianto a fuoco diretto (\"Bambara Pasquale\"). Le maggiori filande a caldaia erano la filanda \"Eaton\" (3 caldaie, 35 cavalli, 128 bacinelle e 300 addetti), la filanda \"Erba\" (3 caldaie, 42 cavalli, 110 bacinelle e 253 addetti), la filanda \"Florio e Marra\" (2 caldaie, 14 cavalli, 120 bacinelle e 238 addetti), la filanda \"Caminiti Giovanni e figli\" (2 caldaie, 16 cavalli, 56 bacinelle e 136 addetti) e la filanda \"Lofaro Rocco e figli\" (2 caldaie, 12 cavalli, 60 bacinelle e 106 addetti). Seguono altri due impianti a due caldaie (\"Aric\u00f2 Salvatore\" e \"Sergi Cosimo\") e tredici ad una sola caldaia gestiti da vari imprenditori villesi.\nIl 19 marzo 1877 fu istituita la \"Societ\u00e0 Operaia di Mutuo Soccorso\", tuttora esistente ed operante.\nL'industria delle pipe.\nVilla era inoltre famosa per l'industria delle pipe. Dal 1913 a Villa era attiva una fabbrica francese per la produzione di pipe, la \"Vassas\", sita nei locali dell'ex filanda Erba, lungo l'attuale via Marina. Verso il 1926 venne ceduta al toscano Egidio Dei, gi\u00e0 direttore della stessa; allora era dotata di circa 25 seghe circolari. Qui si producevano e si raffinavano pipe in radica di erica. I prodotti della fabbrica subivano la lavorazione finale nell'Italia settentrionale (specialmente a Milano), in Francia, in Inghilterra, in Germania e negli Stati Uniti. Nel suo culmine la fabbrica \"Dei\" dava lavoro a circa una cinquantina di operai, pi\u00f9 i boscaioli ed i camionisti che trasportavano il legno, che veniva soprattutto dall'Aspromonte, ma anche dalla Sicilia, dalla Sardegna e dalla Grecia. La fabbrica fu attiva sino ai primi anni ottanta, quando fu costretta a chiudere a causa della diminuzione delle richieste e dell'aumento delle esigenze di produzione.\nNello stesso periodo fu attiva a Villa un'altra fabbrica di pipe, quella dei \"Tripepi\", sita presso la \"via Fontana Vecchia\", anche questa scomparsa agli inizi degli anni ottanta.\nLa costruzione della linea ferroviaria e l'inizio del traghettamento a vapore.\nNel 1884 vennero inaugurate le stazioni di Villa e di Cannitello, insieme al tratto di ferrovia che le congiungeva con Reggio Calabria.\nNei primi anni del XX secolo si complet\u00f2 la costruzione del porto e iniziarono le corse dei moderni \"ferry boats\" a vapore per Messina. Infatti Villa veniva sempre pi\u00f9 preferita a Reggio come principale punto di traghettamento verso la Sicilia, essendo la cittadina molto pi\u00f9 vicina a Messina rispetto al capoluogo. Il 1\u00ba marzo 1905 la stazione di Villa venne collegata allo scalo dei ferry boats con un raccordo ferroviario, mettendo cos\u00ec le premesse per il servizio di traghettamento dei rotabili ferroviari. L'importanza di Villa San Giovanni and\u00f2 gradualmente aumentando a danno di Reggio Calabria, in quanto l'itinerario ferroviario tirrenico, pi\u00f9 breve di quello jonico, produsse lo spostamento del traffico ferroviario via mare sulle invasature villesi, che vennero aumentate e potenziate.\nEt\u00e0 contemporanea.\nLa citt\u00e0 all'inizio del secolo scorso veniva descritta come una cittadina operosa, industriosa ed all'avanguardia, tanto che gi\u00e0 nel 1906 le strade cittadine erano illuminate da lampioni ad energia elettrica.\nIl terremoto del 1908 e la ricostruzione.\nL'area di Villa era stata gi\u00e0 interessata da eventi sismici sin dall'ultima decade del XIX secolo. Il 16 novembre 1894 vi fu un primo terremoto, che non fece vittime, ma danneggi\u00f2 gran parte degli edifici, tanto che Villa entr\u00f2 nel novero dei paesi terremotati e pot\u00e9 usufruire della legge n\u00ba535 dell'8 agosto 1895. Nel decennio successivo vi furono altri due eventi sismici, il terremoto dell'8 settembre 1905 e quello del 23 ottobre 1907. Ma la vera sciagura fu il sisma del 28 dicembre 1908, evento che devast\u00f2 l'intera area dello Stretto, le citt\u00e0 di Reggio e Messina e che fece numerose vittime tra i cittadini villesi.\nA Villa si contarono 367 morti su abitanti, l'8 % della popolazione; ad \"Acciarello\" 299 su (il 14% della popolazione); a Pezzo 32 su 552 (il 5%). In totale, 698 morti in tutto il comune di Villa San Giovanni su una popolazione di circa unit\u00e0 (stando ai dati del censimento del 1901). Si ebbero poi pi\u00f9 di 500 feriti. I danni economici furono incalcolabili: fu distrutto tutto il centro abitato, assieme al porto con le nuovissime invasature, alla stazione e alla ferrovia, nonch\u00e9 alla maggior parte delle filande, mentre altre rimasero gravemente danneggiate; crollarono tutte le chiese e gli edifici pubblici. Il rione maggiormente devastato fu quello dell\"'Immacolata\". Furono pochissime le costruzioni a resistere al sisma.\nLa ricostruzione ebbe inizio l'anno seguente e pot\u00e9 dirsi definitivamente conclusa solo nei primi anni cinquanta, con notevoli mutamenti nell'assetto urbano di Villa. I primi edifici ad essere ricostruiti gi\u00e0 nel 1909 furono proprio le filande, per riprendere l'attivit\u00e0 industriale e garantire l'occupazione nel territorio devastato dal sisma. Le abitazioni popolari, le chiese e gli altri edifici pubblici furono ospitati sino agli anni venti in costruzioni baraccate, in attesa del completamento delle nuove opere. Nei primi anni trenta il centro cittadino era in buona parte ricostruito, come testimoniano il Palazzo comunale (\"Palazzo San Giovanni\"), la Scuola Elementare centrale, la Chiesa dell'Immacolata e i molti edifici privati risalenti alla fine degli anni venti. Le successive costruzioni furono influenzate dall'architettura fascista, come dimostrano, per esempio, le forme geometriche austere dell'edificio della stazione centrale, progettato da Roberto Narducci.\nIl progetto della Grande Reggio.\nNel 1927 il comune di Villa San Giovanni, assieme a Cannitello e ad altri comuni del circondario per un totale di quattordici, venne conurbato al comune di Reggio Calabria in seguito al progetto della Grande Reggio, mirato, secondo i promotori, a creare un unico polo urbano sulla sponda calabra dello Stretto di Messina.\nMa i disagi per la popolazione villese furono notevoli, in quanto l'accentramento degli uffici comunali nel capoluogo comportava spostamenti (allora gravosi e lunghi) per i pi\u00f9 semplici atti amministrativi. In pi\u00f9 la perdita dell'autonomia amministrativa avrebbe fatto svanire l'identit\u00e0 di Villa, ridotta a mero quartiere della Grande Reggio. Cos\u00ec le rimostranze, in pieno regime fascista, non mancarono: uno dei maggiori sostenitori dell'autonomia del comune villese fu don Luigi Nostro, che nello scritto inviato a Mussolini \"La fine di un comune, o meglio di un mandamento di dieci comuni\" sostenne le istanze dei villesi nei confronti del maxi-comune. Il governo, con decreto del 26 gennaio 1933, restitu\u00ec l'autonomia amministrativa a Villa San Giovanni, che comprese da quella data il territorio di Cannitello (sino al 1947 anche Campo Calabro e Fiumara).\nIl primo dopoguerra.\nUlteriori ricostruzioni si resero necessarie dopo la seconda guerra mondiale, poich\u00e9 nell'estate del 1943 Villa, snodo ferroviario di importanza nazionale, era stata pesantemente bombardata dalle forze alleate. Le stesse navi traghetto erano state affondate quasi tutte, essendosi salvato il solo \"Messina\".\nLe prime libere elezioni comunali dopo il fascismo si tennero a Villa il 10 marzo 1946. Si fronteggiarono due listoni: il primo, sotto il simbolo dello scudo crociato, raccoglieva la Democrazia Cristiana, molti partiti di centro ed anche degli indipendenti; la seconda lista, che aveva per simbolo una spiga di grano, era formata della sinistra. Vinse a grande maggioranza la lista centrista, soprattutto a causa del timore, diffuso in quegli anni in tutta Italia, che una vittoria della sinistra avrebbe portato il paese nell'orbita dell'Unione Sovietica. Divenne sindaco Natale Sciarrone, che rest\u00f2 in carica ininterrottamente per ben quattordici anni, sino al 1960.\nL'annata 1946-1947 registr\u00f2 uno storico avvenimento per Villa: infatti in quella stagione la Villese, squadra di calcio cittadina, partecip\u00f2 per la prima ed unica volta al campionato di serie C. L'esperienza della squadra neroverde in terza serie dur\u00f2 solo per quella stagione, a causa di problemi societari e finanziari.\nRichieste di autonomia.\nNel 1947 il Consiglio comunale dovette pronunciarsi sull'autonomia amministrativa dei centri di Campo Calabro, Fiumara e Cannitello, annessi alla citt\u00e0 nel 1933 in seguito alla separazione di Villa dalla Grande Reggio. Il sindaco Sciarrone fece una relazione al Consiglio sul problema, introducendolo, anche storicamente, con le tesi sulla Colonna Reggina formulate dallo storico villese don Luigi Nostro, per dimostrare che Campo e Fiumara, non avendo mai fatto parte del territorio villese, potevano divenire autonomi, ma che Cannitello gi\u00e0 dai tempi antichi di Colonna Reggina costituiva un solo agglomerato con Villa. Aggiungeva che la popolazione di quei centri era allora: Villa ab., Cannitello , Campo e Fiumara . Si vot\u00f2 in Consiglio il 12 febbraio e pass\u00f2 l'autonomia di Campo e Fiumara con 16 si e 2 no.\nMa molti cannitellesi rimasero scontenti, poich\u00e9 l'autonomia non era stata concessa pure a Cannitello; cos\u00ec ad aprile si raccolsero le firme di 675 cittadini che chiedevano il riconoscimento per il proprio paese. Si vot\u00f2 in Consiglio il 22 novembre, e le istanze dei cannitellesi furono respinte con 12 voti contrari e solo 3 favorevoli.\nNel 1955 di nuovo i cittadini cannitellesi avanzarono proposte per l'autonomia del proprio paese; la questione fu discussa in Consiglio comunale il 29 maggio di quell'anno, ma anche stavolta il sindaco Sciarrone si dimostr\u00f2 fortemente contrario, affermando:\nIl voto consiliare diede anche stavolta esito negativo: 15 contrari e solo 7 a favore.\nGli anni cinquanta e sessanta.\nFra la fine degli anni quaranta e l'inizio degli anni cinquanta si portarono a termine molte opere pubbliche, fra cui il completamento di Piazza Duomo, l'edificio di quattro piani destinato ad ospitare le Ferrovie dello Stato, l'acquedotto sussidiario di Bolano e le case popolari dell'INA. Un'altra importante opera di edilizia popolare fu il \"villaggio UNRRA\" di Pezzo, costituito da otto palazzine, per un totale di 32 alloggi, costruito grazie agli aiuti internazionali provenienti dall'omonima organizzazione delle Nazioni Unite. Vennero ristrutturati gli scantinati del plesso della scuola elementare, destinati ad ospitare la scuola media, poich\u00e9 i vecchi locali erano inagibili. La stessa scuola media si rese autonoma nel 1953: nel 1957 constava di 12 classi, mentre nel 1963 contava gi\u00e0 230 alunni, pi\u00f9 altri 230 circa destinati all'avviamento professionale.\nFra gli anni cinquanta e sessanta era particolarmente animata la vita cittadina. Molti erano i sodalizi sportivi (come la sovracitata societ\u00e0 calcistica \"U. S. Villese\") e lo \"Sporting Club Villese\") e le associazioni culturali e ricreative, come il \"circolo Cenide\". Realt\u00e0 importanti erano il vecchio Cinema Caminiti, il Cinema Mignon e il Lido Cenide, allora uno dei pi\u00f9 importanti lidi dello Stretto, fra i principali punti di aggregazione della societ\u00e0 villese, capace di attirare artisti di fama nazionale come Little Tony. Il Lido, creato nel 1955 e situato presso gli attuali imbarchi della Caronte &amp; Tourist, cess\u00f2 la sua attivit\u00e0 verso la met\u00e0 degli anni sessanta proprio a causa degli interessi legati ai nuovi imbarchi delle compagnie private di traghettamento. La struttura, rimasta per anni in condizioni di abbandono, \u00e8 stata definitivamente demolita nel novembre 2011 per far posto a nuove strutture portuali.\nIl 20 marzo 1966 visit\u00f2 Villa San Giovanni il Presidente della Repubblica Giuseppe Saragat.\nNuovi complessi industriali.\nNel 1952 inizi\u00f2 la sua attivit\u00e0 la fabbrica \"ISA\", con la produzione di componenti per sedie, a cui si aggiunse in seguito la produzione di porte. Inizialmente vi erano 120 dipendenti. La fabbrica aveva sede presso un vasto complesso situato sotto Piazza Immacolata. Fra il 1967 ed il 1968 una forte crisi di produzione costrinse la fabbrica a chiudere. L'edificio \u00e8 rimasto abbandonato per parecchi decenni, finch\u00e9 non \u00e8 stato acquistato nel 2003 dal Comune di Villa, che ha destinato l'area ad un centro polifunzionale. Nei primi mesi del 2008 \u00e8 cominciata la demolizione del vecchio complesso e i lavori per la costruzione del nuovo centro.\nIl 21 marzo 1964 il Prefetto di Reggio autorizz\u00f2 il sig. Francesco Spatolisano, rappresentante legale della societ\u00e0 \"Birra Aspromonte S.p.A.\", a cominciare la produzione industriale presso terreni fra Piale e Cannitello, ma il progetto decadde e non fu portato a termine.\nNel 1969, con finanziamenti ministeriali \"ECER\" per 335 milioni di lire, si inaugur\u00f2 la filiale della FIAT, operante sino alla fine degli anni novanta. In seguito a una lunga opera di ristrutturazione, dal 2003 l'edificio ospita un centro commerciale.\nL'avvento delle compagnie private di traghettamento.\nNel 1965 l'armatore Amedeo Matacena fond\u00f2 la \"Caronte S.p.A.\", la prima compagnia di navigazione privata ad effettuare il servizio di traghettamento nello Stretto di Messina, seguita nel 1967 dalla \"Tourist Ferry Boat S.p.A.\" del messinese Giuseppe Franza (le due societ\u00e0 si sono fuse nel 2003, dando vita alla Caronte &amp; Tourist).\nFin\u00ec cos\u00ec l'era del monopolio delle Ferrovie dello Stato e le conseguenze per Villa non tardarono. Attendendo di poter usufruire di veri e propri approdi, le zattere della \"Caronte\" provenienti da Messina sbarcavano presso Pezzo, finch\u00e9 la notte del 15 agosto 1968 non si abbass\u00f2 il livello del sottopassaggio ferroviario fra la via Garibaldi ed il porto con camion e ruspe; successivamente venne costruito uno scivolo nel porto ed il 28 settembre 1968 inizi\u00f2 le corse la prima linea di traghettamento privata fra Messina e Villa San Giovanni. Nei decenni seguenti le compagnie private di traghettamento si espansero sempre di pi\u00f9, sino a superare le FS: oggi le societ\u00e0 dichiarano di trasportare l'80% del traffico di veicoli sullo Stretto, trasportando annualmente automobili e veicoli commerciali.\nLe conseguenze per le citt\u00e0 di Villa e Messina furono tuttavia in gran parte negative:\nBen presto la presenza in pieno centro cittadino degli imbarchi privati comport\u00f2 a Villa il passaggio di una quantit\u00e0 enorme di autoveicoli, provenienti dallo svincolo autostradale, per le vie cittadine, provocando la congestione del traffico urbano e un innalzamento del livello dell'inquinamento atmosferico a livelli preoccupanti. Da anni, per cercare di porre rimedio a questi problemi, \u00e8 stata avanzata l'ipotesi di spostare gli imbarchi delle societ\u00e0 private in una nuova sede a sud del centro di Villa, direttamente collegata con lo svincolo dell'A2, evitando cos\u00ec gli ingorghi e l'inquinamento provocati dal passaggio dei mezzi gommati.\nUltimi decenni.\nA partire dagli anni settanta Villa San Giovanni ha conosciuto una rapida crescita demografica, dovuta soprattutto ad un fenomeno di \"emigrazione interna\" che ha portato molti abitanti dei comuni limitrofi a spostarsi a Villa, prevalentemente per motivi di lavoro. Conseguentemente al veloce aumento dei residenti, gli ultimi decenni, specialmente a partire dai primi anni ottanta, hanno visto un'espansione del centro urbano ed una crescita dell'edificazione mai avute prima, in modo particolare nella zona di Pezzo e lungo il litorale, dove vaste zone prima interamente ricoperte di verde sono ora occupate da recenti costruzioni private a carattere abitativo e commerciale.\nVilla ha attraversato uno dei periodi pi\u00f9 difficili della sua storia fra il 1985 ed il 1991, periodo in cui una violentissima faida fra famiglie di 'ndrangheta ha insanguinato il reggino, coinvolgendo anche la cittadina dello Stretto e mietendo numerose vittime nella cittadinanza villese, fra cui il vicesindaco della citt\u00e0 Giovanni Trecroci, assassinato l'11 febbraio 1990. Inoltre, il 9 agosto 1991 trov\u00f2 la morte presso Piale, sulla strada provinciale che collega Villa con Campo Calabro, il Sostituto Procuratore Generale presso la Corte suprema di cassazione Antonino Scopelliti, che nei mesi seguenti avrebbe dovuto sostenere l'accusa in Cassazione nel \"maxiprocesso\" contro Cosa Nostra, mentre si trovava in vacanza nel suo paese natale, Campo Calabro. La faida di 'ndrangheta \u00e8 terminata nel 1991 e da allora non si sono pi\u00f9 verificati a Villa atti di violenza di tale gravit\u00e0.\nOggi Villa si presenta ancora come una cittadina in continua espansione, registrando un importante aumento dei cittadini di nazionalit\u00e0 straniera nell'ultimo decennio.\nMonumenti e luoghi di interesse.\nArchitetture religiose.\nLe chiese villesi datano la loro fondazione e costruzione originaria fra il XVIII ed il XIX secolo; dopo la distruzione causata dal disastroso terremoto del 1908, sono state tutte ricostruite fra gli anni venti e sessanta del secolo scorso.\nLe principali chiese del centro cittadino di Villa sono quelle dedicate alla Madonna Immacolata e alla Madonna del Rosario. Le altre chiese, situate nei quartieri e nelle frazioni di Villa, sono: il \"Santuario della Madonna delle Grazie\" di Pezzo; la \"Chiesa della Santa Croce\" di Piale; la\n\"Chiesa di Maria Santissima di Porto Salvo\" di Cannitello; la \"Chiesa della Madonna del Rosario\" di Ferrito; la \"Chiesa dei Santi Cosma e Damiano\" di Acciarello. Tutte formano attualmente Parrocchia, ma le chiese dell'Immacolata e del Rosario sono state recentemente riunite nell\u2019\"Unit\u00e0 Pastorale Mons. Giovanni Ferro\", amministrata dai padri Somaschi, presenti a Villa dal 1971.\nA Porticello \u00e8 ubicata un'antica cappella, dedicata anch'essa a Maria SS. del Rosario, recentemente sottoposta a ristrutturazione e riaperta al pubblico culto; lungo la via Nazionale sorge un tempio privato dedicato a Sant'Antonino, risalente alla met\u00e0 del XIX secolo; presso il rione Santori si intravede il rudere della chiesetta di Santa Filomena. \nChiesa dell'Immacolata.\nLa chiesa dell'Immacolata risale alle origini stesse di Villa San Giovanni: infatti la prima chiesa presente presso il borgo di Fossa era una chiesetta dedicata all'Immacolata Concezione, visitata nel 1692 dall'arcivescovo di Reggio mons. Martino Yba\u00f1ez y Villanueva, il quale vi not\u00f2 tre altari dedicati a San Martino, Sant'Antonio di Padova e San Giovanni Battista. La chiesa era frequentata e si davano alla popolazione le nozioni elementari del catechismo. Gi\u00e0 nel 1768 era sorta la Congrega dell'Immacolata. In quegli stessi anni venne eretta una chiesetta dedicata a San Giovanni Battista, probabilmente presso l'attuale rione Fontana Vecchia. La Chiesa dell'Immacolata venne elevata a Parrocchia il 6 agosto 1789; prima di allora era retta da un economo dipendente dal parroco di Campo Calabro.\nNel frattempo, l'edificio di culto (situato presso l'attuale piazza Pretura, dunque in un sito diverso dall'attuale) era gi\u00e0 stato distrutto una prima volta dal terremoto del 1783: venne ricostruito definitivamente sullo stesso terreno nel XIX secolo, in un sobrio stile neoclassico. Questa nuova chiesa venne nuovamente rasa al suolo a causa del devastante sisma del 28 dicembre 1908. Dal 12 settembre 1909 divenne funzionale la chiesa baracca, benedetta l'8 febbraio 1914. Il 24 luglio 1927 fu appaltata la costruzione della nuova chiesa, di dimensioni pi\u00f9 imponenti, in stile neo-romanico, su progetto dell'architetto Pietro De Nava, situata in un luogo diverso rispetto alla vecchia chiesa, cio\u00e8 nella parte della citt\u00e0 digradante verso il mare, per costruire un edificio pi\u00f9 grande (difatti la zona dove venne costruita la nuova chiesa era pressoch\u00e9 disabitata all'epoca).\nIl nuovo tempio venne solennemente consacrato l'8 dicembre 1929, festa solenne dell'Immacolata Concezione, dall'arcivescovo mons. Carmelo Pujia. Dal 1993 \u00e8 retta dai padri Somaschi. Le vetrate artistiche sono state realizzate nel 1953 dalla pittrice milanese Amalia Panigati.\nChiesa della Madonna del Rosario.\nNel XVIII secolo esisteva gi\u00e0 presso il quartiere \"Fontana Vecchia\" una chiesetta dedicata alla Madonna del Rosario, oltre ad un'altra vicina dedicata a San Giovanni Battista.\nVerso la met\u00e0 del XIX secolo, il sindaco Giovanni Corigliano, preoccupato per l'estetica urbana di Villa (che si riempiva di filande e ciminiere, ma difettava di monumenti e chiese), propose la costruzione di un nuovo edificio sacro in un luogo che conciliasse le esigenze dei vari quartieri; si scelse allora di costruire l'opera in un'area del centro cittadino corrispondente allo spazio dove sorge l'attuale chiesa, prossima al municipio. Tuttavia, quando si cominciavano gi\u00e0 ad erigere i muri del tempio, vennero mosse delle obiezioni al progetto: si temeva che pure questa nuova chiesa venisse su \"infossata\", come era successo alla vecchia chiesa dell'Immacolata, che a causa della costruzione della Strada Nazionale rimase circa 3-4 metri sotto il livello della strada stessa.\nAllora venne abbattuto tutto il costruito e il progetto della nuova chiesa del Rosario venne affidato al celebre architetto reggino Scopelliti, il quale fece erigere un alto terrapieno e progett\u00f2 una maestosa chiesa in stile gotico. In pochi anni, grazie soprattutto alle offerte dei fedeli, la costruzione era giunta ad uno stadio avanzato ed era quasi terminata la costruzione della monumentale facciata con tre portali. Ma dopo l'Unit\u00e0 d'Italia congiunture politiche impedirono il completamento dell'opera; il Terremoto del 1908 distrusse gran parte di quell'edificio incompleto e non rest\u00f2 che abbatterlo. Al suo posto venne eretto un mercato coperto, che funzion\u00f2 sino agli anni cinquanta del secolo scorso.\nNel dopoguerra si sent\u00ec nuovamente l'esigenza di una seconda chiesa per il centro di Villa, oltre quella dell'Immacolata: si intraprese cos\u00ec la costruzione della nuova chiesa del Rosario, completata nei primi anni sessanta. Venne elevata a parrocchia il 1\u00ba aprile 1971 ed affidata sin da quella data ai Padri Somaschi, che dagli anni novanta reggono anche la parrocchia dell'Immacolata e ora pure quella di Acciarello, dopo essere stati per anni a Piale. \u00c8 quindi la pi\u00f9 giovane delle parrocchie villesi, ma ha dietro di s\u00e9 una storia secolare di devozione alla Madonna del Rosario.\nChiesa dei Santi Cosma e Damiano.\nNel 1742 don Giuseppe Azzarello fu autorizzato dall'arcivescovo ad erigere una chiesa intitolata ai Santi Cosma e Damiano presso il nuovo abitato che gli stessi Azzarello stavano costituendo a sud di Fossa. La chiesa venne distrutta dal terremoto del 1783 e ricostruita nel 1811, fase cui risale l'attuale campanile. La chiesa, non ancora definitivamente ultimata, venne riaperta al culto nel 1851 e nuovamente distrutta dal terremoto del 1908.\nIn seguito alla successiva ricostruzione il campanile ha attualmente un'altezza minore della chiesa stessa. Questa sub\u00ec ulteriori danni durante la seconda guerra mondiale e sub\u00ec quindi un'ulteriore parziale ricostruzione. Negli ultimi anni \u00e8 stata oggetto di un importante e pregevole restauro che ha interessato l'interno del tempio.\nIl fenomeno della Fata Morgana.\nNelle mattinate invernali, dopo abbondanti piogge e solo in particolari condizioni di cielo sereno, pu\u00f2 verificarsi il fenomeno della \"Fata Morgana\": le particelle d'acqua rimaste sospese nell'aria dopo la pioggia creano come una gigantesca lente d'ingrandimento, facendo in modo che la costa siciliana appaia distante da quella calabra solo poche centinaia di metri, mentre in realt\u00e0 distano ben . Questo fenomeno si verifica solo sul litorale calabrese guardando la costa siciliana e mai viceversa.\nLa Fontana Vecchia.\nGi\u00e0 dal 1792 la famiglia Caracciolo aveva permesso che l'acqua arrivasse presso l'abitato di Villa, ma agli inizi del XIX secolo non si era ancora riusciti a innalzare una fontana in muratura definitiva per servire il fabbisogno della popolazione. Solo nel 1829 il Ministero dell'Interno approv\u00f2 definitivamente un progetto di fontana, simile a tempietto, su disegno dell'ingegnere reggino Calabr\u00f2, per una spesa di 127,38 ducati. Furono eletti dapprima due e poi tre deputati per l'esecuzione dei lavori, ricordati nell'epigrafe collocata nella fontana insieme all'intendente Bonaventura Palamolla, mentre non si fa menzione di colui che era stato l'ideatore di questa fontana, nonch\u00e9 il \"fondatore\" di Villa San Giovanni, cio\u00e8 Rocco Antonio Caracciolo. La fontana venne eretta nel 1830 e reca sulla sommit\u00e0 l'epigrafe latina che ricorda gli esecutori:\nAll'interno della fonte, proprio sopra il getto dell'acqua, sono scolpiti su di un marmo questi distici latini, che Luigi Nostro attribuisce al latinista reggino Gaetano Paturzo, molto attivo nella zona all'epoca:\nLa fontana fu eretta dietro la dimora della famiglia Caracciolo, nel rione oggi chiamato \"Fontana Vecchia\", che da essa prese poi il nome. Dal 1903 Villa fu servita dall'acqua corrente e la fontana perse d'importanza; cos\u00ec venne dismessa e assunse il nome di \"Fontana Vecchia\". \u00c8 resistita a tutte le calamit\u00e0 naturali ed alle guerre che hanno pi\u00f9 volte distrutto o gravemente danneggiato Villa ed oggi \u00e8 la pi\u00f9 antica vestigia del centro cittadino.\nCultura.\nIstruzione.\nA Villa hanno sede: il XXXVIII Circolo Didattico \"Giovanni XXIII\", con sedi staccate di scuola dell'infanzia a Pezzo e Ferrito e di scuola primaria a Cannitello (dedicata a san Giovanni Bosco), Pezzo e Acciarello; la scuola secondaria di primo grado \"Rocco Caminiti\", con sede staccata a Cannitello; una sezione staccata di I.P.S.I.A. (Istituto Professionale di Stato per l'Industria e l'Artigianato), gi\u00e0 dipendente dall'Istituto \"Enrico Fermi\" di Reggio Calabria, dal 2012 accorpato al Liceo Scientifico di Bagnara Calabra; un I.P.A.T. (Istituto Professionale Alberghiero Turistico); un Istituto d'istruzione superiore che accorpa il Liceo \"Luigi Nostro\" (gi\u00e0 Istituto magistrale), con le sezioni di Liceo delle scienze umane, Liceo Linguistico, Liceo Classico e Liceo Scientifico e l'Istituto Tecnico Commerciale \"Leonida Repaci\". La presenza di tali istituti superiori fa di Villa una meta di pendolarismo per studenti provenienti da una vasta area della provincia di Reggio Calabria compresa fra Catona e la Piana di Gioia Tauro.\nGeografia antropica.\nFrazioni e quartieri.\nAcciarello.\nIl quartiere di Acciarello costituisce la parte pi\u00f9 meridionale dell'abitato di Villa ed \u00e8 prossimo alla localit\u00e0 \"Bolano\", che segna il confine col comune di Reggio Calabria. Qui ha sede la parrocchia dei Santi Cosma e Damiano ed una scuola primaria, plesso del XXXVIII Circolo Didattico di Villa.\nNacque nel XVIII secolo e prese il nome dalla famiglia degli Azzarello, profughi provenienti da Messina per sfuggire all'epidemia di peste del 1742-1743. Gli Azzarello acquistarono dei terreni a sud dell'abitato e vi si stabilirono insieme ai propri lavoranti.\nCannitello.\nLa frazione di Cannitello \u00e8 il limite settentrionale del comune di Villa San Giovanni. Costituisce uno dei pi\u00f9 gradevoli e caratteristici borghi di mare della Calabria. La localit\u00e0 si sviluppa interamente lungo la costa calabra dello Stretto ed \u00e8 uno dei pochi centri abitati con abitazioni sul lato mare che si affacciano direttamente sulla spiaggia, dalla quale si gode di una vista che spazia, nelle giornate di tempo sereno, da Capo Vaticano alle Isole Eolie. Al censimento del 2001, l'abitato con i centri circostanti contava 3.281 residenti.\nPezzo.\nIl quartiere di Pezzo si sviluppa lungo la costa dalla fine dell'adiacente centro di Cannitello sino al porto di Villa e sino al centro cittadino all'interno. Il suo fulcro \u00e8 l'omonima Punta Pezzo, il punto pi\u00f9 prossimo alla sponda siciliana dello Stretto, dove si trova il nucleo pi\u00f9 antico del quartiere ed il Santuario di Maria Santissima delle Grazie.\nConsiderato sino ai primi anni ottanta come una zona marginale, essendo allora costituito soprattutto da terreni agricoli ed abitato da poche famiglie di pescatori, in pochi anni si \u00e8 velocemente espanso sino a raggiungere il centro cittadino ed a divenire il quartiere pi\u00f9 popoloso di Villa. Il borgo nei dintorni della chiesa mantiene ancora oggi il suo aspetto marinaro, con le imbarcazioni da pesca ormeggiate lungo il lungomare villese, da cui si gode di una amplissima vista sullo Stretto.\nPiale.\nLa frazione di Piale \u00e8 contigua a Cannitello. L'abitato si trova in posizione panoramica sullo Stretto e si allunga verso sud su due costoni del torrente Campanella, sulle colline che sovrastano Cannitello, di fronte a Campo Calabro ed ai piani di Matiniti. A Piale ha sede la parrocchia della Santa Croce.\nEconomia.\nUno degli elementi principali dell'economia di Villa \u00e8 costituito dai servizi di traghettamento per la Sicilia. Sino agli anni sessanta il monopolio nel traghettamento era detenuto dalle Ferrovie dello Stato; tale monopolio termin\u00f2 con la nascita delle compagnie private di traghettamento \"Caronte S.p.A.\" e \"Tourist Ferry Boat S.p.A.\", dal 2003 riunitesi in Caronte &amp; Tourist S.p.A.. Dagli anni duemila le Ferrovie dello Stato hanno affidato i servizi di traghettamento a Bluvia, la divisione marittima di Rete Ferroviaria Italiana S.p.A. . Le navi traghetto costituiscono ancora oggi una delle principali fonti di occupazione della citt\u00e0, ma gli occupati villesi in questo settore non raggiungono pi\u00f9 le elevate percentuali dei decenni scorsi.\nSport.\nCalcio.\nHa sede nel comune la societ\u00e0 di calcio Associazione Sportiva Dilettantistica Villese, fondata nel 1945 come Unione Sportiva Villese e rifondata nel 2010. Ha disputato campionati dilettantistici regionali, raggiungendo il suo apice con la Serie C nel 1946-47. La societ\u00e0 di calcio a 5, Xenium milita in Serie C2.\nLa principale squadra di calcio di Villa \u00e8 stata per diversi decenni l'Unione Sportiva Villese, che ha raggiunto il suo massimo traguardo arrivando a disputare la Serie C nella stagione 1946-1947. Un'altra stagione storica per la Villese \u00e8 stata l'annata 2004-2005, in cui la squadra neroverde ha dominato l'Eccellenza calabrese, vincendo il suo girone con 78 punti e battendo cos\u00ec parecchi record a livello nazionale ed europeo (24 vittorie consecutive). La squadra non ha potuto disputare l'anno seguente il campionato di Serie D a causa di problemi finanziari. \u00c8 ora nuovamente attiva come Associazione Sportiva Dilettantistica Villese, partecipante al campionato di Promozione per la stagione 2019-2020 e a tutte le competizioni giovanili.\nEsisteva un'altra piccola societ\u00e0, l'A.S.D. Acciarellese, disputante il campionato di Seconda Categoria. Nei decenni passati hanno a lungo militato nelle categorie inferiori la Cannitellese, squadra della frazione di Cannitello, la Nuova Villese, la Cenide, societ\u00e0 oramai scomparsa, ed il Piale Calcio. Villa \u00e8 stata citt\u00e0 natale di Alberto Gatto, storico calciatore della Reggina.\nNuoto.\nOgni estate, nel mese di agosto, si svolge nelle acque dello Stretto di Messina la \"Traversata dello Stretto\", gara di nuoto di livello internazionale che vede la partecipazione di decine di atleti, provenienti da tutta Italia ed anche dall'estero. La traversata comincia presso Capo Peloro, limite estremo del canale sulla sponda siciliana, e si conclude presso la spiaggia di Pezzo: gli atleti attraversano quindi un braccio di mare lungo pi\u00f9 di 3\u00a0km.\nBasket.\nA Villa \u00e8 attiva una societ\u00e0 di basket maschile denominata A.S.D. Basket Citt\u00e0 di Villa San Giovanni, gi\u00e0 partecipante ai campionati provinciali\nPallavolo / Volley.\nDall'unione delle due societ\u00e0 presenti di volley femminile, la Costa Viola Volley e la Volley Cenide Villa S. G., nella stagione 2019/2020 nasce la Villese Volley che prende parte al massimo campionato regionale di Serie C oltre a tutti i campionati giovanili , con l'obiettivo di portare la pallavolo locale ad uno step pi\u00f9 alto.\nSittingVolley.\nLa Volley Cenide Villa San Giovanni dalla stagione 2016/2017 \u00e8 l'unica societ\u00e0 calabrese a prendere parte al campionato Italiano di SittingVolley Femminile."}
{"id": "35239", "revid": "37401", "url": "https://it.wikipedia.org/wiki?curid=35239", "title": "Venerd\u00ec", "text": "Venerd\u00ec \u00e8 il giorno della settimana tra il gioved\u00ec e il sabato. \nIl nome deriva dal latino \"Ven\u0115ris dies\", giorno di Venere, dea dell'amore, dell'estetica, e dell'armonia.\nIn altre lingue.\nIl nome inglese \"Friday\" e quello tedesco \"Freitag\" derivano dal nome dea germanica Freia, divinit\u00e0 con qualche corrispondenza con la latina Venere e alla quale il venerd\u00ec era sacro.\nIn portoghese il nome \u00e8 \"sexta-feira\", dal latino liturgico \"feria sexta\", in quanto in tale paese la riforma cristiana dei nomi dei giorni della settimana, per la quale la settimana inizia dalla domenica, ha soppiantato i nomi dedicati a divinit\u00e0.\nFestivit\u00e0 correlate.\nLegati alle grandi religioni sono i seguenti venerd\u00ec:\nNella tradizione cristiana il venerd\u00ec, essendo il giorno della morte di Ges\u00f9, impone ai fedeli il rispetto di certe regole, alimentari e no, quali l'astinenza dalle carni.\nIl venerd\u00ec nella tradizione e nella cultura di massa.\nI romani, in epoca imperiale, stabilivano il venerd\u00ec come giorno per pagare le tasse ed eseguire le condanne a morte.\nNella tradizione cattolica il venerd\u00ec \u00e8 giorno di astinenza e digiuno, in ricordo della morte di Ges\u00f9 Cristo.\nSecondo una superstizione diffusa nei paesi cristiani il venerd\u00ec \u00e8 giorno infausto.\nPresso certe culture sono considerate particolarmente sfortunate le date venerd\u00ec 13 o venerd\u00ec 17.\nC'\u00e8 chi invece considerava il venerd\u00ec un giorno fortunato a prescindere dalla data del calendario in cui cadeva: il navigatore Cristoforo Colombo, ad esempio, salp\u00f2 dal porto di Palos un venerd\u00ec. Per i siciliani invece il nato nel giorno di venerd\u00ec \u00e8 un \"vinnirinu\" (traducibile in \"venerdino\"), e sar\u00e0 un uomo valoroso e fortunato."}
{"id": "35245", "revid": "22416", "url": "https://it.wikipedia.org/wiki?curid=35245", "title": "Cabras", "text": "Cabras (\"Crabas\" in sardo) \u00e8 un comune italiano di abitanti della provincia di Oristano in Sardegna. Si trova nella regione del Campidano di Oristano sulla riva sinistra dello stagno chiamato stagno di Cabras o \"Mari Pontis, uno degli stagni pi\u00f9 grandi d'Europa.\"\nGeografia fisica.\nTerritorio.\nIl territorio comunale si estende per , confina a nord con i comuni di Riola Sardo e Nurachi e a est con Oristano. A ovest invece il territorio si affaccia sul mare, con un'articolazione costiera di circa 30 km che comprende al suo interno la penisola del Sinis e i due isolotti disabitati di Mal di Ventre e del Catalano.\nStoria.\nIl territorio di Cabras \u00e8 abitato dall'uomo fin dal neolitico, come dimostrato dall'importante villaggio di Cuccuru is Arrius. In epoca nuragica, durante l'et\u00e0 del bronzo, il territorio di Cabras appare intensamente popolato, si contano infatti all'incirca 75 nuraghi, di cui 47 monotorre e 28 di tipo complesso. Alla prima met\u00e0 del I millennio a.C. vengono datate dagli studiosi le imponenti statue di Monte Prama, rinvenute casualmente negli anni settanta e recentemente restaurate.\nIntorno all'VIII secolo a.C. i fenici fondarono la citt\u00e0 di Tharros, abitata ininterrottamente per tutto il periodo cartaginese e poi romano.\nI primi insediamenti documentati nell'attuale centro di Cabras risalgono all'XI secolo, quando la citt\u00e0 di Tharros si spopol\u00f2 definitivamente a causa delle incursioni dei corsari nordafricani. I primi abitanti si stabilirono intorno al castello di cui oggi rimangono solo alcuni resti vicino alla chiesa parrocchiale.\nDurante il periodo giudicale guadagn\u00f2 una discreta importanza poich\u00e9 spesso la corte del Giudicato d'Arborea risiedeva nel castello. Dopo la caduta del giudicato, il paese della curatoria del Campidano maggiore pass\u00f2 sotto il dominio di numerosi feudatari anche se spesso gli abitanti cercarono di liberarsi dal vincolo feudale anche con rivolte.\nNella prima met\u00e0 del XIX secolo il paese fu incluso nella provincia di Oristano come capoluogo di mandamento, sino al 1859 quando pass\u00f2 alla provincia di Cagliari. Nel 1974 torn\u00f2 infine a far parte della provincia di Oristano appena ricreata.\nMonumenti e luoghi d'interesse.\nLuoghi di interesse naturalistico.\nDi grande interesse sono le spiagge della penisola del Sinis, un litorale ancora per larghi tratti non costruito nel quale spiccano per bellezza le bianche distese di sabbia di Is Arutas, Maimoni e Mari Ermi.\nLo stagno di Cabras \u00e8 infine noto per la presenza di numerosi uccelli acquatici fra cui i fenicotteri rosa.\nIl Comune di Cabras \u00e8 l'Ente Gestore dell'Area Marina Protetta \"Penisola del Sinis - Isola di Mal di Ventre\", istituita dal Ministero dell'Ambiente nel 1997.\nSociet\u00e0.\nLingue e dialetti.\nLa variante del sardo parlata a Cabras \u00e8 il campidanese oristanese.\nCultura.\nEventi.\nLa processione di san Salvatore.\nUna delle ricorrenze pi\u00f9 suggestive che coinvolge tutta la comunit\u00e0 di Cabras \u00e8 legata alla processione di san Salvatore. Questa, che si svolge durante il primo fine settimana di settembre, consiste nella rievocazione del salvataggio del simulacro di san Salvatore (il Cristo nella Sua Trasfigurazione) da un attacco dei Saraceni alle coste del golfo di Oristano. I partecipanti, circa 800 uomini, indossano il saio bianco dei penitenti e trasportano il simulacro da Cabras al villaggio di San Salvatore, percorrendo circa 7\u00a0km lungo le polverose strade del Sinis. Tutto questo rigorosamente a piedi nudi e di corsa, secondo un ordine prestabilito. Il giorno dopo, la prima domenica di settembre, il rito si ripete in senso inverso e Il Santo fa il suo ritorno a Cabras.\nGeografia antropica.\nIl territorio comunale comprende anche l'isola amministrativa di Su Cungiau de Gerrusso, avente una superficie di 0,59 km\u00b2. La cittadina \u00e8 divisa in quattro quartieri: Is Cottilaris, zona industriale, Su Cungiau de Gerrusso, il quartiere Stagno, che da sul Mari Pontis, e il quartiere dei pescatori.\nEconomia.\nL'economia del paese \u00e8 basata principalmente sulla pesca, che viene svolta nello stagno in cui sono presenti numerosi allevamenti ittici. I pescatori sono riuniti in cooperative e pescano soprattutto muggini. Prodotto tipico della zona \u00e8 infatti la bottarga, uova di muggine essiccate e salate che vengono commercializzate in tutta Italia come prodotto tipico.\nSport.\nCalcio.\nLe squadre di calcio, a Cabras, attualmente, sono due: l'Atletico Cabras Calcio, nata nel 2007 con la denominazione BDS Cabras, che milita nel campionato regionale di Seconda Categoria; e la San Marco, squadra storica, fondata nel 1964, in vita fino al 1992, e ricostituita nel 2008, che milita nel campionato regionale di Prima Categoria."}
{"id": "35246", "revid": "6923", "url": "https://it.wikipedia.org/wiki?curid=35246", "title": "Cuglieri", "text": "Cuglieri (\"Cullieri\" in sardo) \u00e8 un comune italiano di abitanti della provincia di Oristano in Sardegna, nell'antica regione del Montiferru.\nCuglieri \u00e8 un paese situato ad anfiteatro sul colle \"Bardosu\". Conosciuta come Gurulis Nova, durante il periodo della dominazione romana in Sardegna,\nnel suo territorio si trovano i resti della citt\u00e0 fenicio-punica di Cornus, che fu il centro principale della rivolta antiromana di Ampsicora, durante la seconda guerra punica. \n\u00c8 stato capoluogo di provincia dal 1821 al 1859. Ha ospitato per 44 anni (1927-1971) la Pontificia facolt\u00e0 teologica della Sardegna.\nCuglieri \u00e8 molto conosciuto per la produzione di olio di oliva di qualit\u00e0, per la presenza\nnel suo territorio dell'arco naturale di S'Archittu e per la Cascata a mare di Cabu Nieddu l'unica in Italia nel suo genere\nGeografia fisica.\nTerritorio.\nCuglieri con i suoi , sorge ai piedi del versante occidentale del massiccio del Montiferru, complesso vulcanico la cui ultima eruzione \u00e8 datata a 1,6 milioni di anni fa. Il centro abitato \u00e8 dislocato ad anfiteatro attorno al colle \"Bardosu\", orientato prevalentemente verso Sud Ovest, ed \u00e8 ricompreso , sita in localit\u00e0 \"Sa Serra\").\nI confini naturali del territorio sono individuati a nord dal rio Mannu, a sud dal rio Pischinappiu, ad est del massiccio del Montiferru e ad ovest dal mare di Sardegna; quelli geografici dai comuni di Tresnuraghes, Sennariolo, Scano di Montiferro, Santu Lussurgiu, Seneghe e Narbolia. La sua estensione territoriale \u00e8 pari a 12.059,89 ettari.\nIl territorio ha una costa particolare, frastagliata e aspra. La morfologia costiera mette in evidenza i bianchi calcari marnosi di Santa Caterina, sopra i quali si distinguono i resti delle colate basaltiche, stratificate nelle falesie di Cabu Nieddu fino alla foce (foghe) del rio Mannu. Il punto pi\u00f9 elevato nel territorio di Cuglieri \u00e8 - che si affaccia dall'altopiano di \"Istraderis\" verso la Rocca Sa Chidonza (963 m) - sulla cui sommit\u00e0 \u00e8 installato un ponte ripetitore VHF-UHF orientato proprio verso il centro abitato di Cuglieri. Altro rilievo caratteristico \u00e8 il Monte Entu (1024 m) la cui cima, incessantemente battuta dal vento, \u00e8 poco distante dal Monte Urtigu (1050 m) quest'ultimo ricadente in territorio di Santu Lussurgiu. Numerosi i nuraghi, tra i pi\u00f9 importanti: \"Oragiana\", \"Oratanda\", \"Orakeris\" e \"Maggiore\".\nClima.\nIl clima mite durante l'anno \u00e8 tipico dei paesi mediterranei.\nInverno tra i 5-15 gradi e estate tra i 25-35 gradi.\nOrigini del nome.\nLa forma attuale del nome pare abbia origini medievali, sebbene i Canonici Giampalolo Nurra e Giovanni Spano parlino di una radice fenicia: \"GUR\", mentre il prof. Pietro Pes fa riferimento ad un sito dell'agro di Cuglieri dal nome del quale deriverebbe quello attuale del paese. La tesi pi\u00f9 accreditata farebbe invece risalire il toponimo da un insediamento: Gurulis Nova, la cui genesi si colloca nel tardo periodo repubblicano di Roma. Un'altra Gurulis, l'attuale Padria, assunse allora l'appellativo di Vetus.\nStoria.\nPeriodo nuragico.\nI primi insediamenti nel territorio di Cuglieri risalgono al Neolitico antico (5700-5300 a.C.). I ritrovamenti dell'archeologo Pietro Pes riguardano elementi litici in selce e ossidiana nelle attuali zone costiere di Santa Caterina e Torre del Pozzo.\nSono stati censiti 64 Nuraghi, prevalentemente monotorre e dodici tombe dei giganti, una delle quali con 4 b\u00e8tili.\nCornus.\nLa citt\u00e0 di Cornus venne fondata dai cartaginesi nell'altopiano di Corchinas, tra Santa Caterina di Pittinuri e S'archittu, subito dopo la conquista della Sardegna (VI secolo a.C.).\nPosta sulla strada a Tibula Sulcos, Cornus distava 18 miglia da Bosa e da Tharros; per quest'ultimo tratto una pietra miliare ricorda i lavori di restauro sotto Filippo l'Arabo nel 244-246 d.C.\nL'intera area tra le borgate di Santa Caterina e S'Archittu era occupata dalla citt\u00e0 punico-romana di Cornus, la cui Acropoli sorgeva sul colle di Corchinas, protetta da una cinta muraria solo in parte conservata. Sull'altopiano di \"Campu 'e Corra\" invece dovevano sorgere gli edifici pi\u00f9 importanti: il nucleo urbano pi\u00f9 recente sarebbe invece da individuarsi nelle tre colline di Sisiddu, Mont'Albu e Columbaris. Mentre il porto doveva trovarsi nei pressi di cala su pallosu. Cornus fu la protagonista della lotta decisiva che si svolse nel 215 a.C. tra i sardo-punici guidati da Ampsicora e dal figlio Josto contro il console romano Tito Manlio Torquato.\nLa rivolta di Ampsicora.\nLe fonti descrivono Ampsicora come il pi\u00f9 ricco tra i proprietari terrieri della Sardegna era il magistrato supremo di Cornus. Ampsicora fu animatore, insieme ad Annone di Tharros, della rivolta delle citt\u00e0 costiere della Sardegna contro i romani durante la Seconda guerra punica, riuscendo ad ottenere l'appoggio dei sardi pelliti. Inoltre i senatori di Cornus, inviarono degli ambasciatori a Cartagine perch\u00e9 intervenisse in soccorso dei sardi. Cartagine invi\u00f2 allora Asdrubale, con un'armata di circa diecimila soldati.\nTuttavia le navi cartaginesi, giunte ormai in vista di Cornus, furono spinte dai venti verso le Baleari. Nel frattempo Manlio, console romano, radun\u00f2 a Cagliari quattro legioni e si avvi\u00f2 verso Cornus. Manlio sorprese le poche truppe di Cornus, guidate da Josto, che fu sconfitto e perse la vita nella battaglia, quando il padre sopraggiunse, ricongiungendosi alle truppe cartaginesi sbarcate con ritardo, affront\u00f2 anch'egli il nemico, ma fu sconfitto anche perch\u00e9 i Cartaginesi si arresero. Egli successivamente si port\u00f2 in salvo, rifugiandosi presso le trib\u00f9 dell'interno. Tuttavia addolorato per la morte del figlio Josto e desideroso di non cadere nelle mani dei romani, si tolse la vita.\nCornus pass\u00f2 quindi sotto il dominio romano e continu\u00f2 probabilmente ad essere un centro commerciale importante, in posizione centrale sulla strada litoranea che collegava Othoca, Tharros, Bosa, Turris Libisonis\nCornus in et\u00e0 Vandalica e Bizantina.\nIn questo periodo Cornus potrebbe essere diventata sede vescovile, infatti nel Concilio di Cartagine del 484 \u00e8 presente il vescovo cornuense (detto di Senafer) Bonifacio. Nello stesso periodo risalgono i resti di 2 Basiliche presenti nella zona di Columbaris sede di un importante complesso paleocristiano, di cui resta uno dei pochi esempi sardi di battistero paleocristiano, nelle vicinanze \u00e8 stata riportata alla luce un'arca cimiteriale cristiana.\nCornus sub\u00ec pesantemente le conseguenze delle invasioni dei musulmani del nord Africa (berberi) all'inizio del Medio Evo, e dovette essere abbandonata come avvenne anche per altre citt\u00e0 costiere dell'isola.\nGli ultimi reperti infatti sul colle di Corchinas risalgono all'et\u00e0 bizantina, mentre gli abitanti dovettero ritirarsi verso Cuglieri.\nSu questo periodo le notizie si fanno rare anche per la stessa Cuglieri.\nCuglieri.\nGurulis Nova.\nL'origine di Gurulis Nova dovrebbe risalire intorno al II secolo a.C., e pare sia stata fondata dagli abitanti di Gurulis Vetus (l'attuale Padria).\nIl centro viene menzionato da Tolomeo nel II secolo d.C.\nL'insediamento romano si dislocava nel settore settentrionale dell'odierna Cuglieri, presso la Chiesa di Santa Croce.\nSi ricordano anche i popoli degli Euthiciani e degli Uddadhas Numisiarum, che dovevano occupare rispettivamente le sedi verso Santa Caterina e Cuglieri, sono ricordati da alcuni cipi terminali datati al I secolo a.C., a sud del Rio Mannu che li divideva dai Cittilitani stanziati a nord di Foghe presso l'attuale Tresnuraghes.\nCapoluogo di Curatoria.\nLa documentazione altomedievale di Gurulis \u00e8 concentrata nell'ambito del colle di Sant'Imbenia, a un 1,5\u00a0km dal paese.\nLa citt\u00e0 \u00e8 nominata nel condaghe di S. Nicola di Trullas (1113 - 1120) nel documento n\u00ba 289, che tratta di una donazione fatta al convento di San Nicola.\nCuglieri fece parte del Giudicato di Torres dove fu anche capitale della curatoria del montiferru, nel 1160 Ottocorre, fratello del giudice Barisone di Torres, fece costruire il Castello del Montiferru (in seguito Casteddu Ezzu) Barisone di Torres allo scopo di proteggere il confine del giudicato dagli attacchi del vicino Giudicato di Arborea.\nNel 1259 con la fine dal Giudicato di Torres, Cuglieri passa agli Arborea.\nCon la resa di san Martino fuori le mure nel 1410, Cuglieri col suo castello passa al regno di Sardegna e Corsica, il castello perse la sua funzione difensiva e sub\u00ec diversi passaggi di propriet\u00e0.\nNel 1417 Cuglieri diventa feudo.\nIl feudo del Montiferru.\nNel 1417 Guglielmo di Monta\u00f1ans diventa il primo feudatario di Cuglieri (composta dai villaggi di Sennariolo, Santu\nLussurgiu, Cuglieri, Scano, Flussio e Sietefuentes), ma nel 1421 ceder\u00e0 il feudo a Raimondo Zatrillas.\nGli Zatrillas terranno il feudo per 248 anni, fino al 1669. Ebbero una cura particolare per il feudo cuglieritano svilupparono ampiamente la olivocultura, offrendo alla campagna intorno a Cuglieri quel paesaggio di foglie argentate d'ulivo che ancora la caratterizzano. I Serviti diffusero il culto della Vergine e furono ancora gli Zatrillas a costruire e ad ampliare la chiesa della Madonna della Neve. Nel 1548, per la generosit\u00e0 della beata Lucia Zatrillas, fu costruito anche il convento dei Servi di Maria, annesso alla Chiesa delle Grazie.\nMolto importante fu la storia di Francesca Zatrillas, ultima feudataria per gli Zatrillas del feudo.\nNacque a Cuglieri nel 1642. Donna Francesca fu la 5\u00aa contessa di Cuglieri, 4\u00aa marchesa di Siefuentes. Nel 1668 rimase coinvolta nell'omicidio del marito e del Vicer\u00e9. Ritenuta colpevole, si rifugio nel suo feudo, prima nel castello del Montiferru. Avuta notizia dell'arrivo ad Oristano di un gruppo di cavalieri, con a capo un commissario, che doveva perseguirla, di notte fugg\u00ec nella montagna, rifugiandosi nella chiesa campestre di San Lorenzo (distrutta e riedificata pochi anni fa per iniziativa e col lavoro volontario di un gruppo di giovani cuglieritani). Poi avventurosamente giunse alla cala di Foghe, da dove si imbarc\u00f2 alla volta di Livorno.\nIl feudo fu quindi recuperato dalla Corona, ma il castello, dal 1670, fu abbandonato prima di fuggire verso la Francia con cugino e amante Silvestro Aymerich, figlio del conte di Villamar, e altre persone.\nFrancesca Zatrillas, si chiuse nel convento di Santa Maria a Nizza, in compagnia della suocera Donna Anna Aymerich.\nIl feudo fu quindi recuperato dalla Corona, ma il castello, dal 1670, fu abbandonato. Sempre nel 1670 Cuglieri e Scano sono vendute a don Francesco Brunengo per 62227 scudi.\nNel 1670 fu costruito il convento dei Cappuccini con la Chiesa dedicata ai santi Antonio ed Edoardo.\nLe torri costiere.\nLungo la costa del territorio che si considera, in cui si aprono diverse cale, frequentati punti d'approdo per piccole imbarcazioni che praticavano la pesca ed in cui, fino al 1744, si trovava, a Pittinur\u00ec, una tonnara, vennero erette 3 torri costiere.\nLa torre di Capo Nieddu, crollata pressoch\u00e9 completamente, si conserva per soli cinque metri d'elevato.\nLa torre di Pittinuri, gi\u00e0 in funzione nel 1599, era, nel 1729, sede di un Alcaide e due soldati a carico del marchese di Siete Fuentes.\nLa torre di \"Su Puttu\", o \"del pozzo\", detta anche di Orfano Puddu, era in funzione dal 1596 a controllo del litorale di Sas Renas (\"Is Arenas\") e dell'insenatura di S'Archittu; si conserva in pessimo stato.\nCapoluogo di Provincia.\nNel 1821 Cuglieri divenne capoluogo di provincia in sostituzione di Bosa, la provincia comprendeva 25 comuni (Sennariolo, Scano Montiferro, Tresnuraghes, Flussio, Tinnura, Magomadas, Sagama, Modolo, Bosa, Montresta, Sindia, Suni, Bortigali, Birori, Borore, Dualchi, Lei, Macomer, Mulargia, Noragugume, Silanus, Santu Lussurgiu, Bonarcado e Seneghe) per un totale di circa 35000 abitanti, distribuiti in 4 distretti (Cuglieri, Bosa, Bortigali, Santu Lussurgiu).\nNel 1859 con il decreto Rattazzi tutte le province della Sardegna furono abolite, tranne quelle di Sassari e di Cagliari, Cuglieri entr\u00f2 a far parte proprio di quest'ultima, nel Circondario di Oristano.\nNel 1861, due anni dopo l'abolizione della provincia, ci fu il primo censimento del neonato Regno d'Italia, Cuglieri con i suoi 4305 abitanti, risultava essere il 19\u00ba centro abitato della Sardegna.\nTra Ottocento e Novecento.\nIl 17 maggio 1843 soggiorn\u00f2 per una notte, nel palazzo signorile appartenuto ai marchesi Zatrillas Borro Pagliaccio Cugia, il Re di Sardegna Carlo Alberto con il figlio Ferdinando.\nIl 27 agosto 1865 scoppio un violento incendio, che dur\u00f2 tre giorni e distrusse la zona di \"Sa Pattada\" fra Scano e Cuglieri. Si dice che le fiamme fossero tanto alte che si poteva leggere durante la notte come di giorno.\nUn altro terribile incendio circond\u00f2 Cuglieri il 23 agosto 1877: i Cuglieritani, prostrati dagli inutili sforzi per spegnere il rogo, stavano per arrendersi, quando il parroco suon\u00f2 le campane di Santa Maria rincuorando gli animi: l'incendio fu cos\u00ec spento in meno di due ore.\nAgli inizi del Novecento Cuglieri, pur avendo perso il ruolo di capoluogo di provincia, rimase un paese fiorente e prospero.\nInfatti godeva di servizi pubblici che altri comuni non avevano come l'ufficio postale telegrafico, la banca (Credito Cooperativo Agrario) la prima dell'isola, la societ\u00e0 operaia ed era anche sede della Tenenza dei Carabinieri con la loro stazione di Monta Equina.\nTutto il paese era servito dalla rete idraulica e fognaria, oltre alla illuminazione, e inoltre il Comune garantiva l'assistenza medica gratuita a 257 poveri. Diversi gli esercizi commerciali, due caseifici, molti mulini idraulici per cereali, e tre concerie. C'era anche un noleggio di carrozze e un albergo-trattoria. I dintorni di Cuglieri erano coronati di ulivi che occupavano pi\u00f9 di 500 ettari di terreno. I pascoli erano ricchi: si allevavano bovini, ovini e caprini.\nNel 1924 Cuglieri fu scelta per ospitare la Pontificia facolt\u00e0 teologica della Sardegna, (la prima facolt\u00e0 teologica italiana extra urbem, cio\u00e8 fuori di Roma), con il compito di formare il futuro clero sardo.\nNel 1927 fu aggregata alla neonata provincia di Nuoro e nel 1928 Cuglieri fu scelta per ospitare un'altra grande opera in Sardegna, ovvero la prima colonia antimalarica dell'isola (Il Sanatorio Vittorio Emanuele III di Cuglieri per i bambini malarici). La colonia rimase aperta fino al 1948, e fu l'unica nel suo genere in tutta la Sardegna. Successivamente \u00e8 diventata una casa di riposo per anziani gestita dalle suore (la casa di riposo Maria Orazia de Magistris). Al giorno d'oggi questa \u00e8 chiamata dai cittadini di Cuglieri \"Sa Colonia\". Nel 1974 con la creazione della provincia di Oristano Cuglieri entro nel nuovo ente.\nL'ex Seminario regionale.\nNel 1924 il Papa accolse la preghiera dei vescovi e decise di costruire a spese del Vaticano un Seminario centrale per gli studi filosofici e teologici, e di affidarlo alla Compagnia di Ges\u00f9. Lasci\u00f2 loro la scelta della localit\u00e0 nella quale dovesse sorgere: n\u00e9 Cagliari, n\u00e9 Sassari, ma un luogo al centro dell'isola.\nSi pens\u00f2 in un primo momento a Macomer, poi si prefer\u00ec una localit\u00e0 che godesse di un clima pi\u00f9 salubre, e si decise per Cuglieri, anche perch\u00e9 il terreno per l'edificazione del fabbricato era stato donato dal Sindaco, Don Eraldo Sanna, ricco possedente del luogo. Il progetto dell'edificio, che doveva essere grandioso, fu studiato dall'ing. Momo: fu scelto uno stile semplice quale quello Pisano del 1300. Si scelse questo stile perch\u00e9 il Seminario aveva tanti punti di somiglianza con gli antichi monasteri, e inoltre questo stile si integrava meglio con l'architettura del paese, dove le case erano semplici e severe, in un paesaggio dominato dai boschi e dai monti del Montiferru. Fu inaugurato il 5 agosto del 1927, il seminario regionale fu affidato alla Compagnia di Ges\u00f9, erigeva in Cuglieri le due facolt\u00e0 di teologia e filosofia che dovevano continuare l'attivit\u00e0 gi\u00e0 avviata nelle universit\u00e0 di Cagliari e di Sassari. Pochi anni dopo, a causa della scarsit\u00e0 delle risorse, si rinunci\u00f2 alla facolt\u00e0 di filosofia per mantenere solo quella di teologia. Il seminario a Cuglieri rimase aperto fino al 1970, quando fu trasferita a Cagliari. Tra i suoi allievi si ricordano il cardinale Mario Francesco Pompedda, il vescovo emerito di Ozieri Sergio Pintor, il vescovo di Tempio-Ampurias Sebastiano Sanguinetti, il vescovo emerito di Lanusei Antioco Piseddu.\nStemma e gonfalone.\n\"\"Stemma: Di azzurro, alla torre di rosso, mattonata di nero, merlata alla ghibellina di tre, finestrata di nero, chiusa dello stesso, fondata sul trapezio d'oro, fondato in punta, il trapezio caricante la campagna di verde, la torre accompagnata a destra dall'olivo di verde, fustato al naturale, fruttato di cinque di nero, a sinistra dalla quercia di verde, fustata al naturale, ghiandifera di quattro d'oro, quercia e olivo nodriti nella campagna. Gonfalone: drappo di giallo.\"\"\nMonumenti e luoghi d'interesse.\nArchitetture religiose.\nIl comune \u00e8 famoso per la presenza della Basilica di \"Santa Maria ad Nives\", la \"Madonna della Neve\", che sovrasta il centro abitato con la sua imponenza. A questa si aggiungono altre dieci chiese, alcune delle quali ubicate fuori dal centro abitato. Sono andate perdute invece le chiese di Sant'Anna di Santa Vittoria, di Sant'Antonio Abate (nell'attuale piazza Ampsicora) e di altre ancora.\nLe chiese esistenti sono:\nOggi la chiesa che rimane aperta tutti i giorni \u00e8 la Basilica di Santa Maria della Neve. Le altre chiese sono visitabili durante i festeggiamenti, per i riti della settimana santa (per il giro delle 7 chiese: la Basilica, la chiesa delle Grazie, quella di Sant'Antonio da Padova, di San Giovanni, del Carmelo e di Santa Croce, per S'Iscravamentu la Basilica la chiesa delle Grazie e il giorno di Pasqua la Basilica e Santa Croce) oppure possono essere visitate in particolari occasioni come \"Monumenti aperti\".\nA Cuglieri \u00e8 presente anche l'Ex Pontificio seminario regionale sardo che ospit\u00f2 la neonata Pontificia facolt\u00e0 teologica della Sardegna dal 1927 al 1970 quando fu trasferita a Cagliari.\nSiti archeologici.\nIl territorio conserva importantissime testimonianze di et\u00e0 preistorica e protostorica.\nI nuraghi sono numerosissimi, se ne contano oltre una cinquantina di cui i pi\u00f9 importanti sono \"Oratiddo, Nuraghe Maggiore, Baragiones, Mannigos, Frommigas e Uglieras\".\nLe domus de janas sono sparse su tutto il territorio: Fanne Massa con sette grotticelle a forno, Pittudi, Sa grutta de Serruggiu e in particolare Sa spelunca de nonna, con atrio, cella semicircolare con volta a raggiera, due alcove cos\u00ec come le tombe dei Giganti: per esempio Oragiana, caratteristica per la facciata con cornice e dentelli, Oratanda il cui territorio circostante \u00e8 ricoperto da pietre tagliate obliquamente ed i Betili per esempio presso Oragiana e la chiesa di Santa Caterina di Pittinuri.\nTra le frazioni costiere di Santa Caterina di Pittinuri e S'Archittu, \u00e8 sito l'insediamento paleocristiano di Cornus, alcuni chilometri verso l'interno in direzione perpendicolare alla SS292 Nord Occidentale Sarda.\nSono state individuate diverse tombe romane in localit\u00e0 Santu Larentu, Rocca Freari, Furrighesos, Corchinas, Furrigheddas, Santa Caterina, Utturu de su clericu, Filigarzu, S'Angrone, Su Puttu, Su Laccheddu de Telaetza.\nIn esse sono state rinvenute numerose iscrizioni di cui una greca, diverse monete e statue oltre vari altri interessanti reperti.\nSulla cima del monte Casteddu Etzu si trovano i ruderi del Castello del Montiferru o \"Casteddu Etzu\" (in italiano \"Castello Vecchio\").\nPresenti inoltre un ponte romano sul rio Pischinappiu e le rovine di Su Palatu (). Lungo il litorale si trovano le torri costiere \"Su Puttu\" (\"del Pozzo\"), \"Pittinuri\" e di \"Capo Nieddu\". Pi\u00f9 recenti le ex-miniere di ferro di Monte Conca de Mele, appartenenti all'ex distretto minerario de Su Enturgiu.\nSociet\u00e0.\nEvoluzione demografica.\nNel 1861 risultava essere il 19\u00ba comune dell'isola per numero di abitanti, mentre nel 1871 era il 18\u00b0, all'inizio del XX secolo era il 24\u00b0 con quasi 5000 abitanti, nel 2015 risulta essere il 121\u00ba comune per numero di abitanti in Sardegna.\nLingue e dialetti.\nLa variante del sardo parlata a Cuglieri \u00e8 quella logudorese centrale o comune.\nCultura.\nEventi.\nFal\u00f2 per le feste di Sant'Antonio e di San Sebastiano.\nA gennaio nel paese cos\u00ec come anche in altri centri della Sardegna, vengono accesi dei fal\u00f2 in onore di Sant'Antonio Abate e di San Sebastiano.\nIl fal\u00f2 principale di Sant'Antonio si svolge in piazza Santa Croce, ma altri fal\u00f2 vengono accesi anche in altre zone del paese. Pochi giorni dopo, in piazza Cappuccini avviene il fal\u00f2 in onore di San Sebastiano.\nI riti della Settimana Santa.\nDal primo venerd\u00ec dopo carnevale, le confraternite si alternano durante i venerd\u00ec di quaresima con la via Crucis per le vie del paese, in questo ordine:\nIl venerd\u00ec prima della domenica delle palme l'arciconfraternita del Convento esce con l'Addolorata.\nLa domenica delle Palme si svolge una processione e una messa nella basilica, gestita dalla confraternita del Santo Rosario.\nIl gioved\u00ec santo i riti iniziano con la celebrazione della messa in \"Coena Domini\", seguita dalla processione de \"Sas Chilcas\", ovvero la ricerca di Ges\u00f9 per le vie del paese e nelle chiese dove sono stati allestiti i sepolcri. I cantori di Cuglieri cantano lo \"Stabat Mater\" \"semplice\".\nIl venerd\u00ec santo si svolge \"S'Incravamentu nella\" chiesa di Convento, seguita dalla processione del penitente con la contrarughe, e una processione dalla chiesa di Convento del Cristo Crocifisso. La sera si svolge un'altra processione con l'Addolorata e il trasporto delle lettiga nella basilica con la \"predica de S'Iscravamentu\". I cantori di Cuglieri eseguono il \"Miserere\" e lo \"Stabat Mater\" \"sequentia\".\nIl sabato santo, di mattina, si tiene la visita ai sepolcri (\"via crucis\") delle confraternite: \"Sas Chilcas\".\nLa domenica di Pasqua si tiene una processione con la statua del Cristo Risorto e della Madonna dalla chiesa di Santa Croce alla basilica; nella basilica si celebra la messa e avviene \"S'Incontru\". Finita la messa benedizione della violette e processione dalla basilica alla chiesa di Santa Croce.\nFesta di San Giovanni Battista.\nLa festa si svolge con i tradizionali riti: l'accensione dei fal\u00f2 e il rito de \u201csabba muda\u201d. La sera, al tramonto, gli abitanti raggiungono la fontana \"\u201cTiu m\u00e8mmere\u201d\" camminando lungo i bordi delle strade, perch\u00e9 la tradizione dice che il giorno di San Giovanni al centro della strada camminino i morti. Nella fontana si beve e ci si lava nel pi\u00f9 assoluto silenzio, che si mantiene fino al rientro a casa, dove si giunge senza mai guardarsi indietro.\nSagra delle Panadas.\nSagra, che si svolge nel rione di Santa Maria dopo le festivit\u00e0 di Santa Maria e prima della festa dell'Assunta, dedicata a questo tipico piatto locale che consiste in un calzone di pasta sfoglia fatto cuocere in forno e ripieno di carni miste, carciofi, favette fresche, piselli, olive in salamoia snocciolate e pomodori secchi.\nLa prima edizione si \u00e8 svolta nel 2000.\nIl pane de Santu Tilippu.\nIl pane de Santu Tilippu \u00e8 un pane azzimo di piccole dimensioni, viene preparato il 23 agosto per la festa di San Filippo Benizi, un frate vissuto nel \u2018200 in Toscana ed appartenente all'ordine dei Servi di Maria; il culto di San Filippo giunse a Cuglieri nella prima met\u00e0 del Cinquecento.\nCostumi e maschere.\nCostume cuglieritano.\nNel costume femminile spicca la giacca di panno scuro con inserti in seta o raso color avorio. Le maniche, a tre quarti aperte per tutta la lunghezza, mettono in evidenza l'ampia camicia bianca. Il grembiule di seta, su pignenanti, copre la gonna di panno scuro che termina con una balza plissettata di raso color crema. Sul capo una benda bianca di lino.\nNell'abito maschile risulta in evidenza \"sa 'este de 'itellu\", ossia un gilet di pelle di vitello aperto sul davanti, il quale veniva indossato sopra \"su zippone\", un giubbetto di panno nero a doppio petto e senza maniche.\nSos Cotzulados.\nSos Cotzulados, si discostano decisamente nell'abbigliamento dalle altre tipiche maschere del carnevale sardo. Sos Cotzulados prendono infatti il nome dalle conchiglie (principalmente valve) con le quali queste maschere si ricoprono il corpo, sopra a pelli di capre e altri animali, e che scuotono per produrre un suono apotropaico. Il viso di Sos Cotzulados \u00e8 tinto di ocra gialla e sulla fronte portano un solo corno in posizione centrale sul cui significato originale non si hanno notizie precise, ma si pensa possa rappresentare la cornucopia, cio\u00e8 il corno dell'abbondanza. La maschera \u00e8 stata recentemente ricostruita sulla base della descrizione riportata in una poesia settecentesca (Gurulis Nova S'Antoni in s'ierru 1773), pubblicata a cura di Eliano Cau nel volume \u201cDeus ti salvet Maria\u201d ed attribuita al gesuita Bonaventura Licheri. La questione \u00e8 tuttavia molto controversa, in quanto Bonaventura Licheri di Neoneli visse fra il 1668 ed il 1733 (fonte: \"I Gesuiti in Sardegna. 450 anni di storia\u201d, scritto dal gesuita Raimondo Turtas ed edito da CUEC). Appare inoltre improbabile che i versi possano appartenere ad un omonimo, dato che non risulta esservi alcun Bonaventura Licheri fra i battezzati della Parrocchia di San Pietro Apostolo di Neoneli in un'epoca compatibile (fonte: Quinque Libri, Arcidiocesi di Oristano), che poi abbia anche fatto parte della Compagnia di Ges\u00f9. Anche il titolo stesso della poesia, fra l'altro, alimenta seri dubbi. Il toponimo \"Gurulis Nova\", infatti, apparteneva alla storiografia romana, ed era pressoch\u00e9 sconosciuto gi\u00e0 nel Basso Medioevo; mentre la villa di Cuglieri, gi\u00e0 nel XV secolo, risulta citata nelle numerose fonti sempre con il nome di \"Culler\" e \"Culeri\".\nLa leggenda sulla Madonna della Neve.\nSi dice che nel 1300 una grande cassa di legno, contenente il simulacro della Madonna, approd\u00f2 misteriosamente sulla spiaggia di Santa Caterina di Pittinuri. I primi a provare a portare a riva la cassa furono dei cittadini pisani, ma questi non ci riuscirono. Allora ci provarono dei cuglieritani che riuscirono a portare la cassa a riva e una volta aperta si resero conto che conteneva una statua della Vergine. Si provvide perci\u00f2 a caricare la statua su un carro a buoi e a trasportarla a Cuglieri, dove la si voleva collocare nella Chiesa di Santa Croce allora chiesa parrocchiale intitolata a Santa Silvana; ma i buoi, sovvertendo agli ordini del carrettiere, non avevano intenzione a fermarsi. In quel momento passava una donna con la giovane figlia, che sugger\u00ec ai carrettieri di far proseguire i buoi per vedere dove volessero andare. I carrettieri decisero di ascoltare la donna; i buoi arrivarono fino alla cima del monte \"Bardosu\", dove fu impossibile smuoverli. Si decise, allora, di costruire li il santuario della Vergine Santissima della Neve.\nUn'altra leggenda, fa riferimento invece alla fasi della costruzione della chiesa. La costruzione della chiesa fu affidata ai pisani, che allora dominavano gran parte della Sardegna, ma i lavori di costruzione proseguivano molto a rilento. Questo cre\u00f2 dei malumori tra i pisani, che temendo di non finire mai la costruzione, decisero una notte di dare fuoco alle impalcature, e di darsi alla fuga. I cuglieritani appena videro le fiamme accorsero a spegnerle ma, una volta spente, si accorsero che miracolosamente le fiamme non avevano consumato il legno presente nelle impalcature. Decisero allora di proseguire loro i lavori di costruzione, che portarono a termine in poco tempo.\nMusica.\nMusica leggera.\nIl paese conobbe la notoriet\u00e0 negli anni ottanta, in occasione delle manifestazioni dell\"'Estate Cuglieritana\", quando negli spazi dell'ex Seminario Regionale vennero allestiti i concerti dei pi\u00f9 noti artisti; tra questi si ricordano: Vasco Rossi, Fabrizio De Andr\u00e9, Gianna Nannini, Roberto Vecchioni, Renato Zero, Loredana Bert\u00e8, Riccardo Cocciante, Franco Battiato, Pierangelo Bertoli, Edoardo Bennato, Ornella Vanoni, i Pooh, la PFM, il Banco, i Matia Bazar, i Nomadi, i Rockets, Ivan Graziani, La Bottega dell'Arte, Kim &amp; the Cadillacs e tanti altri.\nMusica classica.\nNumerosi concerti di musica classica vengono proposti ogni anno, organizzati dall'Associazione amici della musica. I pi\u00f9 piccoli possono iscriversi alla Scuola Civica di Musica nei diversi corsi di canto, violino, chitarra, pianoforte, ecc.\nMusica sacra e folk.\nIl paese di Cuglieri si distingue per la tradizione corale dei canti sacri, che si rinnova soprattutto in occasione della Settimana santa con i canti dello \"Stabat Mater\" e \"Miserere\" intonati dai cori \"\"a Cuncordu\". Tra gli esponenti del folk locali \u00e8 noto nell'isola il cantante a \"chit\u00e8rra\"\" Daniele Giallara. In passato il \u201ccantatore a poesia\u201d (poeta estemporaneo) Tatanu Curcu ha ricevuto numerosi riconoscimenti per le sue doti di improvvisazione.\nGeografia antropica.\nBorgate Marine.\nSanta Caterina di Pittinuri si trova a 12\u00a0km da Cuglieri, \u00e8 la pi\u00f9 grande delle borgate, ha come santo patrono Santa Caterina. La borgata, \u00e8 divisa in due parti dal rio Santa Caterina che l'attraversa perpendicolarmente alla costa e sfocia al centro della baia. A nord troviamo soprattutto abitazioni di recente costruzione, visibile dalla disposizione lineare; a sud invece troviamo le prime abitazioni costruite attorno alla chiesa.\nS'Archittu si trova a 15\u00a0km da Cuglieri, prende il nome dall'arco di roccia naturale (in sardo appunto s'arch\u00ecttu), l'Arco \u00e8 alto circa 15 metri, \u00e8 il risultato dell'erosione marina di un'antica grotta formata da calcare, marne e depositi fossiliferi.\nTorre del Pozzo 16\u00a0km dal capoluogo comunale, il suo nome deriva dalla presenza della caratteristica torre e da un pozzo naturale scavato dall'erosione all'interno della torre.\nEconomia.\nL'economia della zona si basa sull'allevamento di bovini Bue rosso e ovini, sull'agricoltura, in particolare la coltivazione dell'olivo, e sull'artigianato; particolarmente rinomati i tappeti, gli arazzi e le coperte di cotone o lino realizzati con tecniche molto antiche. Le donne di Cuglieri sono inoltre famose per \"sa prenditura\", la lavorazione delle frange ornamentali per asciugamani o corredi. Un'altra attivit\u00e0 tradizionale \u00e8 la lavorazione del sughero.\nSport.\nNel Comune si \u00e8 svolta dal 1980 al 2009 la cronoscalata Cuglieri-La Madonnina. La gara, si snoda lungo un percorso tortuoso molto tecnico e insidioso. Tra i piloti che vi hanno partecipato i pi\u00f9 noti sono: Mauro Nesti, Ezio Baribbi ed Uccio Magliona.\nPer quanto riguarda il calcio, la squadra locale \u00e8 L'Associazione Sportiva Dilettantistica Cuglieri 1952, fondata nel 1950, che milita in Seconda Categoria e ha sempre disputato campionati di livello regionale. Gioca le sue partite casalinghe nel campo comunale \"Bastiano Perria\"\nNel Comune ha sede Il circolo scherma S'Archittu che partecipa a tornei di livello regionale e nazionale.\nsono inoltre presenti societ\u00e0 quale \"Nautilus\" e \"Dance Feeling\", che insegnano ai piccoli e grandi cuglieritani gli sport della pallavolo al livello provinciale e danze latino-americane al livello regionale e nazionale. \u00c8 infine presente una piccola scuola di Zumba. Tutti gli sport ad eccezione del calcio vengono insegnati nella palestra comunale adiacente alla scuola elementare e media."}
{"id": "35247", "revid": "287204", "url": "https://it.wikipedia.org/wiki?curid=35247", "title": "Curcuris", "text": "Curcuris (\"Crucuris\" in sardo) \u00e8 un comune italiano di 310 abitanti della provincia di Oristano in Sardegna, nella antica regione della Marmilla.\nStoria.\nArea abitata in epoca nuragica e romana, il centro attuale sorse in epoca medievale. Appartenne al Giudicato di Arborea e fece parte della curatoria di Parte Usellus. Alla caduta del giudicato (1420) entr\u00f2 a far parte del Marchesato di Oristano. Nel 1478, con la sconfitta del marchesato ad opera degli aragonesi, divenne un feudo in possesso dei Carroz conti di Quirra. Nel 1511 pass\u00f2 per via ereditaria ai Centelles, marchesi di Quirra, che nel 1603 lo incorporarono nel marchesato di Quirra. La signoria pass\u00f2 poi successivamente ai Borgia, ai Catal\u00e0 e infine agli Osorio, a cui fu riscattato nel 1839 con la soppressione del sistema feudale.\nNel 1927, per Regio Decreto, divenne frazione di Ales, per poi recuperare la propria autonomia nel 1979.\nSimboli.\nLo stemma del Comune di Curcuris \u00e8 stato concesso con decreto del presidente della Repubblica del 15 luglio 2004.\nMonumenti e luoghi d'interesse.\nSiti archeologici.\nNel territorio di Curcuris sono presenti due nuraghi:\nSociet\u00e0.\nLingue e dialetti.\nLa variante del sardo parlata a Curcuris \u00e8 il campidanese occidentale."}
{"id": "35248", "revid": "767487", "url": "https://it.wikipedia.org/wiki?curid=35248", "title": "Fordongianus", "text": "Fordongianus (\"Fordongianus\" anche nella variante locale) \u00e8 un comune italiano di 858 abitanti della provincia di Oristano in Sardegna, nella regione storica del Barigadu.\n\u00c8 situato sulla sponda sinistra della valle del Tirso, e sorge sui resti dell'antica sede fortificata di \"Forum Traiani\". Il paese \u00e8 noto per la presenza di un complesso termale di et\u00e0 romana risalente al I secolo d.C.\nStoria.\nFordongianus, l'ex Forum Traiani, \u00e8 particolarmente importante per la sua posizione geografica che lo vede incuneato tra i monti della valle del Tirso, naturale via di penetrazione dalla pianura all'entroterra e punto di contatto tra i due diversi mondi. La citt\u00e0 \u00e8 presente nell'Itinerario antonino, lungo la strada che da Tibula attraversa l'interno dell'isola fino ad Othoca.\nFin dalla sua fondazione fu un centro rinomato per le sue terme, che sfruttavano una fonte naturale di acqua calda e curativa.\nQui si trova un'iscrizione che testimonia come l'attivit\u00e0 delle genti della Barbaria fosse ancora viva nel I secolo d.C. poich\u00e9 furono queste a dedicare un'iscrizione ad un imperatore, probabilmente Tiberio, rinvenuta nel Forum Traiani.\nL'antico nome di Forum Traiani parrebbe assai allusivo sulla sua fondazione, ma ingannevolmente: la citt\u00e0 non fu fondata da Traiano, ma il \"forum\" suggerisce piuttosto che la citt\u00e0 dovesse essere un punto di incontro e pacifico scambio commerciale tra le popolazioni romanizzate e quelle non ancora sottomesse a Roma e parzialmente indipendenti dell'interno.\nCome gi\u00e0 accennato in precedenza, tra le motivazioni originarie dell'insediamento, si pone la presenza di una fonte d'acqua naturalmente calda e curativa. Sfruttando la fonte sorse, proprio presso il fiume, un vasto edificio termale (che costituisce oggi il nucleo dell'attuale area archeologica) caratterizzato da una grande piscina, in origine coperta, in cui giungono le acque calde temperate con un'aggiunta di acqua fredda.\nL'aspetto curativo delle terme \u00e8 sottolineato dal rinvenimento di due statue del dio Bes, divinit\u00e0 legata ai culti salutiferi, e la loro importanza \u00e8 messa in evidenza dalla recente scoperta di un piccolo spazio sacro dedicato alle ninfe, divinit\u00e0 delle acque.\nLe terme presentano i resti di tre ambienti: il \"calidarium\", il \"tiepidarium\", il \"frigidarium\". In origine le terme erano coperte da un tetto sostenuto da archi che univano tra loro le varie vasche creando delle volte a botte. Sui bordi delle vasche sono incisi dei disegni che rappresentano le ninfe che erano le divinit\u00e0 dell'acqua. Il pavimento era fatto a mosaico (rimangono alcune tracce) e il soffitto delle vasche era fatto con pasta vitrea azzurra per ricordare il riflesso dell'acqua. L'accesso alle terme era probabilmente a sud, dove si apriva un'ampia piazza lastricata, delimitata da una scalinata.\nNel V secolo Fordongianus era sede vescovile, verso il IX-X secolo la diocesi fu soppressa e unita alla diocesi di Santa Giusta.\nIn un'area vicina all'attuale centro abitato \u00e8 stato rinvenuto l'anfiteatro, vicino alla necropoli tardo-antica sulla quale fu edificata nell'XI secolo la chiesa di San Lussorio.\nDurante il medioevo appartenne al Giudicato di Arborea e fu capoluogo della curatoria di Parte Barigadu; nel XIV secolo per\u00f2 il capoluogo fu trasferito a Busachi. Alla caduta del Giudicato (1420) entr\u00f2 a far parte del Marchesato di Oristano, e alla sconfitta di quest'ultimo (1478) pass\u00f2 sotto il dominio aragonese, ove divenne un feudo incorporato nell'Incontrada di Parte Barigadu.\nNel 1790, in epoca sabauda, fu dato in feudo alla famiglia Manca Led\u00e0, che nel 1829 la unirono insieme a Villanova Truschedu nella contea di San Placido. Fu riscattato nel 1839 con la soppressione del sistema feudale.\nCaratteristiche geografiche.\nRecentemente si \u00e8 dato un nuovo impulso allo sfruttamento delle terme con la costruzione di uno stabilimento e di una struttura ricettiva. A Fordongianus le acque termali sgorgano da sorgenti naturali. La classificazione chimico-fisica le definisce acque salse o cloruro sodiche e termoattive e sgorgano ad una temperatura di 56\u00a0\u00b0C per tutto l'anno. Sono utilizzate in diverse applicazioni come elemento multifunzionale di benessere, con risultati benefici sull'organismo e in particolare con effetti immunologici.\nIl paese \u00e8 conosciuto, inoltre, per le cave di trachite rossa, rosa, verde e grigia. Queste pietre vengono utilizzate per la costruzione delle case a Fordongianus ma anche nei paesi limitrofi, difatti le costruzioni in trachite sono una peculiarit\u00e0 del Barigadu. Ancora oggi la trachite viene utilizzata dagli scalpellini del luogo, non solo per edificare case ma anche per altre opere di abbellimento di edifici.\nMonumenti e luoghi d'interesse.\nArchitetture civili.\nCasa Aragonese.\nCostruita alla fine del Cinquecento-Seicento e cos\u00ec chiamata per i motivi gotico-aragonesi che la decorano. La casa fu abitata fino al 1978 e poi divisa in due parti, di cui una \u00e8 oggi adibita a museo mentre l'altra \u00e8 stata acquistata recentemente dal Comune di Fordongianus. La casa \u00e8 preceduta da un ampio loggiato con colonne in trachite rossa, di cui alcune ristrutturate. Anche le finestre sono in trachite rossa, decorate con motivi floreali e religiosi.\nLa finestra pi\u00f9 interessante \u00e8 quella della cosiddetta \"camera degli sposi\". All'interno vi sono delle finestre costruite con una tecnica particolare chiamata \"arco inflesso\" o \"carenato\" di origine araba.\nSociet\u00e0.\nLingue e dialetti.\nLa variante del sardo parlata a Fordongianus \u00e8 riconducibile alla Limba de mesania.\nCultura.\nIl paese di Fordongianus ha dato i natali al poeta Juanninu Fadda (1892 - 1981), esponente della poesia estemporanea in lingua logudorese."}
{"id": "35249", "revid": "844928", "url": "https://it.wikipedia.org/wiki?curid=35249", "title": "Ghilarza", "text": "Ghilarza (\"Il\u00e0rtzi\" in sardo) \u00e8 un comune italiano di abitanti della provincia di Oristano.\nGeografia fisica.\nTerritorio.\nIl paese \u00e8 situato nella parte centro-occidentale della Sardegna, sul vasto altopiano di Abbasanta, che si estende ai piedi della catena del Marghine e del massiccio del Montiferru.\nStoria.\nSono numerose le testimonianze archeologiche riconducibili all'epoca prenuragica e nuragica, fenicio-punica, romana e bizantina. Sin dall'epoca della dominazione romana, il territorio ghilarzese si trovava lungo la 'Karalibus Turrem', l'antica via utilizzata per viaggiare tra Cagliari e Porto Torres. Nel medioevo il territorio ghilarzese era compreso nella curatoria del Guilcer, appartenente al Giudicato di Arborea.\nAlla caduta del giudicato (1420) pass\u00f2 sotto il dominio aragonese e, compreso nella Incontrada di Parte Ocier Real, divenne pi\u00f9 tardi un feudo regio. Venne riscattato agli ultimi feudatari nel 1839 con la soppressione del sistema feudale.\nNella met\u00e0 del XIX secolo si ebbe la fondazione del locale circolo di lettura e nei primi anni del XX secolo del primo circolo femminile. In questo ambiente culturale si formarono varie personalit\u00e0, tra cui Antonio Gramsci, che a Ghilarza si form\u00f2 negli anni dell'infanzia e dell'adolescenza.\nNegli anni sessanta, in pieno sviluppo economico, il paese vantava la pi\u00f9 alta percentuale di laureati dell'isola.\nMonumenti e luoghi d'interesse.\nArchitetture religiose.\nNel territorio comunale sono presenti inoltre quattro piccoli villaggi, detti \"novenari\" in quanto occupati dai fedeli solo per nove giorni l'anno in occasione delle festivit\u00e0 dei santi ai quali sono dedicati. In ogni novenario \u00e8 presente una chiesa: \nArchitetture civili.\nIl paese si caratterizza per le sue case in basalto. \nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 116 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nLingua e dialetti.\nGhilarza possiede, come tutto il suo contado, una lingua che \u00e8 tra le pi\u00f9 ricche e antiche della Sardegna. Era il capoluogo di mandamento pi\u00f9 settentrionale della vecchia provincia di Cagliari (oggi si trova in quella di Oristano) che confinava con quella di Sassari (oggi di Nuoro). Non fa parte n\u00e9 del Logudoro, n\u00e9 del Marghine, n\u00e9 di nessun'altra delle regioni confinanti. Non ha regione d'appartenenza. Il suo territorio \u00e8 semplicemente chiamato: \"il ghilarzese\". Il \"parlare campidanese\" l\u00ec termina e comincia quello logudorese. Il tutto con una dolcezza d'accento che lo differenzia dai due e ancor pi\u00f9 dal vicino barbaricino. \u00c8 pertanto il punto d'incontro di tre lingue e tre culture.\nEconomia.\nIn origine fondata su un'economia di tipo agro-pastorale, dall'inizio del XX secolo si svilupparono rapidamente il commercio e il terziario. Ben presto la bravura degli scalpelli ghilarzesi super\u00f2 i confini comunali, facendo di Ghilarza un punto di riferimento per l'edilizia sarda.\nInfrastrutture e trasporti.\nGhilarza \u00e8 collegata alla Strada statale 131 Diramazione Centrale Nuorese tramite due svincoli."}
{"id": "35250", "revid": "22416", "url": "https://it.wikipedia.org/wiki?curid=35250", "title": "Gonnoscodina", "text": "Gonnoscodina \u00e8 un comune italiano di 442 abitanti della provincia di Oristano in Sardegna, che si trova nell'antica regione della Marmilla, disteso su un pendio collinare tra la Giara di Gesturi, la Giara di Siddi e il Monte Arci. Il territorio, particolarmente ricco di alture e rilievi, si presenta molto fertile e adatto all'agricoltura, attivit\u00e0 cui si affianca nell'economia paesana la lavorazione artigianale del legno e della ceramica. Proprio dalla sua posizione su un declivio collinare deriva il nome del paese: la radice del toponimo \"Gonnos\", comune anche ad altri paesi sardi, significa infatti \"collina\", mentre la parte finale \"Codina\" significa \"pietra\", \"roccia\". Quindi \"Gonnoscodina\" significa \"collina di pietra o rocciosa\".\nGeografia.\nTerritorio.\nLa fertilit\u00e0 del terreno e la presenza di numerosi corsi d'acqua, come il Rio Mogoro, hanno contribuito alla formazione di piccole comunit\u00e0 nel territorio comunale di Gonnoscodina. Dal paese ci pu\u00f2 spostare facilmente per andare a visitare luoghi dove la natura ha creato uno spettacolo incredibile. Da qui infatti ci si pu\u00f2 spostare a visitare la Giara di Gesturi, coi suoi famosi cavallini selvaggi, oppure la Giara di Siddi, dove la roccia basaltica ha creato nel tempo singolari fessurazioni verticali dai caldi colori rossastri, o ancora le pendici del Monte Arci coi suoi angoli incontaminati e i suoi giacimenti di ossidiana.\nStoria.\nFin dall'antichit\u00e0 il territorio di Gonnoscodina fu abitato, come testimoniano alcuni monumenti e siti di et\u00e0 nuragica; poi fu frequentato dai romani, alla cui epoca risale una piccola necropoli e un deposito con monete rinvenuti nelle campagne circostanti. Durante il Medioevo sorse il villaggio vero e proprio, appartenente alla curatoria di Parte Montis nel giudicato di Arborea. Alla caduta del giudicato (1420) entr\u00f2 a far parte del Marchesato di Oristano, e sconfitti definitivamente gli arborensi nel 1478 pass\u00f2 sotto il dominio aragonese. Questi ultimi la incorporarono nell'Incontrada dei Parte Montis, feudo della famiglia Carroz. Nel 1603, quando la contea di Quirra si trasform\u00f2 in marchesato, pass\u00f2 ai Centelles e successivamente agli Osorio de la Cueva. A questi ultimi fu riscattato nel 1839 con la soppressione del sistema feudale.\nDal 1927 al 1946 fu aggregata al comune di Gonnostramatza.\nMonumenti e luoghi d'interesse.\nIl centro storico di Gonnoscodina accoglie sul \"Rio Isca\" un \"antico ponte\", ricostruito nel XVIII sec su una base di un antico ponte romano. la chiesa di San Sebastiano e quella di San Daniele.\nSiti archeologici.\nNel territorio di Gonnoscodina sono presenti due nuraghi:\nSociet\u00e0.\nLingue e dialetti.\nLa variante del sardo parlata a Gonnoscodina \u00e8 il campidanese occidentale."}
{"id": "35251", "revid": "767487", "url": "https://it.wikipedia.org/wiki?curid=35251", "title": "Gonnosn\u00f2", "text": "Gonnosn\u00f2 (\"Gonnonn\u00f2\" in sardo) \u00e8 un comune italiano di 734 abitanti della provincia di Oristano in Sardegna.\nGeografia fisica.\nTerritorio.\nIl comune \u00e8 situato ai piedi dell'altopiano della Giara, a circa 200 metri s.l.m., nella subregione storica dell\u2019alta Marmilla. Si estende su un\u2019area di 15,45\u00a0km\u00b2 e comprende la borgata di Figu, frazione di Gonnosn\u00f2.\nOrigini del nome.\nIl toponimo \u00e8 un composto tra un nome connesso alla base prelatina \"gon\"- \"monte, altura\" e un altro elemento che la tradizione erudita attribuisce al greco \"ne\u00f2s\" \"tempio\" o \"ne\u00f2s\" \"nuovo\". Sull'origine del nome della frazione di Figu vi sono due ipotesi: la prima che derivi dal nome del leggendario bandito Figu; la seconda, molto pi\u00f9 probabile, ci dice che il nome \u00e8 stato dato per la copiosa presenza degli alberi di fico.\nStoria.\nL'area fu abitata in epoca prenuragica, nuragica, punica e romana, per la presenza nel territorio di diverse testimonianze archeologiche, tra cui tombe dei giganti e nuraghi.\nDurante il medioevo appartenne al Giudicato di Arborea e fece parte della curatoria di Parte Usellus. Alla caduta del Giudicato (1420) entr\u00f2 a far parte del Marchesato di Oristano, e alla definitiva sconfitta degli arborensi (1478) pass\u00f2 sotto il dominio aragonese, divenendo un feudo dei Carroz conti di Quirra. Nel 1603 fu incorporato nel marchesato di Quirra, feudo prima dei Centelles e poi degli Osorio de la Cueva. Nel 1678 a Figu fu istituito il primo Monte granatico della Sardegna.\nIl paese fu riscattato agli ultimi feudatari, gli Osorio, nel 1839, con la soppressione del sistema feudale.\nSimboli.\nLo stemma del comune \u00e8 stato concesso con Decreto del presidente della Repubblica del 25 gennaio 2005.\nMonumenti e luoghi d'interesse.\nSiti archeologici.\nNel territorio di Gonnosn\u00f2 sono presenti cinque nuraghi e altre antichit\u00e0:\nSociet\u00e0.\nLingue e dialetti.\nLa variante del sardo parlata a Gonnosn\u00f2 \u00e8 il campidanese occidentale."}
{"id": "35252", "revid": "767487", "url": "https://it.wikipedia.org/wiki?curid=35252", "title": "Gonnostramatza", "text": "Gonnostramatza \u00e8 un comune italiano di 862 abitanti della provincia di Oristano in Sardegna.\nIl nome Gonnos (paese) Tramatza (tamerice), viene dalla ampia presenza della pianta nei dintorni del paese.\nSituato nella Marmilla, ha un clima temperato mediterraneo.\nStoria.\nL'area fu abitata in epoca nuragica e romana, per la presenza nel territorio di alcune testimonianze archeologiche.\nDurante il medioevo appartenne al giudicato di Arborea e fece parte della curatoria di Parte Montis, della quale fu anche capoluogo.\nAlla caduta del giudicato (1420) entr\u00f2 a far parte del Marchesato di Oristano, e alla definitiva sconfitta degli arborensi (1478) pass\u00f2 sotto il dominio aragonese e fu incorporato nell'Incontrada di Parte Montis, divenendo un feudo dei Carroz conti di Quirra. Nel 1603 fu incorporato nel marchesato di Quirra, feudo prima dei Centelles e poi degli Osorio de la Cueva, ai quali fu riscattato nel 1839, con la soppressione del sistema feudale.\nNel Settecento fu sede di una Cassa di Credito Agricolo, istituita dai Savoia.\nMonumenti e luoghi d'interesse.\nLe campagne circostanti contengono resti e reperti dell'et\u00e0 nuragica, con nuraghi, necropoli ed abitazioni millenarie.\nSociet\u00e0.\nLingue e dialetti.\nLa variante del sardo parlata a Gonnostramatza \u00e8 il campidanese occidentale.\nCultura.\nEventi.\nTra i vari eventi del piccolo comune vanno ricordati:\nEconomia.\nLe occupazioni principali sono la pastorizia e l'agricoltura, ma si stanno sviluppando a poco a poco anche nuove fonti di reddito, come il turismo e l'artigianato."}
{"id": "35255", "revid": "1516566", "url": "https://it.wikipedia.org/wiki?curid=35255", "title": "Marrubiu", "text": "Marrubiu \u00e8 un comune italiano di abitanti della provincia di Oristano in Sardegna.\nGeografia fisica.\nTerritorio.\nMarrubiu si trova in una delle zone pi\u00f9 fertili della Sardegna, in un'area temperata dalla vicinanza del mare. Centro agricolo della regione del Campidano di Oristano, il territorio comprende anche una parte del Monte Arci fino alle sue pendici meridionali. Prima della grande opera di bonifica che ha determinato la nascita di Arborea divideva col vicino comune di Terralba la pi\u00f9 grande laguna della regione oristanese, il Sassu, oggi totalmente prosciugato.\nStoria.\nLa storia di Marrubiu \u00e8 imprescindibilmente legata a una delle pi\u00f9 importanti ricchezze del suo territorio, l'ossidiana del Monte Arci. Questa roccia vulcanica, di cui si possono osservare tuttora alcuni importanti affioramenti, venne sfruttata sin dal Neolitico per la fabbricazione di armi e strumenti e commerciata dai preistorici sardi in buona parte del bacino del Mediterraneo. Nello specifico l'ossidiana del Monte Arci raggiunse le coste del midi francese, la Corsica e alcuni insediamenti dell'Italia settentrionale, dalla Toscana alla Liguria e fino all'Emilia-Romagna.\nDella preistoria del territorio si conservano le tracce in alcuni importanti giacimenti di ossidiana di cui \u00e8 stato accertato lo sfruttamento sin dall'antichit\u00e0, situati nelle localit\u00e0 di Tzipaneas, Murus, Monte Sparau.\nLe successive tracce antropiche nel territorio di Marrubiu risalgono all'Et\u00e0 nuragica, che si dipana tra l'Et\u00e0 del Bronzo e l'Et\u00e0 del Ferro quando in tutto il territorio vengono costruiti nuraghi semplici e complessi, sia in montagna che in pianura.\nAlcuni di queste costruzioni attualmente sono scarsamente visibili, come il nuraghe Su Nuraxi, presso l'attuale Camposanto, o il Nuraghe Ruinas, presso il confine comunale che divide Marrubiu da Terralba. Altre fonti incerte lasciano ipotizzare che un altro nuraghe fosse situato laddove oggi sorge la chiesa parrocchiale. In gran parte queste testimonianze sono scomparse a causa di lavori agricoli particolarmente invasivi oppure per il riutilizzo dei blocchi da costruzione come materiale edilizio anche in epoca moderna.\nLe prime testimonianze storiche documentabili risalgono all'et\u00e0 punica avanzata; intorno al paese si possono ancora osservare scarse testimonianze di alcune fattorie rurali sorte in et\u00e0 romana repubblicana per migliorare lo sfruttamento agricolo di queste fertili terre. Tra queste ricordiamo Ruinas, Fossaus, Acciou Piscus, Benazzedda, il nuraghe Spignau e Muru Is Bangius, dove pochi secoli dopo sorse il famoso Praetorium.\nIn et\u00e0 romana imperiale, come nel resto del territorio provinciale sardo, si registra un fenomeno di inurbamento in villa: vengono abbandonate le piccole fattorie a favore di insediamenti pi\u00f9 grandi, evidentemente pi\u00f9 funzionali. L'insediamento pi\u00f9 importante di questo periodo \u00e8 certamente il Praetorium di Muru Is Bangius, abitato fino al basso impero, con testimonianze che raggiungono la piena et\u00e0 bizantina.\nLe vicende storiche che portano alla nascita del moderno centro di Marrubiu si sviluppano a partire dall'XI secolo, con la nascita del villaggio di Zuradili nella diocesi di Tharros, giudicato di Arborea, parte della curatoria di Bonorzuli. Durante l'et\u00e0 giudicale si hanno poche testimonianze, in parte desumibili dalla toponomastica: si ricorda Su Moru 'e is Pisanus (il sentiero dei pisani), o Su Genovesu, che ci danno alcune informazioni sui frequentatori della zona. Ulteriore conferma delle attivit\u00e0 commerciali probabilmente gestite o comunque intraprese dalle repubbliche marinare durante questa parte del Medioevo sono alcuni genovini in argento (coniati dalla zecca di Genova tra 1139 e 1339) rinvenute nella zona di Zuradili.\nAlla caduta del giudicato (1420) entr\u00f2 a far parte del Marchesato di Oristano, e alla sconfitta di quest'ultimo (1478) pass\u00f2 sotto il dominio aragonese e divenne un feudo.\nUlteriori notizie si hanno a partire dal XVII secolo quando, evidentemente dopo un periodo di forte crisi, il villaggio di Zuradili venne ripopolato nel 1644. Questo tentativo fu vano dal momento che gli abitanti del borgo chiesero ben presto il trasferimento a valle, che si concretizz\u00f2 nel 1659 con la nascita del moderno centro di Marrubiu.\nNel 1712 form\u00f2 il marchesato di San Carlo, che fu concesso prima ai Bono e poi ai Paliaccio, ai quali fu riscattato nel 1839 con la soppressione del sistema feudale.\nSimboli.\nLo stemma e il gonfalone del comune di Marrubiu sono stati concessi con decreto del presidente della Repubblica del 20 gennaio 1998.\nLo stemma \u00e8 uno scudo semipartito troncato: nella prima partizione, di rosso, tre spade d'argento poste in ventaglio; nella seconda, di verde, un covone di spighe di grano d'oro, legato di rosso; nella terza, di azzurro, \u00e8 rappresentata la chiesa di Santa Maria Zuradili, d'oro, sulla pianura di verde.\nMonumenti e luoghi d'interesse.\nArchitetture religiose.\nAlle pendici del vicino Monte Arci sorge la chiesetta campestre di Santa Maria Zuarbara o Zuradili. La piccola chiesa, costruita nel XVII secolo insieme al villaggio omonimo, \u00e8 stata ricostruita nei primi decenni del secolo scorso e inaugurata nel 1938, quando ritorn\u00f2 ad essere la sede dei festeggiamenti della Madonna di Zuradili, molto sentita dagli abitanti del paese.\nSiti archeologici.\nA nord-est del paese, alle pendici del Monte Arci, vicino al confine col territorio comunale di Morgongiori, si trova il complesso nuragico di Sa Domu 'e S'Orku. Si tratta di un nuraghe complesso in gran parte interrato e circondato da un grande villaggio di capanne circolari, di cui si possono cogliere le tracce sul terreno. Alle spalle di questo complesso, all'estremit\u00e0 del pianoro chiamato Pranu Pira, si trova il nuraghe Spignau risalente all'Et\u00e0 del Bronzo antico, con struttura a corridoio, tipica dei protonuraghi. In localit\u00e0 Ceddus, immerse nei boschi, si possono ammirare le spoglie di un altro nuraghe complesso, anch'esso in gran parte interrato e circondato da un imponente antemurale in parte crollato.\nIl sito archeologico pi\u00f9 importante, che rappresenta un unicum in Sardegna, \u00e8 il Praetorium di Muru Is Bangius. Si tratta di una struttura residenziale sorta in et\u00e0 imperiale, nel II secolo d.C., come luogo di sosta per il governatore della provincia che necessitava di spostarsi dalla sua residenza ufficiale di Karalis verso le lontane colonie e municipia della Sardegna settentrionale. La struttura era dotata di un impianto termale fornito di bellissimi mosaici e rivestimenti marmorei, mentre la villa vera e propria era decorata con intonaci dipinti con motivi molto vari e colorati di grande suggestione.\nNelle campagne intorno al paese si trovano i resti di alcuni insediamenti archeologici del periodo punico e romano, interpretabili come fattorie rurali.\nSociet\u00e0.\nLingue e dialetti.\nLa variante del sardo parlata a Marrubiu \u00e8 il campidanese oristanese.\nCultura.\nEventi.\nSu Marrulleri.\nA Marrubiu si svolge una delle pi\u00f9 importanti manifestazioni carnevalesche della regione. Si chiama \"Su Marrulleri\" e ogni anno ospita numerosi carri allegorici e gruppi mascherati non solo del paese, ma provenienti anche da tanti altri centri dell'isola, che la prima domenica di Quaresima si radunano a Marrubiu per sfilare insieme creando un'atmosfera molto suggestiva. Lo spettacolo \u00e8 costituito da coloratissime maschere a piedi, mentre i carri allegorici ripropongono tematiche di attualit\u00e0, vivacizzate ed enfatizzate dalla grande sensibilit\u00e0 artistica dei loro autori. \"Su Marrulleri\" nasce nel 1979 come manifestazione locale a cui partecipa tutto il paese. L'organizzazione attuale prevede l'apertura della festa con la sfilata di cui sono protagonisti i bambini, seguita da altre due giornate dedicate alle sfilate dei gruppi e carri allegorici; dal 1995 la seconda giornata ospita il grande raduno interprovinciale. Il simbolo della festa, conteso tra i marriubiesi come premio per il miglior carro allestito, \u00e8 una testa di legno scolpita da un artigiano locale, Franco Spiga, che rappresenta proprio \"Su Marrulleri\", che letteralmente significa il marrubiese contento e scherzoso.\nInfrastrutture e trasporti.\nStrade.\nRispetto alla conformazione del territorio e della viabilit\u00e0 locale il paese si trova in una collocazione molto favorevole, Marrubiu \u00e8 infatti adiacente alla SS 131, ed inoltre vi ha termine il percorso della SS 126.\nFerrovie.\nMarrubiu \u00e8 servita dal 1872 dalla stazione di Marrubiu-Terralba-Arborea: tale impianto, situato lungo la ferrovia Cagliari-Golfo Aranci, \u00e8 gestito da RFI e servito dai treni di Trenitalia. Una seconda stazione nel territorio comunale \u00e8 situata nella frazione di Sant'Anna, sebbene disabilitata al servizio viaggiatori dal 2008."}
{"id": "35256", "revid": "287204", "url": "https://it.wikipedia.org/wiki?curid=35256", "title": "Masullas", "text": "Masullas (\"Mas\u00f9ddas\" in sardo) \u00e8 un comune italiano di abitanti della provincia di Oristano in Sardegna, nell'antica regione della Marmilla. Fa parte dell'Unione dei comuni del Parte Montis.\nGeografia fisica.\nTerritorio.\nIl territorio comunale si estende per 18,88\u00a0km2, \u00e8 di forma trapezoidale ed \u00e8 limitato a nord dai comuni di Morgongiori, Siris e Pompu, a est da quelli di Simala, Gonnoscodina e Gonnostramatza, a sud da Mogoro e a ovest da Uras.\nIl paesaggio \u00e8 quello tipico della Marmilla, verde e collinare e perlopi\u00f9 incolto. Al suo interno scorre il rio Mannu, fiume a carattere torrentizio che va a sfociare nel lago artificiale di Mogoro, realizzato nel periodo fascista per attuare la bonifica di Arborea.\nStoria.\nLa fondazione di Masullas risale presumibilmente al periodo romano.\nDurante il periodo giudicale Masullas faceva parte del Giudicato di Arborea, nella curatoria di Montangia o Parte Montis. \nAlla caduta del giudicato (1420) entr\u00f2 a far parte del Marchesato di Oristano, e alla definitiva sconfitta degli arborensi (1478) pass\u00f2 sotto il dominio aragonese e fu incorporato nell'Incontrada di Parte Montis, occupato dalle truppe del feudatario di Quirra Berengario Bertran Carroz, che sposando Eleonora Manriquez ne ottenne ufficialmente dal re il controllo fino all'estinzione dei Bertran Carroz nel 1511.\nNel 1603 fu incorporato nel marchesato di Quirra, feudo prima dei Centelles fino al 1670, poi dei Catal\u00e0 e infine (dal 1766) degli Osorio de la Cueva; il villaggio in questo periodo dovette subire l'aumento della pressione fiscale, anche se la distanza dal feudatario consentiva una diffusa evasione che permise all'economia del villaggio una maggiore prosperit\u00e0. Il paese fu riscattato agli ultimi feudatari nel 1839, con la soppressione del sistema feudale.\nNel 1821 Masullas fu annesso alla provincia di Oristano (poi reistituita nel 1974), da cui poi si distacc\u00f2 nel 1848 quando vennero abolite le province, entrando a far parte della divisione amministrativa di Cagliari.\nNel 1927 il comune di Masullas viene accorpato per regio decreto ai comuni di Siris e Pompu, recuperando la propria autonomia amministrativa nel 1961.\nMonumenti e luoghi d'interesse.\nArchitetture religiose.\nChiesa di Santa Lucia.\nEdificata nel XIV secolo, fu il punto di riferimento di uno dei nuclei abitati che formarono il paese. Costituita da una sola navata priva di abside, \u00e8 rafforzata sul fianco nord da contrafforti edificati negli anni 80' del XX secolo. Al suo interno conserva un simulacro seicentesco dell'omonima santa.\nChiesa di San Leonardo.\nLa chiesa venne probabilmente edificata nella met\u00e0 del XIII secolo su un preesistente edificio bizantino binavato e rappresentava anch'essa il fulcro di un antico nucleo abitato. L'edificio \u00e8 caratterizzato da una singola navata, coperta da capriate lignee, e da un'abside semicircolare. La facciata, sormontata da un campanile a vela, \u00e8 un'interpretazione dello stile romanico pisano. Secondo la tradizione paesana all'interno della chiesa sarebbero sepolti i martiri Callisto papa e Calica.\nEx convento dei Frati Minori Cappuccini.\nIl convento di san Francesco fu costruito a partire dal 1648 per iniziativa del cavaliere Francesco Simoni e affidato all'ordine dei Cappuccini. Con la Legge di Soppressione degli Enti Ecclesiastici del 1866 l'edificio venne confiscato dallo Stato e definitivamente abbandonato nel 1885. Nel secondo dopoguerra il convento, ceduto al comune durante il ventennio fascista, era ormai interamente in rovina. Nel 1994, in seguito ai lavori di ristrutturazione, la chiesa annessa al convento fu riaperta al culto. Nel 2004 l'intera struttura fu riaperta al pubblico e, a partire dal 2010, alcuni locali del convento ospitano il Geomuseo Monte Arci \"Stefano Incani\". \nAll'interno della chiesa conventuale \u00e8 presente una collezione di sculture lignee databili dal XV secolo al XIV secolo.\nSiti archeologici.\nNel territorio di Masullas sono presenti numerosi resti di nuraghi e altri segni di civilt\u00e0 preistoriche e storiche:\nArea archeologica paleocristiana nella chiesa della Beata Vergine delle Grazie.\nDurante i lavori di rifacimento dell'ex cimitero retrostante la chiesa della Beata Vergine delle Grazie, nel 2013,sono stati effettuati due importanti rinvenimenti.Il primo in ordine di tempo \u00e8 stato una tomba a camera, al cui interno i resti ossei di un individuo maschile di et\u00e0 compresa tra i 30 e i 40 anni risalenti al 1089 d.C. Il secondo \u00e8 un fonte battesimale di epoca paleocristiana (VI/VII secolo) a pianta cruciforme e ricoperta di uno strato di intonaco.\nGiacimento di ossidiana di Conca' e Cannas.\nSituato nelle basse pendici del monte Arci, presso la localit\u00e0 Campuanni, il giacimento Conca' e Cannas \u00e8 considerato il pi\u00f9 grande e importante giacimento di ossidiana del Mediterraneo. Il luogo \u00e8 stato inserito nella zona 1 del Parco geominerario storico ambientale della Sardegna, compreso nella rete dei Geoparchi dell'UNESCO, nonch\u00e9 nel parco naturale del Monte Arci. Nel 2016 \u00e8 stato inaugurato il Parco dell'ossidiana di Conca e 'Cannas.\nSociet\u00e0.\nLingue e dialetti.\nLa variante del sardo parlata a Masullas \u00e8 il campidanese occidentale.\nTradizioni e folclore.\nLa festa patronale di Masullas, dedicata alla Beata Vergine delle Grazie, si svolge tra il 29 giugno e il 3 luglio. I festeggiamenti hanno inizio con la cerimonia de \"\"Sa cabada de sa Santa\", ovvero la discesa del simulacro dal polittico in cui viene conservato. La festa prosegue, nei giorni successivi, con processioni e festeggiamenti di piazza. Nel mese di dicembre si svolge la festa di Santa Lucia, caratterizzata dal canto de \"S'arrosarieddu\", il rosario in lingua sarda, e la successiva accensione del fal\u00f2, detto \"Su fogadoni\"\".\nCultura.\nBiblioteche.\nLa biblioteca comunale di Masullas \u00e8 allestita presso il Centro Culturale \"Predi Antiogu\", realizzato nella ex Casa Cappedda. \nScuole.\nA Masullas sono presenti una scuola primaria e una scuola secondaria di primo grado. \nLetteratura.\nA Masullas \u00e8 legato un famoso testo di poesia popolare campidanese, \"Sa scomuniga de predi Antiogu arrettori de Masuddas\", databile intorno a met\u00e0 dell'Ottocento.\nMusei.\nIl Geomuseo Monte Arci \"Stefano Incani\", ospitato presso l'ex convento dei Frati minori Cappuccini, racconta attraverso una collezione di minerali e fossili locali l'evoluzione geologica del vulcano Arci. Il Museo \"I cavalieri delle colline\", allestito presso l'ex Tappa di Insinuazione, racconta la storia dell'aristocrazia rurale di Masullas e del Parte Montis. Presso l'ex municipio del paese \u00e8 ospitato il Museo di Storia Naturale Aquilegia. "}
{"id": "35257", "revid": "287204", "url": "https://it.wikipedia.org/wiki?curid=35257", "title": "Milis", "text": "Milis (\"M\u00ecris\" in sardo) \u00e8 un comune italiano di abitanti situato nella provincia di Oristano in Sardegna, a ridosso della catena montuosa del Montiferru.\nAll'epoca della Sardegna giudicale fu il capoluogo della curatoria del Campidano di Milis, nel Giudicato d'Arborea, e si trova nella regione storica del Campidano di Oristano.\nGeografia fisica.\nTerritorio.\nIl territorio si estende per una lunghezza di circa 8\u00a0km e per una profondit\u00e0 di circa 2\u00a0km lungo il corso del Riu Mannu. L'area \u00e8 ricchissima d'acque sorgive, che si raccolgono in numerosi piccoli corsi d'acqua, affluenti del Riu Mannu, che attraversano terreni fertili.\nStoria.\nIn et\u00e0 nuragica il territorio vide la presenza di numerosi nuraghi, di cui si conservano il nuraghe Cobulas e il nuraghe Tronza, situato sulle rive del Riu Mannu.\nL'origine del toponimo \"Milis\" si suole far risalire al termine latino \"miles\" (soldato).\nI monaci camaldolesi di Bonarcado iniziarono lo sfruttamento del territorio, ricco d'acqua, impiantandovi coltivazioni e in particolare un frutteto nell'attuale localit\u00e0 di \"Ortus de is Paras\" e Milis fu conosciuta in tutta l'isola anche nei secoli successivi come luogo di produzione di agrumi, cereali e vernaccia dalle uve della valle del Tirso.\nMilis era nel territorio del Giudicato di Arborea, nella regione storica del Campidano di Oristano e capoluogo della curatoria del Campidano di Milis, della quale fu capoluogo.\nIl comune venne fondato nel XIII secolo. I possedimenti dei frati camaldolesi erano stati confermati nel 1211 da Costantino III d'Arborea. I monaci edificarono anche numerose chiese, tra le quali la chiesa di San Paolo, all'ingresso del paese, quelle di San Giorgio di Calcaria e di San Pietro di Milis Pizzinnu.\nAlla caduta del giudicato (1420) entr\u00f2 a far parte del Marchesato di Oristano, e alla definitiva sconfitta degli arborensi (1478) pass\u00f2 sotto il dominio aragonese e divenne un feudo. Nel secolo XVIII fu incorporato nel marchesato d'Arcais, feudo dei Flores Nurra, ai quali fu riscattato nel 1839, con la soppressione del sistema feudale.\nAnche dopo la fine dei giudicati il paese mantenne la funzione di capoluogo locale ed ospit\u00f2 anche in seguito il carcere, il tribunale e il comando dei carabinieri.\nDurante la seconda guerra mondiale ospit\u00f2 un aeroporto militare italo-tedesco, definito \"aeroporto invisibile\" in quanto nascosto dagli aranceti. In seguito all'abbattimento di un aereo nemico, venne tuttavia individuato dagli Alleati e bombardato il 3 luglio del 1943, facendo anche vittime tra i civili. I caduti vennero seppelliti nel cimitero del paese in una zona separata.\nSociet\u00e0.\nEtnie e minoranze straniere.\nAl 31 dicembre 2015 risiedevano nel comune di Milis 58 stranieri, costituenti il 3,6% della popolazione comunale dell'epoca.\nLingue e dialetti.\nLa variante del sardo parlata a Milis \u00e8 riconducibile alla Limba de mesania.\nTradizioni e folclore.\nStoricamente il commercio degli agrumi si svolgeva con carri di buoi e poi con camion di paese in paese. Insieme alle arance si commerciava anche la produzione di vernaccia. Veniva anche venduto, in occasione di feste paesane, il pesce arrosto, trasportato con ceste di canna (\"cadinus\").L'abito tradizionale di Milis viene presentato in molti eventi folcloristici.\nA Milis si svolgono tradizionali celebrazioni della Settimana Santa:"}
{"id": "35258", "revid": "22416", "url": "https://it.wikipedia.org/wiki?curid=35258", "title": "Mogorella", "text": "Mogorella (\"Mogor\u00e8dda\" in sardo) \u00e8 un comune italiano di 440 abitanti della provincia di Oristano in Sardegna. Si trova a nord est del massiccio del Monte Arci, nell'area geografica denominata Alta Marmilla.\nMonumenti e luoghi d'interesse.\nSiti archeologici.\nNel territorio di Mogorella sono presenti sei nuraghi:\nSociet\u00e0.\nLingue e dialetti.\nLa variante del sardo parlata a Mogorella \u00e8 il campidanese occidentale."}
{"id": "35259", "revid": "174925", "url": "https://it.wikipedia.org/wiki?curid=35259", "title": "Mogoro", "text": "Mogoro (\"M\u00f2guru\" in sardo) \u00e8 un comune di abitanti della provincia di Oristano in Sardegna, nella subregione dell'Alta Marmilla.\n\u00c8 il nono centro della provincia di Oristano per numero di abitanti dopo Bosa, Cuglieri, Oristano, Terralba, Cabras, Marrubiu, Santa Giusta e Ghilarza e il pi\u00f9 grande della Marmilla, sebbene molti servizi abbiano sede nel comune di Ales.\nGeografia fisica.\nTerritorio.\nIl comune \u00e8 situato nella regione collinare della Marmilla, ai contrafforti meridionali del monte Arci, di origine vulcanica; per questo nell'epoca prenuragica fu un importante centro di lavorazione dell'ossidiana (che veniva trasportata nel villaggio di Puisteris, nei pressi del bivio sulla Strada statale 131 Carlo Felice).\nIl punto pi\u00f9 alto del territorio comunale \u00e8 la collina di Cruccu (circa 200 m s.l.m.), situato a met\u00e0 strada tra Mogoro e Gonnostramatza. Il paese si trova su un altopiano chiamato \" Sa Struvina \", delimitato a nord dal monte Arci e a sud dalla valle del Rio Mogoro (circa 50\u00a0km di lunghezza, sfocia nello Stagno di S. Giovanni), il cui corso \u00e8 sbarrato da una diga costruita negli anni 1932-1934, che per\u00f2 non d\u00e0 luogo a nessun lago, ma ha lo scopo di prevenire le inondazioni nella pianura sottostante, dove sono situati i paesi di Uras e Pabillonis.\nStoria.\nL'area fu abitata in epoca nuragica e romana, per la presenza nel territorio di alcune testimonianze archeologiche.\nDurante il medioevo appartenne al giudicato di Arborea e fece parte della curatoria Montargia, detta anche di Parte Montis, della quale fu anche capoluogo dopo Gonnostramatza.\nNel territorio sorgeva nel medioevo il paese di Bonorcili, distrutto dai barbareschi prima del XIV secolo per la sua vicinanza al mare. Di questo paese restano alcune rovine.\nAlla caduta del giudicato (1420) entr\u00f2 a far parte del Marchesato di Oristano, e alla definitiva sconfitta degli arborensi (1478) pass\u00f2 sotto il dominio aragonese e fu incorporato nell'Incontrada di Parte Montis, divenendo un feudo dei Carroz conti di Quirra. Nel 1603 fu incorporato nel marchesato di Quirra, feudo prima dei Centelles e poi degli Osorio de la Cueva, ai quali fu riscattato nel 1839, con la soppressione del sistema feudale.\nSimboli.\nLo stemma del Comune di Mogoro \u00e8 stato concesso con decreto del presidente della Repubblica del 9 ottobre 2007.\nMonumenti e luoghi d'interesse.\nArchitetture religiose.\nNel territorio di Mogoro sono presenti cinque chiese, oltre a numerose rovine nelle campagne:\nNella chiesa di San Bernardino sono conservate le reliquie del miracolo eucaristico del 1604.\nSiti archeologici.\nNel suo territorio si contano 27 nuraghi, di cui 13 monotorre e 14 complessi; soltanto il nuraghe Cuccurada, visibile dalla SS 131, \u00e8 stato oggetto di scavi. Il sito \u00e8 ora aperto al pubblico ed \u00e8 visitabile da aprile ad ottobre dal marted\u00ec alla domenica.\nNel territorio di Mogoro sono presenti i resti dell'importante antico paese di Bonorcili, sede dell'omonima curatoria del Giudicato di Arborea; Mogoro faceva invece parte della curatoria di Parte Montis.\nSociet\u00e0.\nLingue e dialetti.\nLa variante del sardo parlata a Mogoro \u00e8 il campidanese occidentale.\nCultura.\nIstruzione.\nA Mogoro sono presenti le scuole elementari e le scuole medie (con presidenza a Ales)\nEconomia.\nL'economia si basa principalmente sulla pastorizia, sull'agricoltura e l'artigianato.\nSono famosi i tappeti e gli arazzi di Mogoro, oggetto della mostra che si tiene ogni anno nel mese di agosto e che prende il nome di \"Fiera del tappeto\". Si producono inoltre mobili di pregio, sia nello stile tradizionale sardo, sia in stile moderno. Dalla fine degli anni ottanta \u00e8 stata costruita all'ingresso del paese una zona artigianale, sede delle botteghe prima situate nel centro abitato.\nL'agricoltura si basa principalmente sulla coltivazione della vite, del frumento e della barbabietola da zucchero, nella zona pianeggiante a ovest della SS 131. Dagli anni cinquanta \u00e8 attiva la cantina sociale \"Il Nuraghe\", i cui edifici sono situati nei pressi del bivio della SS131, che produce vini di fama nazionale, come il Semidano di Mogoro.\n\u00c8 rilevante anche il settore edilizio, con numerose piccole imprese che negli anni '70 si erano associate nell'esperienza della Cooperativa edile.\nIl comune di Mogoro fa parte del Consorzio \"Sa Corona Arrubia\".\nInfrastrutture e trasporti.\nStrade.\nMogoro \u00e8 collegata al territorio limitrofo e alla Strada Statale 131 Carlo Felice da due strade provinciali: la SP 44 e la SP 73.\nFerrovie.\nPorta il nome del comune la stazione di Uras-Mogoro, situata ad Uras. La stazione \u00e8 costruita lungo la ferrovia Cagliari-Golfo Aranci ed \u00e8 servita dai treni di Trenitalia.\nAmministrazione.\nStoricamente il comune \u00e8 stato amministrato dalla sinistra, a parte una parentesi nel 2005-2010. Dal 1985 in poi il comune \u00e8 stato amministrato dai sindaci Adriano Ghiani (1985-1992) e Antonino Floris (1992-1995) con il PCI, Delfina Broccia (1995-2000) con il PDS, Giovanni Pia (2000-2010) del Partito Sardo d'Azione, alleato prima con La Margherita e lo SDI (2000-2005) e poi con il PDL (2005-2010). Dopo due mandati (2010-2020) per Sandro Broccia, ex Assessore ai Trasporti della Giunta Regionale di Renato Soru, dall'ottobre del 2020 il sindaco \u00e8 Donato Cau, eletto alla guida di una lista civica.\nIl Comune di Mogoro ha tradizionalmente dato il proprio sostegno alla sinistra, con punte del 51 % al PCI negli anni '70; nelle elezioni politiche del 2006 la coalizione L'Unione ha prevalso con il 54,13 % al Senato contro il 29,06 % della CdL e il 14,68 % del PSd'Az, e con il 61,48 % alla Camera contro il 34,02 % della CdL.\n\u00c8 stato uno dei pochi comuni sardi dove in occasione del referendum istituzionale del 1946 ha prevalso la Repubblica con circa 1.100 voti a favore, a fronte dei circa 800 contrari.\nSport.\nA Mogoro sono presenti varie societ\u00e0 sportive tra cui la \"GSD Freccia Parte Montis\" (calcio), militante nella prima categoria regionale e la \"ASD Basket Mogoro\", che disputa il campionato di promozione regionale."}
{"id": "35260", "revid": "1516566", "url": "https://it.wikipedia.org/wiki?curid=35260", "title": "Morgongiori", "text": "Morgongiori (\"Mragax\u00f2ri\" in sardo) \u00e8 un comune italiano di 669 abitanti della provincia di Oristano in Sardegna, nella antica regione della Marmilla.\nGeografia fisica.\nTerritorio.\nMorgongiori sorge sul versante meridionale del monte Arci. Tra le aspre pareti rocciose che lo circondano, spicca la scultura naturale chiamata \"Testa del guerriero\".\nStoria.\nI numerosi siti archeologici del territorio e le officine per l'estrazione e la lavorazione dell'ossidiana, testimoniano la presenza dell'uomo nel territorio fin dai tempi pi\u00f9 antichi. L'area fu abitata anche in epoca nuragica per la presenza nel territorio di alcuni nuraghi.\nNel Medioevo appartenne al giudicato di Arborea, e fece parte della curatoria di Parte Montis. \nAlla caduta del giudicato (1410) entr\u00f2 a far parte del Marchesato di Oristano, e alla definitiva sconfitta degli arborensi (1478) pass\u00f2 sotto il dominio aragonese e fu incorporato nell'Incontrada di Parte Montis, occupato dalle truppe del feudatario di Quirra Berengario Bertran Carroz, che sposando Eleonora Manriquez ne ottenne ufficialmente dal re il controllo fino all'estinzione dei Bertran Carroz nel 1511.\nNel 1603 fu incorporato nel marchesato di Quirra, feudo prima dei Centelles fino al 1670, poi dei Catal\u00e0 e infine (dal 1766) degli Osorio de la Cueva. Il paese fu riscattato agli ultimi feudatari nel 1839, con la soppressione del sistema feudale.\nSimboli.\nLo stemma del comune di Morgongiori \u00e8 stato concesso con decreto del presidente della Repubblica del 7 gennaio 2010.\nIl gonfalone municipale \u00e8 un drappo di giallo.\nMonumenti e luoghi d'interesse.\nSiti archeologici.\nNel territorio di Morgongiori sono presenti diverse testimonianze della presenza dell'uomo preistorico:\nSociet\u00e0.\nLingue e dialetti.\nLa variante del sardo parlata a Morgongiori \u00e8 il campidanese oristanese.\nCultura.\nCucina.\n\"Is lorighittas\": pasta tipica preparata a mano attorcigliando tra le dita un doppio filo di pasta fino a creare una treccina chiusa a formare un anello (\"loriga\", in sardo)."}
{"id": "35262", "revid": "125209105", "url": "https://it.wikipedia.org/wiki?curid=35262", "title": "Ernesto Teodoro Moneta", "text": "\u00c8 l'unico italiano ad aver ricevuto il premio Nobel per la Pace, che gli fu conferito nel 1907.\nBiografia.\nAnni giovanili.\nNacque il 20 settembre 1833 da un'antica e aristocratica famiglia milanese: i Moneta, gi\u00e0 Capitanei di Porta Romana e titolari della Zecca di Milano.\nDal pap\u00e0, Carlo Aurelio, aveva ereditato una solida posizione economica, ottenuta a sua volta dal padre, Giuseppe Moneta, primo industriale a produrre sapone e soda in versione moderna.\nErnesto Teodoro Moneta pass\u00f2 la sua giovinezza nel Comune di Missaglia in due ville di campagna, ed ebbe un'educazione consona alla tradizione dei suoi antenati (notai, giuristi, ecclesiastici, studiosi), ma non cedette alle seduzioni di una tranquilla vita aristocratica.\nFin dall'adolescenza fu influenzato dall'esperienza della lotta per l'indipendenza contro l'Austria: lo troviamo, infatti, appena quindicenne, a combattere sulle barricate, durante le Cinque giornate di Milano, insieme al padre e ai fratelli, per difendere la casa di famiglia. In quell'occasione, vide morire tre soldati austriaci, che spirarono di fianco a lui.\nUn documento ritrovato dall'Archivio Storico dell'Ateneo attesta la presenza del ragazzo all'Universit\u00e0 degli Studi di Pavia: Ernesto ha studiato in quel luogo discipline politico-legali per un periodo di un anno. Lasci\u00f2 dopo poco tempo l'ateneo perch\u00e9 decise di voler partecipare alle lotte risorgimentali.\nMilitare.\nMoneta, fervente patriota, partecipa agli eventi bellici del Risorgimento: dal 1848 al 1849 e poi dal 1858 al 1866 si impegn\u00f2 nella causa dell'indipendenza e unificazione dell'Italia.\nDopo gli studi alla Scuola militare di Ivrea, fu volontario nel 1859 nei Cacciatori delle Alpi e segu\u00ec Garibaldi nell'impresa de I Mille (1860) dove fu ufficiale di stato maggiore del generale Giuseppe Sirtori di cui divenne aiutante di campo. Rimasto nell'esercito regolare nel 1861 con il grado di sottotenente, partecip\u00f2 alla sfortunata battaglia di Custoza (1866). Disilluso e amareggiato dalla campagna del 1866, interruppe la carriera militare per ritornare alla vita civile e dedicarsi alla politica e al giornalismo.\nLa direzione del \"Secolo\".\nNel 1867 due suoi amici rilevarono il giornale \"Il Secolo\", fondato nel 1866 da Edoardo Sonzogno. Inizialmente Moneta collabor\u00f2 come critico teatrale per poi diventare direttore della testata nel 1869.Ricopr\u00ec il ruolo fino al 1896.Moneta trasform\u00f2 \"Il Secolo\" in un potente strumento di formazione dell'opinione pubblica, senza compromettere il suo bilancio editoriale. Bench\u00e9 fosse rispettoso della religione e cattolico praticante, il suo giornale assunse spesso posizioni politiche anticlericali: convinzione di Moneta era che il potere del Vaticano costituisse un impedimento all'unificazione italiana e al progresso sociale.\nIl 2 dicembre 1875 spos\u00f2 Ersilia Caglio da cui ebbe due figli: Luigi ed Emilio che, in virt\u00f9 del Regio Decreto, aggiunsero il cognome materno a quello paterno. Da allora i discendenti della famiglia assunsero il cognome Moneta Caglio. \nEra membro della massoneria, attivo nelle logge ambrosiane.\nAttivit\u00e0 nel movimento per la pace.\nDurante gli ultimi anni del XIX secolo Moneta si dedic\u00f2 alla raccolta di materiale per la sua opera \"Le guerre, le insurrezioni e la pace nel secolo XIX\", che pubblic\u00f2 in quattro volumi nel 1903, 1904, 1906, e 1910. Il primo volume contiene una puntuale descrizione dello sviluppo del movimento internazionale per la pace durante il corso del secolo.\nAlmanacco per la Pace.\nNel 1890 cominci\u00f2 a pubblicare un almanacco annuale chiamato \"L'Amico della pace\".\nNel 1896, abbandonata la carica di direttore de \"Il Secolo\", continu\u00f2 comunque a contribuire alle sue colonne di tanto in tanto e a ripubblicare molti dei suoi articoli in piccoli manifesti e periodici.\nNel 1898 fond\u00f2 la rivista \"La Vita Internazionale\", che ebbe un discreto successo, tanto da garantirne la pubblicazione su basi regolari per molti anni.\nLa Societ\u00e0 per la pace e la giustizia internazionale.\nNel 1887 fond\u00f2 l\"'Unione lombarda per la pace\" e la \"Societ\u00e0 per la pace e la giustizia internazionale.\"\nNel 1890, con \"La Vita Internazionale\", la sua indagine e il suo impegno assumono un respiro cosmopolita che lo proietta nello scenario europeo, creando le premesse per il conferimento del premio Nobel per la pace.\nNel 1895 Moneta divenne il rappresentante italiano nella Commissione dell\"'International Peace Bureau\".\nPresidente congresso per la pace.\nNel 1906 programm\u00f2 e costru\u00ec un \"Padiglione per la pace\" all'esposizione internazionale di Milano, durante la quale condusse come Presidente il \"15\u00ba Congresso Internazionale sulla Pace\".\nNobel per la Pace.\nNel 1907 Ernesto Teodoro Moneta ricevette il premio Nobel per la pace insieme con il giurista francese Louis Renault. Il diploma originale \u00e8 ora conservato dai discendenti del ramo primogenito della famiglia.\nNel 1909 fu dato alle stampe il suo intervento a Oslo, all'istituto del Nobel per la pace, intorno alla necessit\u00e0 di coniugare pacifismo e patriottismo, ed ebbe larga diffusione.\nEspresse il suo favore per l'intervento italiano in Libia nel 1912 e per l'entrata in guerra dell'Italia nel 1915 nella prima guerra mondiale. \nPer questi motivi, alcuni pacifisti europei chiesero che gli fosse ritirato il premio Nobel.\nMorte e sepoltura.\nDal 1900 fino alla sua morte Moneta soffr\u00ec di glaucoma, e sub\u00ec numerosi interventi agli occhi che riuscirono a evitare all'uomo la perdita totale della vista. Moneta mor\u00ec di polmonite nel 1918, all'et\u00e0 di 84 anni, 4 mesi e 3 settimane.\n\u00c8 sepolto a Missaglia (Lecco), nella tomba di famiglia.\nRiconoscimenti.\nUn monumento a Milano, eretto da suoi amici nel 1925, lo ricorda nei giardini pubblici Indro Montanelli in Porta Venezia; su esso una targa recita: \"Ernesto Teodoro Moneta - Garibaldino - Pensatore - Pubblicista - Apostolo della pace fra libere genti\".\nIl monumento fu ricoverato in un magazzino durante la seconda guerra mondiale, sfuggendo cos\u00ec alla distruzione quando una bomba cadde sul posto."}
{"id": "35263", "revid": "116453211", "url": "https://it.wikipedia.org/wiki?curid=35263", "title": "Fu Sheng", "text": "La formazione.\nNato da famiglia agiata, figlio di un commerciante, Fu Sheng frequenta con successo la scuola di recitazione dei pi\u00f9 grandi e famosi studi cinematografici cinesi di Hong Kong: gli Shaw Scope.\nIl pi\u00f9 famoso regista hongkonghese dell'epoca, Chang Cheh, nota la sua espressivit\u00e0 e la sua grande fisicit\u00e0, e lo ingaggia con un contratto settennale (come era in uso negli Shaw Bros.), per il film che segna l'esordio dell'attore a soli 18 anni in un piccolo ruolo di figurante: \"Il Drago si scatena\" (\"Ma yong zhen\", 1972), con protagonista il campione del mondo di Kung-Fu del 1969 Chen Kwan Tai. Il film uscir\u00e0 in Italia nel 1974.\nIl regista decide di affiancarlo ad un altro attore ancora gli inizi, Chi Kuan-Chun, cercando di replicare il successo di una coppia molto famosa all'epoca in Asia: David Chiang e Ti Lung, i principali concorrenti di Bruce Lee al box-office di Hong Kong. Il carattere ombroso e chiuso di Chi Kuan-Chun, alto e scultoreo, bilancia perfettamente l'estrosit\u00e0 e la vivacit\u00e0 di Fu Sheng, pi\u00f9 basso ed agile: insieme recitano in pi\u00f9 di dieci film.\nIl successo.\nIn pochi anni Fu Sheng riscuote un ampio successo ed interpreta film rimasti nella storia del genere, come \"Shaolin Temple - I giganti del karat\u00e9\" (\u5c11\u6797\u5bfa \"Shaolin Temple\", noto anche come \"Shaolin chamber of death\" in America e come \"Temple of Shaolin\", 1976, ma giunto in Italia solo nel 1978), il miglior film giunto in Italia fra quelli che raccontano gli ultimi giorni del Tempio di Shaolin; \"L'inferno dei Mongoli\" (\"Ma Ko Po Lo\", noto in America come \"The Four Assassins\" 1975), che narra dal punto di vista cinese gli eventi narrati da Marco Polo, impersonato dal divo americano di western e peplum italiani Richard Harrison (ma la critica di Hong Kong stronca la pellicola ad eccezione della performance di Fu Sheng); \"Gli scatenati campioni del karate\" (\"Fang shih yu Hu hui chien\", alias Shaolin Avengers 1976), la cui particolarit\u00e0 \u00e8 che il film \u00e8 narrato in continui flashback concatenati; in esso Fu Sheng interpreta ancora una volta Fang Shiyu, un lottatore shaolino realmente esistito che mor\u00ec giovanissimo e che, secondo la leggenda, era quasi invincibile alle armi bianche. Queste e numerose altre pellicole erano tutte dirette dal succitato Chang Cheh, che divenne mentore di Fu Sheng come lo era di tutti i suoi attori; ma verso Fu Sheng, il regista provava un'affezione particolare, pari, se non superiore, a quella che aveva provato anni prima verso l'altra star del filone David Chiang (Jiang Dawei).\nA soli 22 anni Fu Sheng \u00e8 un divo asiatico a tutti gli effetti. La sua recitazione briosa \u00e8 un'anticipazione della vis comica di Jackie Chan, ma sa anche creare momenti di grande dramma e pathos, come il suo predecessore Bruce Lee. I suoi personaggi sono degli scapestrati che al momento giusto maturano e si riscattano divenendo eroi, e molto spesso questo riscatto avviene con la morte.\nLa sua partecipazione a \"Boxer Rebellion\" (\"Pa kuo lien chun\", 1976) \u00e8 da manuale: un giovane perdigiorno che, venuto a conoscenza dei soprusi subiti dai suoi concittadini per mano degli occidentali invasori, decide di battersi per la sua patria contro il Generale tedesco a capo dei colonialisti (ancora Richard Harrison), fino a morire \"in piedi\" (una peculiarit\u00e0 dell'Eroe mutuata dall'Opera di Pechino). Fu Sheng incarna la perfetta concezione dell'eroe tipica del regista Chang Cheh, tanto da divenirne il paradigma. Esattamente come, per fare un parallelo, molti anni dopo Chow Yun Fat diverr\u00e0 il paradigma della concezione eroica per John Woo.\nLa prova americana.\nNel 1977 il boss della Shaw Bros, Run Run Shaw, decide che i tempi sono maturi per proporre questa nuova star sul mercato americano. Esce cos\u00ec \"Il padrino di Chinatown\" (\"Tang ren jie xiao zi\" o \"Chinatown Kid\"), con il cambio di nome da Fu Sheng ad Alexander Fu Sheng. Nel film recita anche la cantante ed attrice taiwanese Jenny Tseng, da poco divenuta sua moglie.\nMa gli Stati Uniti non sono pronti per un nuovo eroe del Kung-Fu, l'ombra di Bruce Lee \u00e8 insormontabile, ed il lancio d'oltreoceano non ha seguiti, malgrado la buona qualit\u00e0 del film, dove per\u00f2 i pochi esterni girati a San Francisco contrastano con gli interni \"americani\" in realt\u00e0 realizzati nei set hongkonghesi. Inoltre Fu Sheng non parla inglese, come non lo parla quasi nessuno degli attori Shaw, il che relega la pellicola nei cinema periferici, giacch\u00e9 il pubblico USA non ama i film doppiati.\nNei successivi anni Fu Sheng partecipa senza sosta ai film della Shaw Bros, passando dal tipico genere di arti marziali al Wu xia pian, il genere cavalleresco tipicamente cinese.\nNel 1978 \u00e8 talmente famoso che il prezzo del suo ingaggio come attore scoraggia il coreografo Yuen Woo-Ping, alla sua prima regia, tanto da indurlo a scegliere un attore sconosciuto e pi\u00f9 economico: Chen Long/Sing Lung, alias Jackie Chan. Il film \u00e8 \"Il serpente all'ombra dell'aquila\" (\"She xing diao shou\") che segner\u00e0 il primo grande successo per Jackie.\nLa morte.\nNel 1982, durante la lavorazione del film \"Master of Disaster\", Fu Sheng \u00e8 vittima di un violento incidente automobilistico, in cui si provoca la frattura di entrambe le gambe. Con grande forza di volont\u00e0 riesce a tornare in forma e ad interpretare altri due film.\nLa sera del 7 luglio 1983, per\u00f2, Fu Sheng, suo fratello e Yung Wang Yu, un altro attore, dopo aver cenato al ristorante Clearwater Bay Golf Club, sono vittime di un altro incidente automobilistico (Porsche 911) schiantandosi contro un pilone di cemento della tangenziale di Hong Kong. Suo fratello, alla guida, e l'altro amico rimangono solo feriti, ma Fu Sheng perde la vita all'et\u00e0 di 28 anni. La sua stella era in declino, nonostante la sua alacre militanza in film eterogenei, incluse le commedie romantiche, a causa del ristagno dei moduli produttivi Shaw Bros., e dell'insorgere della Kung-Fu Comedy farsesca e moderna alla Jackie Chan (proprio Chan lo omagger\u00e0 usando \"Fu Sheng\" come nome di copertura del suo poliziotto nel film \"Supercop\" del 1991). La sua morte \u00e8 un duro colpo per il suo regista e padrino Chang Cheh, che non si riprender\u00e0 mai del tutto. Curiosamente nella stessa estate e senza alcun legame col decesso, in Italia vengono riproposti nelle sale cinematografiche tre film con lui protagonista (\"Gli scatenati campioni del Karate\", \"Gli implacabili colossi del Karate\" e \"Il padrino di Chinatown\").\nIl fatto che l'attore fosse morto quasi esattamente 10 anni dopo la morte di Bruce Lee, avvenuta il 20 luglio 1973, contribuisce a far riemergere le voci di \"maledizioni\" o \"congiure\" contro i due attori. D'altronde era inevitabile, visto che poco tempo prima di morire si diceva che Fu Sheng fosse andato a vivere nella villetta di Kowloon Tong, Hong Kong, che era stata di Bruce Lee. Tuttavia, diversamente da Lee, egli non entrer\u00e0 nella leggenda e nella mitologia popolare, quantunque il culto ed il rispetto di cui gode soprattutto tra i fans americano siano molto intensi.\n\u00c8 curioso notare che, in Italia, sia stato quasi sempre doppiato (eccetto una volta, in cui gli prest\u00f2 la voce Gino La Monica) dal compianto Claudio Capone, un attore-doppiatore anch'esso scomparso prematuramente e notissima voce del Ridge di \"Beautiful\". Sempre in Italia, a Fu Sheng \u00e8 dedicato per la prima volta un capitolo nel libro \"Gli eredi di Bruce Lee\", di Lorenzo De Luca, Edizioni Mediterranee, uscito nel 2000.\nFilmografia.\nSi riportano solo i titoli usciti in Italia, tutti diretti da Chang Cheh (tranne l'ultimo). Per una filmografia completa si vedano i collegamenti esterni."}
{"id": "35271", "revid": "2077075", "url": "https://it.wikipedia.org/wiki?curid=35271", "title": "Settimana", "text": "La settimana \u00e8 un periodo di tempo ciclico, regolare e costante di sette giorni, che dipende dal calendario lunisolare: l'unit\u00e0 cronologica minima che questo prende in considerazione, infatti, \u00e8 una singola fase lunare tra le quattro principali mensili, nell'interazione fra i due luminari, il Sole e la Luna.\nIl sette \u00e8 inoltre un numero ricorrente nelle antiche scuole di esoterismo, al quale tradizionalmente venivano ricondotti i principi primordiali della realt\u00e0.\nStoria.\nLa settimana aveva una valenza sacra in tutta l'area mesopotamica, culla anche della cultura ebraica e del suo calendario, in cui la sua istituzione risulta fra le pi\u00f9 antiche. L'osservanza del sabato (il settimo giorno) e la cadenza settimanale sono accertate solo dopo l'esilio da Gerusalemme, cui gli ebrei furono costretti a seguito della conquista babilonese del 586 a.C., ma probabilmente l'uso preesisteva da molto.\nLa settimana entr\u00f2 anche nella pratica dei Caldei, caratterizzandosi, come era tipico della loro cultura, con una connotazione astrologica. La loro concezione del tempo era infatti pi\u00f9 qualitativa che quantitativa. I Caldei associarono cio\u00e8 ogni ora del giorno ad un pianeta, che ne determinava la qualit\u00e0: l'associazione ad un certo pianeta rendeva in tal modo una certa ora adatta ad una specifica preghiera e ad un culto divino; vi erano pianeti che sovrintendevano agli affari, altri ai sentimenti, e cos\u00ec via. La vita dei fedeli veniva scandita con un sistema di rapida successione di diverse possibili attivit\u00e0 a seconda del trascorrere delle ore.\nI pianeti conosciuti nell'astronomia antica erano appunto sette; il termine \"pianeta\", dal greco \u03c0\u03bb\u03b1\u03bd\u03ae\u03c4\u03b5\u03c2, \"plan\u00e9tes\", significa \u00abmobile\u00bb o \u00abvagante\u00bb, perch\u00e9 essi si muovevano nel cielo rispetto alle stelle fisse, anche con alcune irregolarit\u00e1. Associati a precise qualit\u00e0 astrologico-mitologiche, erano i seguenti, con accanto il glifo che li identificava:\nQuesti nomi sono di origine latina, e sono i corrispondenti romani di quelli greci. L'ordine \u00e8 quello in uso tra gli astronomi di epoca ellenistica, e corrisponde all'ordine dei periodi orbitali o delle distanze dalla Terra decrescenti, definiti ad Alessandria d'Egitto probabilmente nel II secolo a.C.\nNotiamo che Saturno \u00e8 padre di Giove, che a sua volta lo \u00e8 di Marte, di Apollo (cui \u00e8 associato il Sole), di Venere e di Mercurio. Un ruolo a parte ha la Luna nell'Olimpo greco (Selene) e romano.\nIl pianeta che governa la prima ora \u00e8 per i Caldei il pianeta dominante della giornata e ne caratterizza la qualit\u00e0; il giorno prende nome da questo pianeta.\nDalla successione dei pianeti governatori delle prime ore otteniamo la successione dei giorni della settimana.\nSe la prima ora di oggi \u00e8 associata alla Luna vuol dire che oggi \u00e8 luned\u00ec; scorrendo le 24 ore e la corrispondente serie di pianeti si vede che la prima ora di domani \u00e8 associata a Marte; quindi domani \u00e8 marted\u00ec e cos\u00ec via.\nPi\u00f9 semplicemente l'ordine della sequenza dei giorni della settimana si ottiene percorrendo i lati della stella a sette punte della figura qui riportata nel senso indicato dalla freccia.\nDai Caldei, attraverso i Greci, i nomi e le qualit\u00e0 dei giorni della settimana sono arrivati ai Romani nella forma latina seguente:\nIl calendario settimanale si diffuse a Roma e in tutto l'Impero; fu il suo valore astrologico a decretarne il successo e a farne una istituzione del calendario: nel I secolo a.C. era gi\u00e0 introdotto a Roma; certamente lo era dopo la conquista dell'Egitto ad opera di Augusto (30 a.C.) se non prima.\nAi tempi della Repubblica i Romani usavano un ciclo di 8 giorni detto \"nundinum\" che significa \"(periodo) di nove giorni\", soprattutto ad uso dei mercati: i calendari romani portavano l'indicazione del giorno delle \"nundinae\" con una lettera (A-H) che accompagnava tutti i giorni dell'anno. Le \"nundinae\" sono state in uso fino al II secolo d.C., poi vennero soppiantate dalla settimana.\nI primi cristiani erano di origine ebraica, usavano la settimana ebraica e onoravano il sabato. Il graduale allontanamento dall'originale matrice ebraica che caratterizz\u00f2 lo sviluppo del cristianesimo antico, si manifest\u00f2 in molti modi e anche nella liturgia festiva. Il giorno sacro \u00e8 quello nel quale Cristo \u00e8 risorto e questo secondo i vangeli \u00e8 avvenuto in un giorno successivo al sabato; di qui la decisione di rendere festivo il giorno successivo al sabato, cio\u00e8 il \"dies Solis\" che divenne \"dies Domini\".\nI cristiani mantennero l'uso della settimana, anche per loro un istituto divino, ma cambiarono il giorno dedicato al Signore e successivamente proibirono (sinodo di Laodicea, 360 circa) di celebrare il sabato.\nLa settimana ebraica si trasfer\u00ec dunque con le variazioni citate in quella cristiana, che a Roma si fuse con quella astrologica. L'astrologia si era diffusa nell'Impero romano prima e pi\u00f9 velocemente del cristianesimo, e quando la Chiesa conquist\u00f2 la supremazia religiosa nell'Impero (inizio del IV secolo) l'uso era ormai molto ben radicato.\nI cristiani cercarono di imporre nuovi nomi in sostituzione della terminologia pagana ma non riuscirono a cambiare una tradizione popolare ormai consolidata. Vi riuscirono invece i cristiani ortodossi, che mantennero una nomenclatura simile a quella ebraica.\nAi margini dell'Impero, ad esempio in Britannia e Germania, la diffusione del cristianesimo avvenne pi\u00f9 tardi, e qui i nomi astrologici sopravvissero: n\u00e9 il sabato, n\u00e9 la domenica sono entrati nell'uso. I popoli sassoni e nordici hanno tradotto i nomi delle divinit\u00e0 latine nei corrispondenti locali:\nNell'odierno inglese, il sabato rimase dedicato al dio romano Saturno e diviene \"Saturday\". La domenica dei romani era il primo giorno della settimana e a partire da Costantino I divenne un giorno festivo dedicato al Sol Invictus. Sole in inglese si dice Sun, quindi domenica \u00e8 il \"giorno del Sole\" o Sunday. Il luned\u00ec era il secondo giorno della settimana, dedicato alla Luna (Moon) quindi Monday, ecc.\nIn tedesco la denominazione dei giorni (Tag) della settimana \u00e8 simile all'inglese: sabato \u00e8 Samstag, domenica \u00e8 Sonntag (Sonne \u00e8 il Sole), luned\u00ec \u00e8 Montag, ma la parola \"mercoled\u00ec\" (\"Mittwoch\") significa \u00abmet\u00e0 della settimana\u00bb (iniziando a contare da domenica).\nQuindi la settimana astrologica che oggi usiamo \u00e8 nata da un complesso di contributi:\nGli ebrei chiamano il pianeta Saturno \"Shabtai\", cio\u00e8 il pianeta del sabato: adottando un processo inverso a quello dei caldei, hanno dato al pianeta il nome del giorno della settimana.\nAnche l'Islam adott\u00f2 la settimana, seppure con variazioni del giorno festivo e del suo nome, analogamente a quanto fecero i cristiani.\nLa settimana nell'anno.\nNei calendari moderni la settimana corrisponde a sette giorni.\nUn anno \u00e8 composto da poco pi\u00f9 di 52 settimane:\nLo standard internazionale ISO 8601 assegna anche un numero a ogni settimana dell'anno.\nLe settimane che si trovano parte in un anno e parte in un altro vengono considerate appartenenti all'anno che le contiene per almeno quattro giorni:\nla settimana 01 dell'anno \u00e8 quindi la prima settimana che contiene quattro o pi\u00f9 giorni del nuovo anno.\nPu\u00f2 essere anche equivalentemente definita come:\nNe deriva che se il 1\u00ba gennaio \u00e8 un luned\u00ec, marted\u00ec, mercoled\u00ec o gioved\u00ec allora \u00e8 nella settimana 01. Se \u00e8 un venerd\u00ec, sabato o domenica allora appartiene all'ultima settimana (52\u00aa o 53\u00aa) dell'anno precedente.\nAnni di 52 o 53 settimane.\nAncora secondo lo standard internazionale ISO 8601, in un anno sono presenti 52 o 53 settimane: in questo modo ogni anno pu\u00f2 essere composto di 52 oseppure pi\u00f9 raramentedi 53 settimane.\nGli anni costituiti di 53 settimane possono essere individuati secondo la definizione:\no anche, in modo equivalente:\nL'anno liturgico \u00e8 composto di 52 o 53 settimane (fanno ovviamente eccezione gli anni liturgici a cavallo dell'adozione del calendario gregoriano. Per i paesi cattolici l'anno liturgico contenente la Pasqua 1582 ha 350 giorni ossia 50 settimane)."}
{"id": "35278", "revid": "1437331", "url": "https://it.wikipedia.org/wiki?curid=35278", "title": "Giovanni (evangelista)", "text": "Secondo le narrazioni dei vangeli canonici era il figlio di Zebedeo e Salome e fratello dell'apostolo Giacomo il Maggiore. Prima di seguire Ges\u00f9 era discepolo di Giovanni Battista.\nLa tradizione gli attribuisce un ruolo speciale all'interno della cerchia dei dodici apostoli: compreso nel ristretto gruppo includente anche Pietro e Giacomo il Maggiore, lo identifica, per quanto attualmente tale ipotesi non sia condivisa, con \u00abil discepolo che Ges\u00f9 amava\u00bb, partecipe dei principali eventi della vita e del ministero del maestro e unico degli apostoli presente alla sua morte in croce. Secondo antiche tradizioni cristiane Giovanni sarebbe morto in tarda et\u00e0 a Efeso, ultimo sopravvissuto dei dodici apostoli.\nA lui la tradizione cristiana ha attribuito cinque testi neotestamentari: il \"Vangelo secondo Giovanni\", le tre \"Lettere di Giovanni\" e l\"Apocalisse di Giovanni\"; molti critici contemporanei, anche cristiani, ritengono invece che questi testi non siano probabilmente attribuibili all'apostolo Giovanni. Altra opera a lui attribuita \u00e8 l\"Apocrifo di Giovanni\" (non riconosciuto come testo divinamente ispirato dalla Chiesa cattolica n\u00e9 da quella ortodossa). Per la profondit\u00e0 speculativa dei suoi scritti \u00e8 stato tradizionalmente indicato come \"il teologo\" per antonomasia, raffigurato artisticamente col simbolo dell'aquila, attribuitogli in quanto, con la sua visione descritta nell\"Apocalisse\", avrebbe contemplato la Vera Luce del Verbo, come descritto nel Prologo del quarto vangelo, cos\u00ec come l'aquila, si riteneva, pu\u00f2 fissare direttamente la luce solare.\nFonti storiche.\nNon esistono riferimenti archeologici diretti (come epigrafi) riferibili alla vita e all'operato di Giovanni, e nemmeno riferimenti diretti in opere di autori antichi non cristiani. Le fonti testuali conservatesi sono di tre tipi:\nNome ed epiteti.\nGiovanni \u00e8 noto con diversi nomi ed epiteti, riferiti a lui sia nei vangeli, sia nelle opere a lui attribuite, sia nella tradizione cristiana.\nBiografia.\nAl pari degli altri personaggi neotestamentari, la cronologia e la vita di Giovanni non ci sono note con precisione. I testi evangelici lo indicano come un fedele seguace del maestro, ma il periodo precedente e seguente alla sua partecipazione al ministero itinerante di Ges\u00f9 (probabilmente 28-30, vedi data di morte di Ges\u00f9) \u00e8 ipotetico e frammentario.\nOrigine e caratteristiche personali.\nI dettagli circa la vita di Giovanni prima dell'incontro con Ges\u00f9 sono in gran parte ipotetici, desumibili da alcuni accenni sparsi nei vangeli. Il luogo e la data di nascita non sono noti. La tradizione successiva che lo indica come il pi\u00f9 giovane degli apostoli, o meglio come l'unico di questi morto in tardissima et\u00e0, pu\u00f2 indicare una data di nascita alcuni anni successiva all'inizio dell'era cristiana (attorno al 10?). Il luogo di residenza, e probabilmente anche di nascita, era Betsaida, una localit\u00e0 galilea sita sul Lago di Genesaret. Il padre era Zebedeo, la madre forse Salome e aveva almeno un fratello, Giacomo detto \u00abil maggiore\u00bb. Il fatto che nelle liste stereotipate degli apostoli nei sinottici (ma non negli \"Atti\") Giovanni segua Giacomo, o che quest'ultimo venga spesso indicato come \u00abfiglio di Zebedeo\u00bb, mentre Giovanni sia indicato come suo fratello, pu\u00f2 lasciare concludere che Giacomo fosse un fratello maggiore.\nLa famiglia era dedita alla pesca. Il padre aveva dei garzoni e i suoi figli sono detti soci di Simon Pietro, ed \u00e8 possibile che la famiglia facesse parte di una sorta di cooperativa di pescatori. Questo potrebbe spiegare come mai l'\"altro discepolo\" presente al processo di Ges\u00f9, tradizionalmente identificato con Giovanni, fosse conosciuto \"al sommo sacerdote\" (), o meglio ai domestici del suo palazzo che lo fecero entrare: \u00e8 verosimile che la sua famiglia gestisse un commercio ittico, e in quanto tale \u00e8 possibile che godesse di tale conoscenza .\nCirca l'accenno di Policrate di Efeso (II secolo) allo stato sacerdotale di Giovanni (e della sua famiglia), la storicit\u00e0 \u00e8 controversa. Se autentico, il particolare spiegherebbe la conoscenza di Giovanni da parte del sommo sacerdote.\nLa tradizione ha poi identificato in Giovanni l'\u00abaltro discepolo\u00bb che, con Andrea, faceva parte del seguito di Giovanni Battista, ma segu\u00ec poi Ges\u00f9 (). A tale proposito c'\u00e8 da rilevare che sono piuttosto numerosi i riferimenti che Giovanni, nel Vangelo a lui attribuito, fa del Battista, sottolineando la funzione di quest'ultimo come precursore di Ges\u00f9 ().\nChiamata.\nLa vocazione di Giovanni da parte di Ges\u00f9 \u00e8 esplicitamente narrata dai tre vangeli sinottici. Matteo () e Marco () ne forniscono un sobrio resoconto: i due fratelli Giovanni e Giacomo vengono chiamati da Ges\u00f9 \"presso il Mare di Galilea\" mentre sono sulla barca col padre Zebedeo, intenti a riparare le reti da pesca. Questa chiamata viene narrata subito dopo quella di Andrea e Pietro, avvenuta in simile contesto lavorativo.\nLuca invece inserisce la chiamata all'interno del miracolo della cosiddetta pesca miracolosa (taciuta da Mt e Mc, riportata da dopo la risurrezione di Ges\u00f9), e tace la presenza di Andrea.\nIl \"Vangelo di Giovanni\" invece, assumendo la tradizionale identificazione dell'\"altro discepolo\" con lo stesso evangelista, ambienta la chiamata () a Betania, presso il fiume Giordano (). Qui Giovanni e Andrea, discepoli di Giovanni Battista, furono da lui invitati a seguire Ges\u00f9 con la frase \"Ecco l'Agnello di Dio\". Particolarmente vivo appare il dettaglio per cui l'apostolo, futuro evangelista narratore, ricorda con precisione il momento della sua vocazione: \"l'ora decima\", cio\u00e8 le quattro del pomeriggio.\nUna possibile armonizzazione delle narrazioni evangeliche ipotizza una prima chiamata di Giovanni e degli altri futuri apostoli presso Betania, quindi il loro ritorno in Galilea, quindi la definitiva chiamata presso il Mare di Galilea. L'esegesi contemporanea, meno interessata a compiere armonizzazioni cronologiche-cronachistiche (intento propriamente assente nei vangeli) e pi\u00f9 attenta ai dati positivi contenuti nelle narrazioni evangeliche, si limita a riconoscere per Giovanni un passato di pescatore e un possibile discepolato verso il Battista prima della sequela di Ges\u00f9.\nApostolo di Ges\u00f9.\nDopo la sua vocazione, durante gli anni del ministero itinerante di Ges\u00f9 (probabilmente 28-30), Giovanni sembra rivestire un ruolo importante all'interno della cerchia dei dodici apostoli, secondo solo a Pietro e seguito da suo fratello Giacomo. I tre sono presenti durante alcuni dei principali eventi della vita del maestro, quando sono preferiti in maniera esclusiva agli altri apostoli:\nCon Pietro riceve l'incarico di preparare l'ultima cena ().\nIl solo Luca () riporta un episodio che sottolinea il carattere focoso dei fratelli Giacomo e Giovanni. Un villaggio samaritano (ebrei considerati scismatici) aveva rifiutato ospitalit\u00e0 a Ges\u00f9 e i figli di Zebedeo propongono la sua distruzione tramite un \"fuoco discendente dal cielo\" (vedi l'omologo episodio di Elia in ), attirandosi il rimprovero del maestro.\nSia Matteo (, che introduce l'intermediazione della madre Salome, una probabile finanziatrice del gruppo, v. sopra) che Marco () riportano un episodio che indica il carattere ambizioso dei due fratelli. Questi avevano probabilmente una visione terrena del Regno predicato da Ges\u00f9 e si aspettavano, in quanto particolarmente favoriti tra i suoi seguaci, un ruolo privilegiato in esso. Alla richiesta Ges\u00f9 risponde evasivamente con l'assicurazione che \"berranno il suo calice\", cio\u00e8 che gli saranno associati nella sofferenza e nel martirio. Giacomo verr\u00e0 effettivamente martirizzato attorno al 44 ().\nNel quarto vangelo, come sopra indicato, Giovanni viene tradizionalmente identificato col \"discepolo che Ges\u00f9 amava\". Durante l'ultima cena riveste un ruolo particolare a fianco del maestro (), interrogandolo sull'identit\u00e0 del traditore. \u00c8 testimone privilegiato del processo di Ges\u00f9 ().\nNonostante fosse scappato con gli altri apostoli durante l'arresto nel Getsemani, \u00e8 l'unico dei discepoli presenti durante la crocifissione di Ges\u00f9, il quale gli affida sua madre Maria (). Dopo la risurrezione di Ges\u00f9 corre con Pietro al sepolcro (). Durante l'apparizione in Galilea \u00e8 il primo a riconoscere il maestro risorto ().\nCompagno di Pietro.\nNegli \"Atti degli apostoli\", che descrivono le vicende della Chiesa apostolica in un periodo compreso all'incirca tra il 30 e il 60, Giovanni gioca ancora un ruolo di primo piano, specialmente nella prima sezione (la seconda \u00e8 focalizzata sull'operato di Paolo). In Giovanni \u00e8 nominato dopo Pietro al secondo posto nella lista degli apostoli, davanti al fratello Giacomo che nelle liste contenute nei Vangeli lo precedeva.\nIn (inizio anni trenta?) viene descritto un miracolo, la guarigione di un uomo storpio dalla nascita, compiuto da Pietro e Giovanni presso la porta \"bella\" del tempio di Gerusalemme. La grande risonanza dell'evento port\u00f2 all'arresto dei due apostoli, che furono fatti comparire davanti al Sinedrio. Il consiglio per\u00f2 non li pun\u00ec e li lasci\u00f2 liberi ().\nIn (met\u00e0 anni trenta?) viene descritta l'incarcerazione da parte del sommo sacerdote degli \"apostoli\" (senza farne i nomi con l'eccezione di Pietro). Tradizionalmente Giovanni viene inserito nell'episodio, inclusione non sicura, ma resa verosimile dal suddetto episodio analogo. Secondo il testo biblico l'incarcerazione si concluse nella notte stessa con una miracolosa liberazione. Segu\u00ec l'indomani un nuovo arresto e un secondo processo, con l'inatteso intervento in loro favore da parte del rabbino Gamaliele. Il Sinedrio li fece fustigare e poi li liber\u00f2.\nDurante la prima persecuzione contro i seguaci del Nazareno (attorno al 35-37?), che vide la morte di Stefano e l'attivo operato di Saulo, gli apostoli (e Giovanni) sembrano non essere coinvolti ().\nL'ultimo accenno esplicito di \"Atti\" a Giovanni \u00e8 in , quando l'apostolo viene inviato assieme a Pietro in Samaria dove avvenne l'incontro con Simon Mago. Questa missione evangelizzatrice non sembra comunque aver troncato i legami con la chiesa madre di Gerusalemme.\nIn occasione degli eventi del Concilio di Gerusalemme (circa 49-50, ), che lasci\u00f2 liberi i pagani convertiti di non osservare i precetti della \"Torah\", il ruolo svolto da Giovanni viene taciuto dagli \"Atti\", che mettono in primo piano Pietro e Giacomo (non il \"Maggiore\" fratello di Giovanni, ucciso attorno al 44, ma il \"fratello\" di Ges\u00f9). Tuttavia nel resoconto paolino di Giovanni viene collocato sullo stesso piano degli altri due discepoli: entrambi sono chiamati \"colonne\".\nPredicazione in Anatolia.\nCirca gli anni successivi agli eventi narrati negli \"Atti\", le antiche tradizioni cristiane concordano nel collocare l'operato di Giovanni in Asia (cio\u00e8 l'attuale Anatolia occidentale), in particolare a Efeso, con una breve parentesi di esilio nell'isola di Patmo.In particolare, Ireneo di Lione afferma che \u00ab [...] Giovanni, il discepolo del Signore, quello che ripos\u00f2 pure sul petto di lui, anch'egli pubblic\u00f2 un Vangelo, mentre soggiornava in Efeso d'Asia\u00bb (Adv.Haer.III,1,1).Policrate di Efeso riporta una tradizione altrettanto antica quando, intorno all'anno 190, scrisse al Vescovo di Roma Vittore per difendere la prassi pasquale quartodecimana in uso nelle chiese d'Asia affermando di averla appresa dai \u00abgrandi luminari che riposano in Asia [...] : Filippo...morto a Gerapoli...; Giovanni, che si era chinato sul petto del Signore, che fu sacerdote e port\u00f2 il \"petalon\", che fu testimone e maestro, \u00e8 morto ad Efeso\u00bb (Eusebio, \"Historia Ecclesiastica\", V,24,2-3 e III,31,3).A Policarpo di Smirne si riferisce Ireneo (a sua volta citato da Eusebio di Cesarea) nella lettera a Florino, collocando esplicitamente in Asia la predicazione di Policarpo in cui \u00ab [...] raccontava i suoi rapporti con Giovanni e con gli altri che avevano visto il Signore\u00bb (Eusebio, \"Hist. Eccl.\", V,20,6).Eusebio di Cesarea, inoltre, segnalando che il nome \"Giovanni\" \u00e8 presente due volte nell'elenco dei nomi tratto da Papia di Gerapoli e da lui riportato, afferma: \u00abCon ci\u00f2 viene dimostrata la veridicit\u00e0 del racconto di coloro che dicevano che in Asia due persone avevano lo stesso nome, e ricordavano che ancora oggi esistono due tombe che portano il nome di Giovanni a Efeso\u00bb. (Eusebio, \"Hist. Eccl.\", III,39,6). Papia di Gerapoli, infatti, nella sua opera \"Esposizione degli Oracoli del Signore\", afferma di riportare ci\u00f2 che aveva appreso dai presbiteri, \u00ab [...] coloro che tramandano la memoria dei precetti dati dal Signore...Se poi veniva qualcuno che era stato discepolo dei presbiteri, chiedevo le parole dei presbiteri...Che cosa aveva detto Andrea, Pietro (...) Giovanni o Matteo (...) e ci\u00f2 che dicono Aristione e il presbitero Giovanni, discepoli del Signore\u00bb (Eusebio, \"Hist. Eccl.\", 39,1-17).Il contesto cronologico complessivo per\u00f2 \u00e8 meno definito, e in particolare \u00e8 ignota \u00e8 la data in cui Giovanni (e secondo la tradizione anche Maria, sulla base di ) si \u00e8 trasferito in questa citt\u00e0, all'epoca la quarta metropoli dell'impero romano (dopo Roma, Alessandria e Antiochia). \u00c8 possibile che l'apostolo si sia trasferito in Asia prima del Concilio di Gerusalemme (circa 49-50) e, soprattutto, prima del prolungato soggiorno nella citt\u00e0 di Paolo (durato almeno due anni, dalle varie ipotesi cronologiche collocati tra il 52-58): in tal caso Giovanni sarebbe il fondatore di questa chiesa. Ad ogni modo, indipendentemente dalla sequenza cronologica (Giovanni poi Paolo oppure Paolo poi Giovanni), fu la figura di Giovanni a lasciare una netta impronta alle chiese asiatiche (vedi p.es. la questione quatordecimana sulla celebrazione della Pasqua).\nAccenni contenuti in testi patristici nominano alcuni discepoli di Giovanni che poi giocarono ruoli di primo piano nella storia e nella letteratura cristiana: Papia di Ierapoli e Policarpo di Smirne.\nAtti di Giovanni.\nL'apocrifo \"Atti di Giovanni\" (seconda met\u00e0 II secolo) descrive dettagliatamente alcuni eventi della vita di Giovanni nel periodo del suo soggiorno a Efeso con lo stile agiografico-leggendario proprio degli apocrifi. Secondo la versione lunga del testo (tr. ing.), pervenutaci priva della parte iniziale, Giovanni si reca da Mileto a Efeso per una rivelazione divina. Qui incontra Licomede, un magistrato della citt\u00e0, e sua moglie Cleopatra. Dopo poco entrambi muoiono, ma Giovanni li risuscita. L'apostolo poi guarisce pubblicamente molti malati nel teatro della citt\u00e0. Un giorno entra nel tempio di Artemide e met\u00e0 di questo crolla, causando molte conversioni al cristianesimo (secondo una versione latina 12.000). Per questo Giovanni rinuncia al suo proposito di recarsi a Smirne (ma il manoscritto tardivo Q. Paris Gr. 1468, dell'XI secolo, riferisce di un suo soggiorno col\u00e0 con alcuni compagni per quattro anni). Quindi il testo riporta la miracolosa risurrezione della cristiana Drusiana, moglie di Andronico. La sezione successiva riporta un lungo discorso di Giovanni che descrive Ges\u00f9 in chiave doceta, per cui la sua natura umana era solo apparente e lo stesso per i patimenti che gli si attribuiscono.\nAlcune testimonianze latine (Abdia, Melito) aggiungono altri miracoli (ricompone miracolosamente i frammenti di un gioiello frantumato, trasforma pietre di gemme, risorge alcuni morti) accennando a una predicazione a Pergamo. Le varie versioni terminano col decesso dell'apostolo per cause naturali. In alcune versioni il corpo, dopo la sua sepoltura, non viene pi\u00f9 ritrovato, lasciando ipotizzare un'assunzione al cielo.\nSecondo la versione breve del testo (tr. ing.), dopo la distruzione del tempio di Gerusalemme (70), l'imperatore Domiziano (regno 81-95) sente parlare dell'apostolo e manda a chiamarlo da Efeso. Giunto al suo cospetto a Roma gli parla della fede cristiana nel Regno futuro di Ges\u00f9, figlio di Dio. L'imperatore gli chiede una prova e Giovanni chiede una coppa di veleno che beve (vedi ) rimanendo miracolosamente illeso. Domiziano dubita dell'efficacia del veleno e lo fa bere a un condannato a morte che muore all'istante, ma Giovanni lo risuscita. Poco dopo risuscita anche un servo dell'imperatore da poco deceduto. Domiziano dunque, che aveva fatto votare dal senato un decreto contro i cristiani, ma non voleva applicarlo a Giovanni, ordina che sia esiliato nell'isola di Patmo. Qui ha la rivelazione della fine (\"Apocalisse\"). A Domiziano succede Nerva (96-98), che abol\u00ec gli esili forzati imposti dal predecessore, ma solo sotto Traiano (98-117) Giovanni ritorna a Efeso. Data la tarda et\u00e0 ordina come suo successore Policarpo. L'apocrifo termina con una lunga serie di preghiere di Giovanni in punto di morte e col suo decesso per cause naturali.\nAltre fonti.\nSebbene lo stile leggendario dell'apocrifo ne renda improbabile un completo valore storico \u00e8 possibile che il testo abbia raccolto qualche elemento fondato. Sia la residenza a Efeso che il soggiorno presso Patmo sotto Domiziano sono documentati da altre fonti. Girolamo precisa l'anno dell'esilio al 14\u00b0 del regno dell'imperatore (95) in occasione di una seconda persecuzione (dopo la prima di Nerone), confermando il ritorno a Efeso sotto Nerva (\"Pertinax\") e la morte sotto Traiano.\nIreneo ricorda, durante il soggiorno di Giovanni a Efeso, il suo scontro con Cerinto, un cristiano poi giudicato eretico che sosteneva una dottrina adozionista. In tal senso possono essere contestualizzati gli accenni presenti nel quarto vangelo alla preesistenza del Logos-Ges\u00f9.\nTertulliano accenna brevemente a un episodio secondo il quale Giovanni a Roma, sede del martirio di Pietro e Paolo, fu immerso nell'olio bollente, ma non ne pat\u00ec e fu esiliato in un'isola (Patmo). Il miracolo, che non trova riscontro in nessun'altra fonte storica e va probabilmente inteso come una leggenda tardiva, non \u00e8 contestualizzato, ma la tradizione cristiana (ripresa in particolare dalla \"Legenda Aurea\" c. 69) lo ha localizzato presso la Chiesa di San Giovanni in Oleo, nei dintorni della Porta Latina, sotto l'imperatore Domiziano. Un possibile accenno al supplizio inflitto a Giovanni, secondo una recente e suggestiva ipotesi, \u00e8 presente nella IV satira di Giovenale: dopo la narrazione dell'uccisione, per ordine di Domiziano, del nobile Acilio Glabrione, probabilmente a causa della sua adesione al Cristianesimo, \u00e8 raccontata la cattura di un enorme pesce \"peregrinus\" (straniero) che l'imperatore avrebbe cucinato in una capiente padella in veste di Pontefice Massimo. L'allusione a Giovanni potrebbe cogliersi dal significato cristologico dell'immagine del pesce, dal contesto dell'intera satira, e dal legame fra la persecuzione anticristiana di Domiziano e un'indagine concernente il \"fiscus iudaicus\".\nTradizione archeologica.\nSul sito a Efeso, considerato sede del sepolcro di Giovanni, fu costruita una basilica nel VI secolo, sotto l'imperatore Giustiniano, della quale oggi rimangono solo tracce.\nA Patmo una grotta detta \"dell'Apocalisse\" viene indicata come dimora dell'apostolo durante il suo momentaneo esilio. Dal 1999 \u00e8 uno dei Patrimoni dell'umanit\u00e0 dell'UNESCO, assieme al Monastero di San Giovanni.\nRicerche archeologiche condotte alla fine del secolo scorso, sulla base delle visioni della monaca agostiniana Anna Katharina Emmerick (1774 - 1824), hanno permesso il ritrovamento a circa 9\u00a0km a sud di Efeso della casa di Maria (da non confondere con la \"Santa Casa\" di Loreto), dove sarebbero vissuti la madre di Ges\u00f9 e l'apostolo Giovanni.\nMorte.\nGiovanni rappresenta un caso particolare tra i dodici apostoli poich\u00e9 la tradizione lo indica come l'unico morto per cause naturali e non per martirio, tanto che i paramenti liturgici per la sua festa sono bianchi e non rossi. Oltre agli Atti di Giovanni, alcune indicazioni patristiche sono concordi nel datare la morte a Efeso sotto l'impero di Traiano (98-117) e Girolamo specifica la data con precisione al 68\u00ba anno dopo la passione del Signore, cio\u00e8 nel 98-99. Esiste comunque una secolare tradizione, riportata anche nella \"Legenda Aurea\", secondo cui Giovanni fu martirizzato a Roma, presso porta Latina, durante la persecuzione di Domiziano; constatato che l'olio bollente non riusciva a bruciare il corpo dell'apostolo, Domiziano lo accec\u00f2 e lo rimand\u00f2 ad Efeso, dove poi mor\u00ec.\nCome racconta il quarto vangelo (), c'era tra le comunit\u00e0 cristiane la curiosa leggenda per cui Giovanni, l'apostolo prediletto, non sarebbe morto prima della parusia di Ges\u00f9. La leggenda traeva ispirazione dalla longevit\u00e0 dell'apostolo: un'et\u00e0 di 90-100 anni rappresentava per l'epoca un elevato traguardo. Assumendo inoltre l'autenticit\u00e0 giovannea dell\"Apocalisse\", testo che rivela la fine del mondo e il ritorno del Signore, poteva essere logico ipotizzare che all'apostolo sarebbe stato concesso di vivere quello che aveva visto estaticamente. Alla morte di Giovanni alcuni suoi discepoli hanno inserito in appendice il racconto per chiarire che la leggenda non aveva fondamento nella predicazione di Ges\u00f9.\nL'apocrifo \"Atti di Giovanni\" descrive una sua lunga preghiera d'addio e varie versioni (considerate tutte leggende tardive) divergono circa la sua fine:\nOpere attribuite o riferite.\nA Giovanni la tradizione cristiana ha attribuito (ne \u00e8 considerato l'autore) o riferito (\u00e8 il soggetto della narrazione) alcune opere. Una divisione immediata \u00e8 tra quelle canoniche, incluse tra i libri della \"Bibbia\" (nella fattispecie del \"Nuovo Testamento\"), e apocrife (cio\u00e8 escluse dalla \"Bibbia\").\nCanoniche.\nPer secoli la tradizione cristiana ha attribuito all'apostolo Giovanni il quarto vangelo, la prima lettera e l'Apocalisse. Nell'antichit\u00e0 qualche dubbio era sorto sulla paternit\u00e0 della seconda e terza lettera, che alcuni attribuivano a un Giovanni \"presbitero\" diverso dall'apostolo, ma la tradizione ha poi di fatto identificato i due Giovanni. In epoca contemporanea storici ed esegeti hanno rinunciato ad attribuire le cinque opere alla redazione di un unico personaggio e preferiscono parlare di una scuola (o circolo o tradizione) giovannea, che si rif\u00e0 alla testimonianza e all'insegnamento dell'apostolo.\nLa redazione delle opere, scritte in greco, \u00e8 ipotizzata a Efeso verso fine I - inizio II secolo.\nPensiero.\nI cinque testi tradizionalmente attribuiti all'apostolo Giovanni mostrano, oltre a somiglianze di stile e vocabolario, anche temi concettuali e teologici comuni. Come sopra indicato l'esegesi contemporanea attribuisce la redazione definitiva dei testi non direttamente a Giovanni, ma a una scuola di pi\u00f9 autori-redattori che pu\u00f2 aver raccolto l'insegnamento dell'apostolo. In tale ottica, la \"teologia giovannea\" deve essere vista non come il frutto diretto di un singolo pensatore, ma come il condensato di una tradizione ecclesiologica a lui riferita.\nNella sostanza la teologia giovannea non si differenzia da quella presente implicitamente o esplicitamente negli altri scritti cristiani neotestamentari. Alcuni concetti sono per\u00f2 introdotti o sviluppati in una maniera propria e particolare che non trova paralleli.\n\"Logos\".\nLa pi\u00f9 nota peculiarit\u00e0 della teologia giovannea \u00e8 la definizione di Ges\u00f9 come \"Logos\" (vedi in particolare il prologo evangelico nel cap. , ma anche e ). Il termine greco \u00e8 ampiamente polisemico e pu\u00f2 significare \"parola\", \"dialogo\", \"ragionamento\", \"progetto\", \"ragion d'essere\". Nelle traduzioni bibliche, che non possono rendere la polisemia originaria, viene talvolta reso con \"parola\" (escludendo cos\u00ec gli altri campi semantici) oppure con \"verbo\" (traslitterazione della resa \"verbum\", adottata dalla \"Vulgata\" di Girolamo, che per\u00f2 non ha nulla a che vedere con la forma grammaticale omonima).\nAl \"Logos\" giovanneo vengono attribuite esplicitamente alcune caratteristiche presenti anche in alcune lettere paoline, ma non esplicitate negli altri tre vangeli. Per questo Giovanni \u00e8 stato dalla tradizione successiva indicato come l'evangelista teologo per eccellenza. In particolare, il \"Logos\"-Ges\u00f9 \u00e8 Dio (), \u00e8 preesistente alla creazione del cosmo (), e questo \u00e8 stato fatto tramite lui ().\nUna particolare enfasi viene data al fatto che il \"Logos\" preesistente si \u00e8 fatto carne (), in modo tale da essere ascoltato, visto, contemplato, toccato. Nel cosiddetto \"discorso del pane\" di , dove a Ges\u00f9 viene attribuita una lunga esortazione eucaristica, viene poi adottato il verbo \"masticare\" (reso solitamente col pi\u00f9 blando \"mangiare\") che vuole sottolineare la presenza reale-materiale, e non solo simbolica-spirituale, nel pane eucaristico.\nQuesti accenni alla preesistenza e alla realt\u00e0 materiale dell'incarnazione, dai biblisti e storici contemporanei, sono solitamente contestualizzati al panorama teologico delle chiese nelle quali i testi sono stati redatti (\"sitz in leben\", situazione vitale).\nL'autore (l'apostolo Giovanni e/o i suoi discepoli) voleva con queste precisazioni contestare alcune correnti teologiche giudicate eretiche come l'adozionismo (per cui Ges\u00f9 non era \"figlio di Dio\" dalla nascita, ma solo una persona virtuosa \"adottata\" da Dio al momento del suo battesimo) e il docetismo (per cui Ges\u00f9 non era umano ma lo era solo in modo apparente).\nGiovanni Battista.\nLa figura di Giovanni Battista \u00e8 presente anche negli altri tre vangeli. Mentre per\u00f2 in questi viene affermata solo una sorta di priorit\u00e0 cronologica su Ges\u00f9, lasciando al Battista un implicito ruolo di precursore, il \"vangelo di Giovanni\" afferma esplicitamente la sua inferiorit\u00e0 a Ges\u00f9 il messia atteso: \"Lui deve crescere e io invece diminuire\" (, vedi anche ).\nAssumendo la tradizionale identificazione dell'\"altro discepolo\" di con lo stesso Giovanni, questa preferenza di Ges\u00f9 al Battista pu\u00f2 avere un fondamento autobiografico. \u00c8 possibile inoltre che alcune delle chiese cristiane di fine I secolo, a Efeso o altrove, si siano confrontate con singoli fedeli o gruppi che si rifacevano al movimento battista: \u00e8 il caso p.es. di Apollo che era nativo di Alessandria e \"conosceva il battesimo di Giovanni\", ma che a Efeso ader\u00ec al cristianesimo (). In tal caso questi accenti hanno uno scopo apologetico.\nMondo e Giudei.\nTutti i quattro vangeli concordano nel sostenere che il ministero di Ges\u00f9 fu caratterizzato, dal punto di vista umano, da un sostanziale fallimento: le autorit\u00e0 ebraiche non lo riconobbero come il messia atteso, le folle passarono da un iniziale entusiasmo ad un progressivo abbandono (la cosiddetta \"crisi galilaica\"), al suo arresto anche gli apostoli (secondo fece eccezione il discepolo che amava) lo abbandonarono per paura. Il quarto vangelo sottolinea in diversi \"loci\" questo rifiuto, opponendo alla rivelazione di Ges\u00f9-\"Logos\" incarnato il suo rifiuto da parte di due categorie, il mondo-cosmo () e i Giudei (, e in particolare durante il processo di Ges\u00f9 nel c.).\nQuesta colorazione negativa in blocco dei \"Giudei\" ha portato alcuni a vedere in Giovanni un esplicito antisemitismo. Tuttavia questa categoria dev'essere intesa come una sorta di finzione letteraria, raggruppante gli oppositori di Ges\u00f9, e non come l'indicazione di un gruppo etnico. Tra i Giudei lo stesso vangelo riporta che diversi credettero in lui , e tutti i cristiani della prima ora erano Giudei, come lo stesso Ges\u00f9.\nDualismo.\nOltre al dualismo antitetico Ges\u00f9-\"Logos\" / Giudei-Mondo, in particolare nel quarto vangelo compaiono antitesi dualiste come luce/tenebre, spirito/carne, vita/morte, fede/non fede.\nL'inquadramento storico di questo dualismo ha dato origine a numerose speculazioni:\nAnticristo.\nIn alcuni passi della Prima e Seconda lettera di Giovanni () viene nominato l'Anticristo. In questi testi l'epiteto non sembra essere riferito a un preciso e definito personaggio storico (notare il plurale in ), quanto piuttosto a una tendenza o corrente che negava Ges\u00f9, e in particolare l'incarnazione del Figlio-\"Logos\" in Ges\u00f9.\nLa figura dell'Anticristo ha goduto di una certa fortuna nella successiva tradizione cristiana che per\u00f2 lo ha decontestualizzato dalla situazione redazionale (\"sitz in leben\") delle lettere: di volta in volta qualche studioso o autore cristiano, senza per\u00f2 il riconoscimento ufficiale del magistero, ha bollato come anticristo qualche autorevole personaggio storico che si opponeva alla Chiesa o alla sua attivit\u00e0.\nLa tradizione giovannea nella storia della Chiesa.\nGiovanni e la tradizione esoterica.\nSecondo la tradizione esoterica Giovanni avrebbe ricevuto un insegnamento segreto dallo stesso Ges\u00f9 e questo insegnamento Giovanni lo avrebbe trasmesso in seguito a una Chiesa invisibile. Secondo questa concezione, il cristianesimo ufficiale o essoterico, quindi, non sarebbe altro che una volgarizzazione di quell'insegnamento primitivo. Secondo la tradizione esoterica accanto a una Chiesa di Pietro essoterica ed esteriore esiste invisibile e sotterranea una Chiesa di Giovanni, una chiesa pi\u00f9 interiore. Non \u00e8 quindi un caso che Giovanni \u00e8 stato ed \u00e8 il patrono di numerose societ\u00e0 segrete. Egli \u00e8 per esempio tenuto in alta considerazione dalla massoneria.Delle disavventure del pensiero originario di Giovanni all'interno di questa tradizione esoterica c'\u00e8 da annoverare per esempio l'esperienza della Chiesa Gioannita, una setta che si rifaceva appunto all'evangelista Giovanni e ai suoi cosiddetti \"insegnamenti segreti\" che in seguito si \u00e8 dissolta in un'altra setta denominata \"Chiesa Gnostica\". di generazione in generazione sino ad arrivare ai Templari, che di questa Chiesa sarebbero un'espressione.In questo campo le opinioni che circolano sono le pi\u00f9 disparate. Tra le tante, quella che vede Giovanni affidare i suoi insegnamenti a Maria Maddalena prima che questa si imbarcasse diretta verso la Francia. Ovviamente non si pu\u00f2 affermare nulla sulla veridicit\u00e0 di quanto qui narrato, ma solo sulla reale esistenza di questi racconti storici, in quanto essi sono stati comunque prodotti e hanno avuto un seguito pi\u00f9 o meno numeroso.\nRiferimenti a Giovanni in Dante Alighieri.\nAi tempi di Dante, correva voce che l'apostolo Giovanni fosse salito in Cielo in anima e corpo, voce che lo stesso Giovanni sfata nel canto xxv del Paradiso.\nGiovanni e Cristoforo Colombo.\nCos\u00ec riferisce l'Abate Ricciotti, archeologo e storico del cristianesimo, sulla stima che l'ammiraglio genovese Cristoforo Colombo nutriva per San Giovanni:\nGiovanni e l'oriente cristiano.\nL'oriente cristiano, almeno in alcune sue parti, si \u00e8 ispirato a Giovanni pi\u00f9 dell'occidente. Nella letteratura russa, in particolare, \u00e8 facile trovare dei filoni giovannei in vicende e personaggi che sembrano pensati come testimonianze delle reali prospettive sovrumane aperte dallo spirito di Giovanni: \"L'idiota\" di Dostoevskij, ad esempio, la figura di Aljoscia dei \"Fratelli Karamazov\", ma anche la vita degli staretz e di molto monachesimo asiatico.\nGiovanni in epoca moderna.\nLawrence distingue tra Ges\u00f9, ben descritto dall'apostolo Giovanni, autore del quarto vangelo, il vangelo dell'amore, e un Giovanni di Patmo, che \u00e8 invece per Lawrence l'autore della sola \"Apocalisse di Giovanni\". L'apocalisse infatti, secondo la lettura che ne d\u00e0 Lawrence, risulta un testo carico di odio e d'invidia. Di l\u00ec a considerare Giovanni, Giovanni di Patmo come lui lo chiama, alla stregua di un Giuda, il passo \u00e8 breve.Una sua ipotesi sostiene che la cosiddetta \"Apocalisse di Giovanni\", sia in realt\u00e0 il rimaneggiamento di un testo originariamente pagano, reso cristiano da Giovanni di Patmo.Il testo di Lawrence su Giovanni verr\u00e0 ripreso in un saggio apparso in una prima edizione nel 1978 dal titolo \"Introduzione all'Apocalisse di D.H.Lawrence\". Gli autori sono il filosofo francese, contiguo ai movimenti dell'anti-psichiatria di Gilles Deleuze e Fanny Deleuze. Lo stesso Deleuze ne curer\u00e0 una seconda edizione riveduta che uscir\u00e0 nel 1993.\nIspirazioni giovannee nella teosofia.\nTra gli esponenti del movimento teosofico, sorto sul finire del XIX secolo da una concezione secondo la quale la religione vera e originaria \u00e8 una sola e le religioni ufficiali non sono che aspetti parziali di quest'unica religione, Rudolf Steiner, pedagogo ed esoterista, \u00e8 il pi\u00f9 vicino e sensibile alla figura di Giovanni, a cui ha dedicato svariate conferenze pubbliche e infine due libri rispettivamente sull\"Apocalisse di Giovanni\" (1908) e il relativo \"Vangelo di Giovanni\".\nGiovanni il Teologo e la psicoanalisi: due prospettive a confronto.\nPi\u00f9 recentemente, nel '900, con l'apparire della nuova scienza dell'inconscio, si \u00e8 occupata della figura per certi aspetti enigmatica di Giovanni e dei testi giovannei, di una ricchezza di simboli che non ha uguali, anche la psicoanalisi.\nGiovanni evangelista e Jung.\nTra gli psicoanalisti che sono intervenuti, con le loro specifiche competenze sull'inconscio, in questa riflessione ormai bimillenaria sulla figura di Giovanni e le prospettive riflessive a cui aprono i suoi testi, va segnalato in particolare lo stesso Carl Gustav Jung.\nEdipo e Cristo.\nAncor pi\u00f9 recentemente una psicoanalista anch'essa di formazione junghiana, Silvia Montefoschi, dopo la pubblicazione nel 1979 di un testo \"Oltre il confine della persona\", in cui metteva a confronto la vicenda edipica e la vicenda cristica di cui sono espressione rispettivamente il pi\u00f9 antico \"mito greco di Edipo\", centrale in psicoanalisi, e il mito di Cristo, pubblica nel 1997 \"Il regno del figlio dell'uomo\", nel quale sviluppa il discorso precedente mostrando ancor pi\u00f9 la continuit\u00e0 evolutiva del discorso cristico e del discorso psicoanalitico grazie proprio alla mediazione di colui che secondo tale interpretazione rappresenta la coscienza cristica al massimo livello e che designa con il termine di \"coscienza giovannea\".\nIl progetto giovanneo (psicoanalisi).\nSempre in \"Il regno del figlio dell'uomo\" (1997) dalla lettura attenta e dialogica della psicoanalista con la parola del teologo ed evangelista coglie quello che \u00e8 il progetto giovanneo nel passare dalla coscienza cristica che \u00e8 la coscienza della consustanzialit\u00e0 tra il figlio e il padre ovvero tra l'uomo e dio a quella della assoluta identicit\u00e0 tra l'umano e il divino. Questa intuizione \u00e8 anche la consapevolezza, come progetto, che la consustanzialit\u00e0 sul piano del pensiero sia anche un'assoluta identicit\u00e0 sul piano della realt\u00e0 concretamente vivente.\nCos\u00ec scrive Giovanni:\nE ancora:\nE nel lavoro di attuazione di questa intuizione giovannea, in cui consta il progetto giovanneo, vede l'ulteriore evoluzione della coscienza cristica alla cui attuazione si sono dati il cambio in maniera sotterranea e esoterica come in una staffetta passandosi il testimone i mistici e i filosofi raggiungendo infine Hegel e individua l'ultimo passaggio del testimone proprio nella psicoanalisi in cui il discorso per la prima volta si manifesta a livello essoterico.\u00c8 infatti la psicoanalisi che sin dallo stesso Freud riconosce il femminile come un soggetto attivo anche se inconsapevole di s\u00e9, avvicinando cos\u00ec il momento in cui il progetto giovanneo giunger\u00e0 a compimento e con esso l'immagine di Dio raggiunger\u00e0 la sua completezza: nel momento in cui anche la figlia si far\u00e0 simile al padre tutt'uno col padre.Del resto gi\u00e0 Jung aveva individuato nell'immagine trinitaria di Dio propria del cristianesimo una incompletezza e riteneva che per colmarla occorreva una quarta persona che era l'ombra di questo Dio cristiano, ci\u00f2 che questo dio cristiano non voleva riconoscere in s\u00e9 e che proiettava fuori di s\u00e9 come altro da s\u00e9. Jung \u00e8 proprio in questi termini che spiega il simbolo dell'Anticristo, l\"umbra trinitatis\" che urge per venire alla luce, essendosi l'opposizione tra i contrari acutizzata al punto da spezzare il mondo in due e che quale met\u00e0 dell'essere negata fa s\u00ec a sua volta che esso neghi che l'essere si dia soltanto nella dualit\u00e0 maschile Padre-Figlio ovvero nella dialettica spirituale Padre-Figlio, s\u00ec che l'Anticristo quale autore di questa nuova negazione assume il volto del \"maligno\".L'allieva di Jung tuttavia, pur riconoscendosi d'accordo con il suo maestro, ritiene che questa persona esista gi\u00e0 compresa nella trinit\u00e0 ed \u00e8 ci\u00f2 che tradizionalmente \u00e8 stato chiamato Spirito Santo, quale dio-femmina ovvero quello stesso spirito che consustanziava il Padre e il Figlio. Lo Spirito quale dialettica erotica Madre-Figlia completa cos\u00ec l'altra dialettica, la dialettica spirituale Padre-Figlio.\nPatronati di san Giovanni.\n\u00c8 patrono degli scrittori assieme a San Cassiano di Imola, Santa Teresa d'Avila e Francesco di Sales. Molti sono i luoghi suoi patronati:\nOpere d'arte ispirate a san Giovanni.\nL'attributo di San Giovanni \u00e8 l'aquila perch\u00e9 lui, rispetto agli altri tre evangelisti, nel vangelo ha parlato con una visione pi\u00f9 alta e ampia, per questo si dice che lui volava alto come appunto questo volatile. Raccoglie questa interpretazione anche Dante Alighieri, che nella sua \"Divina Commedia\", al canto XXVI, versetto 53, del \"Paradiso\" lo definisce \u00ab [...] aguglia di Cristo...\u00bb"}
{"id": "35279", "revid": "809148", "url": "https://it.wikipedia.org/wiki?curid=35279", "title": "Azione (fisica)", "text": "In fisica, in particolare nella meccanica hamiltoniana e lagrangiana, l'azione \u00e8 una grandezza che caratterizza in generale lo stato e l'evoluzione di un sistema, permettendo di studiarne il moto. \u00c8 una grandezza scalare con le dimensioni di un'energia per un tempo e matematicamente \u00e8 definita come un funzionale che agisce sullo spazio delle fasi e restituisce numeri reali.\nNel caso si consideri un'azione che sia locale, essa deve essere definita attraverso un integrale. In generale, lo spazio delle fasi non deve essere necessariamente uno spazio funzionale, in quanto si possono trattare oggetti come le geometrie non commutative.\nSi tratta di uno strumento utilizzato in meccanica classica, nell'elettromagnetismo, nella meccanica relativistica e nella meccanica quantistica.\nStoria.\nIl concetto di \"azione\" \u00e8 stato introdotto da Maupertuis per sistemi scleronomi nel 1746. Secondo la sua definizione, in un sistema di formula_1 coordinate generiche formula_2, intendendo l'integrale dell'energia cinetica formula_3 tra due istanti formula_4 e formula_5 dell'evoluzione temporale del sistema:\nQuesta quantit\u00e0 viene chiamata \"azione ridotta\" in quanto funzionale applicato al percorso seguito da un sistema fisico che non considera la dipendenza dal parametro temporale formula_7. Nei sistemi scleronomi l'energia cinetica \u00e8 pari alla met\u00e0 dell'integrale di Hamilton, quindi l'azione ridotta \u00e8 esprimibile come integrale di cammino:\ndove formula_9 \u00e8 la quantit\u00e0 di moto generalizzata. Il principio di Maupertuis stabilisce che lungo l'effettiva traiettoria seguita dal sistema questo funzionale \u00e8 stazionario.\nEulero, nelle sue Riflessioni su alcune leggi generali della natura del 1748, definisce \"sforzo\" come l'opposto dell'integrale dell'energia potenziale:\nHamilton, alla luce della recente trattazione lagrangiana della meccanica analitica, unific\u00f2 le due definizioni precedenti in una pi\u00f9 generale che tenesse conto di entrambi i contributi, e che portasse alle medesime conclusioni della meccanica newtoniana. Egli defin\u00ec l'azione nel seguente modo:\nDefinizione.\nIn fisica esistono diverse definizioni di azione. Solitamente si fa corrispondere all'azione un integrale rispetto al tempo ed eventualmente rispetto ad un insieme di variabili spaziali, e talvolta l'integrale viene effettuato lungo la curva percorsa dal sistema considerato nello spazio delle configurazioni. In meccanica lagrangiana ed hamiltoniana \u00e8 solitamente definita come l'integrale nel tempo di una funzione caratteristica del sistema meccanico considerato, la Lagrangiana, valutato tra gli istanti iniziali e finali dell'evoluzione temporale del sistema tra due posizioni.\nLa principale motivazione nel definire il concetto di azione risiede nel principio variazionale di Hamilton, secondo il quale ogni sistema meccanico \u00e8 caratterizzato dal fatto che la sua evoluzione temporale tra due posizioni nello spazio minimizza l'azione. Nell'ambito del calcolo delle variazioni tale enunciato si esprime dicendo che l'evoluzione temporale di un sistema fisico fra due istanti dello spazio delle fasi \u00e8 un punto stazionario per l'azione, solitamente un punto di minimo, per piccole perturbazioni della traiettoria percorsa. Il principio variazionale permette in questo modo di riformulare le equazioni del moto, in genere equazioni differenziali, attraverso un'equivalente equazione integrale.\nSe l'azione formula_12 pu\u00f2 essere espressa attraverso un operatore integrale nel tempo tra gli istanti iniziale e finale dell'evoluzione del sistema, si ha:\ndove l'integrando formula_14 \u00e8 la Lagrangiana. L'azione ha le dimensioni di un'energia per tempo, e pertanto \u00e8 misurata in joule\u2022secondo.\nIn un contesto pi\u00f9 formale, si consideri una variet\u00e0 differenziabile \"n\"-dimensionale formula_15, una variet\u00e0 detta \"bersaglio\" formula_3 e sia formula_17 lo spazio delle configurazioni delle funzioni lisce da formula_15 a formula_3. In meccanica classica, ad esempio, formula_15 \u00e8 la variet\u00e0 monodimensionale formula_21 che rappresenta il tempo, e lo spazio bersaglio \u00e8 il fibrato cotangente dello spazio delle posizioni generalizzate.\nL'azione \u00e8 un funzionale formula_22 che mappa su formula_21 (e non su formula_24 per ragioni fisiche). Affinch\u00e9 l'azione sia locale \u00e8 necessario imporre ulteriori restrizioni sul funzionale: se formula_25 si assume che formula_26 sia l'integrale su formula_15 della Lagrangiana formula_28, che \u00e8 funzione di formula_29, delle sue derivate e della posizione. Esplicitamente, l'azione \u00e8 definita nel seguente modo:\nLa maggior parte delle volte si assume che la Lagrangiana dipenda soltanto dal valore del campo e dalla sua derivata prima, poich\u00e9 conoscendo la posizione e la velocit\u00e0 di ogni elemento che compone un sistema meccanico \u00e8 possibile caratterizzarne completamente la dinamica, e prevedere in qualche modo la sua evoluzione.\nEquazioni variazionali di Eulero.\nSe formula_15 \u00e8 compatto, le condizioni al contorno si ottengono specificando il valore di formula_29 al frontiera di formula_15, altrimenti si ottengono fornendo opportuni limiti per formula_29 quando formula_35 tende all'infinito. Questo rende possibile ottenere l'insieme delle funzioni formula_29 tali che tutte le derivate funzionali di formula_37 su formula_29 sono nulle e formula_29 soddisfa le condizioni al contorno date. Tale insieme \u00e8 determinato, considerando le condizioni al contorno, dalle soluzioni on shell delle equazioni di Eulero-Lagrange:\nIl membro sinistro \u00e8 la derivata funzionale dell'azione rispetto a formula_29.\nIn meccanica classica la Lagrangiana \u00e8 data dalla somma tra l'energia cinetica formula_3 e il potenziale formula_43 o, analogamente, dalla differenza tra l'energia cinetica e l'energia potenziale formula_44. In coordinate lagrangiane \u00e8 definita quindi nel seguente modo:\nInvariante di Poincar\u00e9.\nUn invariante temporale viene definito come una grandezza formula_46 tale che:\nPer un sistema hamiltoniano la circuitazione lungo un'orbita (intesa come traiettoria chiusa) dell'Hamiltoniana \u00e8 nullo, e l\"'invariante di Poincar\u00e9\" viene definito come (l'opposto del) l'integrale temporale di tale circuitazione:\nin quanto da lui adottato nella teoria delle orbite. Introducendo una variabile periodica formula_49 per mettere la curva e l'Hamiltoniana in forma parametrica, sviluppando la derivata totale dell'Hamiltoniana si ha:\nquindi introducendo le equazioni di Hamilton:\ne integrando per parti:\nSi dimostra quindi che questo invariante corrisponde all'azione ridotta lungo una traiettoria chiusa formula_53 nello spazio delle fasi, ovvero alla circuitazione:\nsemplicemente parametrizzando la curva e le variabili coniugate:\nAzione classica.\nAnche in fisica classica l'azione \u00e8 definita come un funzionale (integrale) formula_12 che agisce su un insieme di funzioni dipendenti dal tempo ed eventualmente dallo spazio, e restituisce uno scalare. In meccanica classica un sistema fisico \u00e8 descritto da formula_57 coordinate generalizzate formula_58, ed evolve tra due stati formula_59 e formula_60 nell'intervallo temporale compreso tra gli istanti formula_4 e formula_5.\nL'integrale che definisce l'azione nell'intervallo compreso tra formula_4 e formula_5 \u00e8 dunque il seguente:\ndove formula_66 denota la Lagrangiana del sistema.\nIl principio variazionale afferma che l'evoluzione del sistema fisico \u00e8 la soluzione dell'equazione variazionale:\nIn un sistema scleronomo, in particolare, anche l'azione ridotta formula_68 sulla traiettoria di un oggetto \u00e8 stazionaria, come stabilito dal principio di Maupertuis.\nAzione relativistica.\nL'approccio hamiltoniano ha il vantaggio di essere facilmente esteso e generalizzato. Per essere invariante, l'azione deve dipendere da quantit\u00e0 invarianti. La pi\u00f9 semplice di queste quantit\u00e0 \u00e8 il tempo proprio, indicato con formula_69, ovvero il tempo misurato da un orologio in un sistema di riferimento solidale con la particella. In accordo con la relativit\u00e0 ristretta si ha che la quantit\u00e0:\ndove con formula_71 si \u00e8 indicata la velocit\u00e0 della luce e con formula_72 \u00e8 la variazione infinitesima del tempo proprio. Per un punto materiale non soggetto a forze l'azione relativistica \u00e8 data da:\ndove con formula_74 si \u00e8 indicata la massa inerziale della particella."}
{"id": "35284", "revid": "182193", "url": "https://it.wikipedia.org/wiki?curid=35284", "title": "Ranica", "text": "Ranica (\"Ranga\" , \"La R\u00e0nga\" , \"Laranga\" , o \"R\u00e0niga\" in dialetto bergamasco, \"Larianica\" in latino medievale) \u00e8 un comune italiano di abitanti della provincia di Bergamo in Lombardia. Situato sulla destra orografica del fiume Serio, dista circa 3 chilometri dal capoluogo orobico. Fa parte della Comunit\u00e0 montana della Valle Seriana.\nGeografia fisica.\nTerritorio.\nIl territorio comunale di Ranica \u00e8 interamente situato sulla destra orografica della val Seriana, ad un'altezza compresa tra i 260 del fondovalle ed i 726 m s.l.m. del Colle di Ranica, principale rilievo del comune nonch\u00e9 propaggine del colle Maresana.\nTerritorialmente \u00e8 delimitato a Nord dal comune di Ponteranica mediante la linea che include la parte sommitale del colle di Ranica e la parte pi\u00f9 a monte della piccola Val Rossa, posta tra i monti Zuccone e Solino, frontalmente al borgo di Olera. \u00c8 invece il corso del fiume Serio che lo divide a Sud dal comune di Gorle ed a Sud-Est da quelli di Villa di Serio e Scanzorosciate, mentre ad Ovest confina con Torre Boldone, con cui nel tratto pi\u00f9 a valle condivide il corso del torrente Gardellone. Infine \u00e8 diviso ad Est e Nord-Est da Nese, frazione di Alzano Lombardo, mediante la parte finale del torrente Nesa, fino allo sbocco di quest'ultimo nel Serio.\nIl nucleo abitativo risulta essere ormai fuso con soluzione di continuit\u00e0 con i limitrofi paesi posti lungo l'asta del Serio, in quella che viene ormai definita come una citt\u00e0 allungata che si protrae da Bergamo fino ad Albino. In ogni caso numerose sono le contrade e le localit\u00e0 che, storicamente e geograficamente, compongono Ranica: si va dalle collinari \"Botta\", \"Bergamina\", \"Ripa\" e \"Valledonata\", a \"Chignola Alta\" e \"Chignola Bassa\", poste sul confine con Torre Boldone, a \"Borgosale\" attigua al corso del Nesa, oltre alle centrali \"Chiesa\" e \"Castello\". Separate dal corso della vecchia strada provinciale della valle Seriana, si trovano \"Viandasso\" e \"La Patta\", situate nella piana alluvionale del fiume Serio vicino al confine con Gorle e Torre Boldone.\nPer ci\u00f2 che concerne la viabilit\u00e0, oltre rete stradale ordinaria ed alla suddetta \"vecchia provinciale\", vi sono la S.P.35, arteria di scorrimento della valle, e la tranvia Bergamo-Albino, una linea metro tranviaria che collega il paese con la citt\u00e0 di Bergamo. Inaugurata nel 2009, ha permesso di decongestionare le strade della zona.\nPer ci\u00f2 che concerne l'idrografia, oltre al fiume Serio, numerosi sono i corsi d'acqua che attraversano il territorio comunale. Quello con portata maggiore \u00e8 il Gardellone, affluente del Serio da destra, che si sviluppa nell'omonima valle e che raccoglie le acque di numerosi piccoli rivoli composti dalle acque in eccesso provenienti dai colli circostanti. Discreta rilevanza ricopre anche il Nesa, che transita in Ranica solo nel suo tratto finale, dove funge da confine con Alzano.\nNotevole importanza \u00e8 invece attribuibile a due canali artificiali, la roggia Morlana e la roggia Serio Grande, che molto hanno aiutato lo sviluppo agricolo ed industriale del territorio. Costruite nel periodo compreso tra il XII ed il XIII secolo, nascono dalle vasche di carico poste nella porzione meridionale di Albino.\nGi\u00e0 in epoca medievale ricoprivano un ruolo fondamentale per i possedimenti del comune di Bergamo presso le campagne della pianura bergamasca, importanza che crebbe nel XIX secolo con l'espansione industriale. Fino alla seconda met\u00e0 del XX secolo erano presenti anche le rogge Guidana e Vescovada, il cui tragitto venne successivamente modificato rendendole dipendente dalla roggia Morlana.\nEtimologia.\nNumerose sono le teorie legate all'origine del toponimo. La pi\u00f9 accreditata \u00e8 quella che lo vorrebbe far derivare dal lemma di origine celtica \"Lar\" (capo o comandante) ed al suo aggettivo derivato \"Laran\", ovvero qualcosa di propriet\u00e0 del capo. L'area identificata come \"Laran\", appartenente quindi ad una personalit\u00e0 di rilievo (fors'anche al sovrano), si estendeva dai torrenti Nesa fino al Morla, includendo di fatto tutta la zona collinare che ha il suo epicentro nel colle di Ranica. Da questa voce pre-romana, risalente al periodo gallico-etrusco, si arriv\u00f2 ad una latinizzazione del nome, che venne quindi traslato in \"Larianica\". Per secoli la dicitura rimase sostanzialmente invariata (si arriv\u00f2 a \"Laranica\"), tanto che anche attualmente in dialetto bergamasco \u00e8 consuetudine utilizzare il termine \"La Ranga\", nome riportato anche su una cartina geografica del XVI secolo dipinta in una galleria dei Musei Vaticani. A tal riguardo anche il vicino comune di Ponteranica pu\u00f2 dare preziose indicazioni, in quanto derivante da \"Post-Laranica\", ovvero territorio situato al di l\u00e0 della zona denominata \"Laranica\".\nNei secoli seguenti al Medioevo vi fu una notevole alternanza tra l'utilizzo di \"Laranica\" con quello di \"La Ranica\", finch\u00e9 un decreto attuato dal neonato Regno d'Italia, fiss\u00f2 il nome eliminando in modo definitivo\nil prefisso-articolo, che rimase solamente nella lingua parlata.\nPochi riscontri paiono avere invece le teorie perorate da Dante Olivieri e da Elia Fornoni, che vedrebbero legato il nome del paese nel primo caso al gentilizio latino \"Hilarius\" e quindi \"Hilarianica\" (terra di Hilarius), mentre nel secondo dal nome nobiliare celtico \"Larius\", da cui poi sarebbe derivato \"Larianica\", ovvero possedimento della famiglia di \"Larius\".\nPriva di fondamenta \u00e8 anche l'opinione che vorrebbe collegare il toponimo a \"Lariana\", ovvero un bosco o una selva che avrebbe ricoperto queste zone millenni or sono.\nStoria.\nDalla preistoria alla dominazione romana.\nI pi\u00f9 antichi reperti rinvenuti sul territorio riconducono all'et\u00e0 preistorica: tra questi si segnalano resti legati allo sfruttamento ed alla lavorazione della selce, che dovrebbero risalire ad un periodo compreso tra il neolitico e l'antica et\u00e0 del bronzo, con una notevole intensificazione dello sfruttamento nell'et\u00e0 del rame (circa 3.000 a.C.). Tuttavia \u00e8 probabile che queste zone furono frequentate gi\u00e0 dal Paleolitico, considerati i ritrovamenti effettuati nei paesi vicini. \nSi trattava in ogni caso di insediamenti sporadici, tanto che il livello di antropizzazione rimase molto basso per parecchi secoli: i primi stanziamenti fissi di una certa consistenza risalirebbero invece al VI secolo a.C., quando in quest'area si stabilirono gli Orobi, popolazione di origine ligure dedita alla pastorizia, a cui si aggiunsero ed integrarono, a partire dal V secolo a.C., le popolazioni di ceppo celtico, tra cui i Galli Cenomani. A tal riguardo interessante \u00e8 la scoperta, effettuata nel 1897 nei pressi del guado del fiume Serio presso Viandasso, di una tomba risalente al II secolo a.C., nella quale erano conservati anche alcuni suppellettili.\nTuttavia la prima vera e propria opera di urbanizzazione fu opera dei Romani, che conquistarono la zona e la sottoposero a centuriazione, ovvero ad una suddivisione dei terreni a pi\u00f9 proprietari, a partire dal I secolo d.C.. Questa prevedeva un \"vicus Larianum\" nel territorio compreso tra i torrenti Nesa e Gardellone (corso d'acqua che aveva un tracciato differente dall'attuale) e delimitato dalla linea compresa tra \"Marzanica\" (nell'attuale comune di Torre Boldone) e \"Blandatium\" (l'attuale Viandasso). \nQuesta opera assegn\u00f2 appezzamenti pi\u00f9 o meno vasti a coloni e veterani di guerra, di origine o acquisizione romana, i quali bonificarono i terreni al fine di poterli sfruttare per coltivazioni agricole ed allevamento di bestiame. Di tale epoca numerosi sono le testimonianze ed i reperti, rinvenuti presso le localit\u00e0 \"Ripa\", \"Castello\" e \"Viandasso\": a tal riguardo emblematica \u00e8 la situazione venutasi a creare verso la met\u00e0 del XIX secolo, quando nei numerosi scavi edilizi ed agricoli era solito trovare \"cose antiche\", tanto che i muratori e gli agricoltori del tempo avevano trovato nel canonico Bernardino Gritti Morlacchi un referente a cui consegnare il materiale. Tra queste, notevole importanza ricoprono le cosiddette \"lucerne di Ranica\", considerate uniche nel loro genere, ma anche un balsamario, un poppatoio ed utensili da cucina, collocabili tra il I ed il II secolo d.C. e custoditi presso il Museo Civico Archeologico di Bergamo.\nNumerosi gli interventi strutturali effettuati dai colonizzatori romani: in primis la costruzione della strada della val Seriana denominata \"via Rubra\", poi l'insediamento di un presidio militare, presso \"Viandasso\" (ai tempi \"Blandatium\"), utilizzato come controllo sulla via stessa e sul guado sul fiume Serio, ed infine la tracciatura di un canale artificiale utilizzabile per fini agricoli, ampliato nei secoli seguenti e conosciuto con il nome di Roggia Serio Grande.\nAlto Medioevo.\nIl periodo successivo alla dominazione romana vide la zona soggetta alle invasioni barbariche, con la popolazione costretta a rifugiarsi in postazioni pi\u00f9 elevate su colli e propaggini circostanti, in quanto considerate pi\u00f9 sicure dalle scorrerie, con conseguente abbandono dei centri abitati.\nNel corso del VI secolo si verific\u00f2 l'arrivo dei Longobardi, popolazione che si radic\u00f2 notevolmente sul territorio, influenzando a lungo gli usi degli abitanti: si consideri infatti che il diritto longobardo rimase \u201cde facto\u201d attivo nelle consuetudini della popolazione fino al XV secolo, cos\u00ec come pu\u00f2 essere riscontrabile in alcuni cognomi (Gherardi e Roggeri su tutti) e toponimi come il \"Gromo del Gastaldo\". Quest'ultimo, posto sul confine con Torre Boldone, starebbe ad indicare un luogo in cui venne sepolto un alto funzionario longobardo, in quanto \"gromo\", indica un'altura, mentre il gastaldo era un'autorit\u00e0 che assumeva l'esercizio della sovranit\u00e0 giurisdizionale ed amministrativa.\nNell'VIII secolo ai longobardi subentrarono i Franchi che, al contrario dei predecessori, rimasero estranei alla vita sociale e politica dei territori assoggettati, nei quali instaurarono un sistema feudale, inserito nell'ambito del Sacro Romano Impero. A tal riguardo nel 974 l'imperatore Ottone II invest\u00ec Ambrogio I, Vescovo di Bergamo, del titolo di Signore delle terre della valle Seriana, sulle quali aveva giurisdizione in ambito civile, penale ed ecclesiastico. \nAnche i primi documenti in cui viene citato il nome del paese risalgono al X secolo: il primo, un contratto per la concessione temporanea di terre dal Vescovo a due abitanti di Bergamo, \u00e8 datato 881 (indicato come \"primo anno di regno di Carlo il Grosso in Italia\") e cita tale \"Andrea di Larianica\". Di poco posteriori sono due atti che, stilati nell'898 (\"Berengario \u00e8 da undici anni re d'Italia\"), vedono protagonista tale \"Roteperto de Larianica\", estimatore incaricato dal Vescovo a valutare gli effetti di una permuta, citato poi anche in un altro documento del 905.\nDi notevole importanza storica \u00e8 inoltre la causa giudiziaria intentata nel 919 dal Vescovo nei confronti di due abitanti di \"Larianica\", Odelcarda e Arioaldo, di chiara origine longobarda. Questi vennero infatti accusati di appropriazione e di utilizzo indebito di una vigna, e poi condannati in seguito ad un processo che, raccontato dettagliatamente, permette di comprendere molti aspetti della vita di allora.\nDi poco antecedente (anno 910) \u00e8 invece il testo in cui viene menzionato per la prima volta il toponimo di \"Blandagio\", l'attuale \"Viandasso\", citato anche come \"vico\" nel 985.\nErano anni in cui le varie popolazioni avevano dato vita ad un complesso processo di integrazione, con i Franchi che si affiancarono ai Longobardi, a loro volta precedentemente integratisi su popolazioni di derivazione gallica e latina.\nSegni della presenza carolingia sono riscontrabili in alcuni capitelli rinvenuti presso Viandasso, ma anche in altri documenti in cui si citano alcuni residenti che vivevano nel borgo secondo la legge salica, codice adottato appunto dai Franchi. Anche l'origine del toponimo \"Borgosale\" \u00e8 da ricondurre a questo periodo, come si evince dalla derivazione \"Burgo Salii\", indicante presenze un nucleo con presenze \"saliche\".\nPeriodo comunale.\nIl periodo compreso tra il X e l'XI secolo vide il territorio al centro di un'opera di bonifica, con gran parte dei campi utilizzati per la coltivazione di alberi da frutto. \n\u00c8 inoltre documentata la presenza di una \"seriola\" (anno 1080), probabilmente l'attuale Roggia Morlana, di una \"turritiola\" (1068) e delle \"comunalia\", ovvero un insieme di regole volte a disciplinare la vita economica degli abitanti in una sorta di primordiale organizzazione comunale.\nA questo si deve aggiungere l'esistenza di un castello nel centro dell'abitato, dotato di fossato, una torre, di murature consistenti e di ampio ambiente con volta a botte, appartenente alla popolazione ed utilizzato come riparo in caso di attacco.\nTutto ci\u00f2 indica come il borgo si stesse sviluppando: la popolazione sent\u00ec quindi la necessit\u00e0 di dotarsi anche di un proprio edificio di culto, costruendo una cappelletta dedicata ai \u201csanti Sette fratelli martiri\u201d, subordinata alla Cattedrale di san Vincenzo in Bergamo. Questa, il cui nome compare per la prima volta nel 1260, venne in seguito ampliata, fino a diventare l'attuale chiesa parrocchiale.\nRestando in ambito religioso, \u00e8 da ricordare la presenza nel paese di un riformatore che, noto con il nome di \"prete Daniele\", ader\u00ec al movimento della Pataria facendo proseliti tra gli abitanti e distinguendosi in ambito provinciale per le predicazioni. A tal riguardo pare che la zona in cui egli abitava, prese il nome dal movimento stesso venendo identificata come \"La Patta\".\nBen presto per\u00f2 l'autorit\u00e0 vescovile cominci\u00f2 a rivelarsi opprimente per i borghi che richiedevano una sempre maggiore autonomia: tra il XII ed il XIII secolo \"Laranica\" riusc\u00ec ad emanciparsi, redigendo quindi una serie di statuti ed ordinamenti ed ergendosi a comune autonomo posto sotto il controllo della citt\u00e0 di Bergamo, che la inser\u00ec nella circoscrizione denominata \"\u201cFacta della porta di San Lorenzo\u201d\".\nQuesta nuova condizione permise al comune di gestire in autonomia lo sfruttamento dei boschi e dei pascoli, di poter definire confini amministrativi e viabilit\u00e0 e di organizzare liberamente il culto. A questo si aggiunse anche l'utilizzo delle acque sia del fiume Serio che delle rogge presenti sul territorio: tra queste la roggia Serio Grande e la roggia Morlana, che nascevano pi\u00f9 a monte e servivano i bisogni delle campagne limitrofe alla citt\u00e0 di Bergamo, ma anche le rogge Guidana (fatta realizzare da Guido di Grumello) e Vescovada, tracciata da un consorzio guidato dal Vescovo di Bergamo. Il comune, come riportato dagli Statuti della citt\u00e0 di Bergamo redatti nel 1265, era retto da un proprio console, eletto dai capifamiglia e scelto tra le personalit\u00e0 pi\u00f9 importanti del paese ed adott\u00f2 lo statuto della Valle Seriana.\nLe lotte di fazione: guelfi e ghibellini.\nSul finire del Medioevo cominciarono a verificarsi attriti tra gli abitanti, divisi tra guelfi e ghibellini, che raggiunsero livelli di recrudescenza inauditi. Ranica venne a trovarsi tra i domini guelfi, tanto da essere vittima a pi\u00f9 riprese degli attacchi ghibellini. Il primo fatto riportato dalle cronache risale al 20 maggio 1362 quando il nobile cavaliere Merino Dell'Olmo, nell'ambito della lega antiviscontea promossa da Egidio Albornoz, attacc\u00f2 il castello di Viandasso con un'azione di guerra ben pianificata, lo bruci\u00f2, uccise il padrone, e continu\u00f2 poi con altre fortificazioni della bergamasca. \nLa risposta viscontea non si fece attendere, tanto che Bernab\u00f2 Visconti diede facolt\u00e0 ad ogni ghibellino di uccidere un guelfo e di incendiarne le abitazioni. A Ranica le famiglie principalmente coinvolte erano i guelfi \"Tarussi\" ed i ghibellini \"De La Sale\", che diedero vita a continue schermaglie in cui sovente venivano danneggiate case e coltivazioni della parte avversa, con momenti in cui queste sfociavano in tragedie, come l'uccisione di Antoniolo Tarussi, avvenuta il 25 giugno 1381, a cui fece seguito qualche mese pi\u00f9 tardi, l'assassinio di Gerardo de la Sale.\nL'apice tuttavia fu raggiunto nel 1380 con quello che \u00e8 passato alla storia come il \"Sacco di Ranica\". In un anno in cui in tutta la provincia erano stati registrati attacchi ed agguati con decine di morti, il 22 giugno il comandante Giovanni Lisca, fu inviato da Bernab\u00f2 Visconti in quelle zone note come avamposti guelfi al fine di impartirvi una sonora lezione. In testa ad una truppa di circa 800 soldati, appoggiata da altri 400 guastatori, devast\u00f2 il borgo bruciando abitazioni, campi e coltivazioni, depredando ci\u00f2 che era possibile, lasciando dietro di s\u00e9 una quantit\u00e0 imprecisata di morti e feriti, spostandosi poi nei giorni seguenti nei borghi di Plorzano (l'attuale Borgo santa Caterina in Bergamo) e Comenduno.\nL'insostenibile situazione port\u00f2 gli abitanti e le autorit\u00e0 locali a chiedere un impegno condiviso al fine di favorire la pacificazione: questo port\u00f2 ad una tregua che, stipulata il 20 settembre 1392, ebbe tuttavia vita breve.\nNel frattempo la localit\u00e0 di \"Biandasso\" (l'attuale Viandasso), aveva scelto di entrare nell'orbita amministrativa di Bergamo, mettendo a repentaglio l'esistenza dell'intero comune di Ranica, del quale territorialmente sarebbe restato poco. Tuttavia poco tempo dopo la \u201csecessione\u201d fu ricomposta, in seguito alla quale vennero ridefiniti i confini territoriali con i paesi vicini, che andarono ad assumere quella che \u00e8 l'attuale configurazione.\nNuovi episodi si verificarono nel 1398 quando il capitano visconteo Giovanni Castiglioni da Lucca, l'8 febbraio attacc\u00f2 e conquist\u00f2 la fortezza di \"Biandasso\", di propriet\u00e0 della famiglia guelfa dei Tarussi. Otto giorni dopo per\u00f2, durante un rifornimento al castello, si verific\u00f2 un violento attacco guelfo che innesc\u00f2 una feroce battaglia che caus\u00f2 sei morti per parte, pi\u00f9 numerosi prigionieri, alcuni dei quali furono condannati a morte ed uccisi cinque mesi pi\u00f9 tardi, con i loro corpi esposti per pi\u00f9 giorni come monito nel centro della citt\u00e0 di Bergamo.\nIl livello di recrudescenza pareva non diminuire, con guerriglie all'ordine del giorno delle quali spesso erano vittime i residenti guelfi. A tal riguardo \u00e8 da annotare l'ennesima scorribanda ghibellina, perpetrata il 19 ottobre 1405 da Facino Cane e Gasparino Visconti con l'aiuto di numerosi esponenti della famiglia Suardi, nella quale vennero uccisi dieci guelfi tra Ranica e Torre Boldone, con devastazioni, ruberie e pi\u00f9 di centro prigionieri.\nTutte queste situazioni, unite alle ondate epidemiche di peste del XIV secolo, portarono ad un abbandono delle attivit\u00e0 agricole e decimarono la popolazione, che scese a nemmeno 100 unit\u00e0 sul finire del secolo.\nLa Repubblica di Venezia.\nIl nuovo secolo inizi\u00f2 con le dispute per il controllo della zona tra Ducato di Milano e Repubblica di Venezia, con il paese decisamente schierato dalla parte dei veneti. La situazione si defin\u00ec nel 1428, quando la Serenissima ebbe il sopravvento. Questa decise di eliminare tutte le fortificazioni, con le torri che furono utilizzate come abitazioni, dando il via ad un periodo di tranquillit\u00e0 in cui l'intera zona riprese a prosperare, anche grazie alla diminuzione della pressione fiscale ed alla maggiore autonomia. Si svilupparono ulteriormente i commerci e vi fu nuovo impulso per l'agricoltura, l'allevamento e la produzione ed il commercio della lana, situazione che favor\u00ec lo sviluppo della piccola imprenditoria tessile.\nNel frattempo la zona aveva acquisito discreta importanza anche a livello commerciale per via dell'esistenza di una strada, la cosiddetta via Mercatorum, che permetteva il passaggio di persone e merci dirette verso la val Brembana, in quei tempi difficilmente raggiungibile utilizzando gli impervi sentieri del fondovalle brembano. Questa strada lastricata si sviluppava dalla citt\u00e0 di Bergamo e passando da Ranica in breve arrivava a Nembro ed Albino, da cui saliva fino all'altopiano di Selvino ed Aviatico, poi a \"Trafficanti\" (frazione di Costa Serina), ed infine a Serina.\nLo sviluppo prosegu\u00ec anche nei successivi decenni, con la popolazione che, come riportato nella relazione del comandante veneto Giovanni Da Lezze, crebbe fino a raggiungere 452 unit\u00e0 nel 1596 e 740 della fine del XVIII secolo. Di queste, la quasi totalit\u00e0 svolgeva mansioni legate all'agricoltura, anche se cominci\u00f2 a svilupparsi una nuova classe sociale benestante. La presenza di quest'ultima \u00e8 testimoniata dalle numerose ville che sorsero sul territorio: su tutte le ville Adelasio, Lussana, Beretta, Morlacchi, Gamba e Donadoni.\nTuttavia la dominazione veneta era mal sopportata da parte della locale borghesia, tanto che qui si verific\u00f2 una delle prime rimostranze contro i veneziani. Era il 1793 quando Giovanni Maria Gritti, console dell'attiguo comune di Nese organizz\u00f2, contro l'elevato prezzo delle farine, una protesta che coinvolse gli abitanti anesiati e ranichesi e che arriv\u00f2 fino alle autorit\u00e0 della citt\u00e0. L'esito fu negativo, con i promotori imprigionati dal governo cittadino.\nDall'avvento di Napoleone alla contemporaneit\u00e0.\nIn ogni caso dopo soli quattro anni l'intera regione, in seguito al trattato di Campoformio, fu assoggettata alla napoleonica Repubblica Cispadana. Questa nel 1809, nell'ambito di un'ampia opera di riorganizzazione delle realt\u00e0 comunali, aggreg\u00f2 amministrativamente Ranica alla citt\u00e0 di Bergamo. Tuttavia nel 1816, in seguito al passaggio della zona all'austriaco Regno Lombardo-Veneto, Ranica riacquis\u00ec la propria autonomia amministrativa. \nIn quegli anni la popolazione crebbe in modo considerevole, passando dai 651 abitanti del 1776 ai 920 del 1861, numero che continu\u00f2 a crescere in modo costante.\nQuesto fenomeno si acutizz\u00f2 ulteriormente a partire dal 1870, anno in cui Gioacchino Zopfi apr\u00ec un'azienda manifatturiera posta lungo la Roggia Serio Grande, sfruttandone la potenza idrica. Per capire l'importanza che questa ha avuto per il paese, si consideri che il simbolo di tale azienda, la ruota dentata, appare anche nello stemma comunale. Ma la Zopfi pass\u00f2 alla storia soprattutto per i fatti che vi accaddero nel 1909, quando in azienda inizi\u00f2 una vertenza tra propriet\u00e0 ed operai.\nQuesta vide coinvolti i lavoratori che inizialmente chiedevano la riassunzione di un loro collega, licenziato per attivit\u00e0 sindacale, spostando poi la protesta sulle condizioni lavorative ritenute altamente precarie. Per due mesi uno sciopero blocc\u00f2 la produzione aziendale, richiamando l'attenzione di autorit\u00e0 e stampa anche da fuori dei confini della provincia. Gli scioperanti furono aiutati nella loro iniziativa con collette effettuate nelle altre fabbriche, nei circoli sindacali, in alcuni ambienti religiosi e con l'appoggio di alcune autorit\u00e0 locali. Soltanto con la mediazione del sociologo Nicol\u00f2 Rezzara venne ricomposta la protesta, con gli operai che videro accolte parte delle loro richieste ed ottennero il riconoscimento della loro \"Lega Operaia\" da parte dell'azienda, nonch\u00e9 altri piccoli miglioramenti della condizione lavorativa. Questa mediazione viene indicata come fondamentale per la creazione in terra bergamasca del sindacato cattolico conosciuto come Confederazione italiana dei lavoratori, progenitrice della CISL.\nUn ulteriore impulso all'economia locale venne dall'apertura sia della ferrovia della Valle Seriana, che dal 1884 permetteva il collegamento di merci e passeggeri da Bergamo a Clusone.\nTuttavia l'inizio del XX secolo, complice la crisi del 1929 e la successiva difficolt\u00e0 dell'industria tessile, vide una notevole contrazione dell'occupazione con pesanti ripercussioni sull'emigrazione. Nella seconda parte del secolo il comune fu soggetto ad un tumultuoso sviluppo urbanistico, sociale ed economico. La popolazione difatti crebbe in modo esponenziale raggiungendo numeri inimmaginabili solo qualche decennio prima: al censimento del 1901 gli abitanti erano 1573, cifra quasi raddoppiata nel 1951, mentre un solo decennio dopo avevano raggiunto quota 3259. Il vero boom avvenne nei due decenni successivi, in seguito ad un'imponente cementificazione del territorio che fece lievitare i residenti a 4018 nel 1971 ed a 5262 nel 1981, con un conseguente snaturamento del territorio, ed unificazione in un unico nucleo abitativo delle differenti contrade fino ad allora separate.\nMonumenti e luoghi d'interesse.\nNumerose sono le architetture civili e religiose che caratterizzano il territorio.\nLa pi\u00f9 nota \u00e8 senza dubbio la \"villa Camozzi\", edificata in stile neoclassico tra il 1810 ed il 1815 dall'architetto Simone Elia. Inizialmente di propriet\u00e0 della famiglia Camozzi, che vide tra i suoi componenti i patrioti Giambattista e Gabriele, verso la met\u00e0 del XIX secolo fu un ritrovo di esponenti del risorgimento, tra cui anche Giuseppe Garibaldi. Dalle notevoli dimensioni, presenta una superficie coperta di 8.000 metri quadrati, suddivisa in numerose sale affrescate da artisti come Paolo Vincenzo Bonomini e la famiglia Salvatoni, con un parco pubblico, dotato di alberi secolari, vasto 60.000 metri quadrati. Dopo vari passaggi di propriet\u00e0, nel 1979 vi si insedi\u00f2 la sede dell'Istituto Mario Negri, centro di ricerca e degenza per le malattie rare.\nDi notevole importanza \u00e8 la \"villa Baldini in Viandasso\" che si presenta come struttura di cascina padronale, dotata di due corti interne separate, con giardino e distesi campi coltivati. Collocata nella piana alluvionale nei pressi del fiume Serio, in epoca romana fu un presidio di guardia, in quanto situata in zona strategica all'imbocco della val Seriana e presso un punto di guado sul fiume stesso. A partire dal XIII secolo fu dotata di sistema difensivo, di cui resta visibile la torre, e si trov\u00f2 al centro di numerose dispute, anche sanguinose, che coinvolsero i proprietari di allora, la famiglia \"Tarussi\". Dal XVIII secolo fu trasformata in casa di campagna, con masseria e stalle, attorno alla quale si svilupparono le colture dei cereali, della vite e della cipolla, grazie all'utilizzo della rogge (su tutte la Morlana) che passano nelle vicinanze. Nella seconda met\u00e0 del XIX secolo venne acquisita dalla famiglia Baldini, che vi fece insediare anche una filanda. La struttura, al centro di un'opera di rivalutazione, ospita un asilo nido, un'associazione di falconieri ed un percorso didattico sull'antica coltivazione di frutti.\nInteressanti sono anche \"villa Beretta\", edificata nella seconda met\u00e0 del XVII secolo in localit\u00e0 \"Chignola\" e che presenta un parco attiguo alla struttura principale arricchita con affreschi e decorazioni, e \"villa Adelasio\". Quest'ultima, situata a fianco della vecchia strada provinciale della valle, all'incrocio con la deviazione per \"Viandasso\", venne costruita nel XIV secolo, epoca di cui sono visibili tratti di muratura e feritoie. Dopo l'epoca medievale venne riadattata a villa di campagna, prima riducendo l'altezza della torre poi, a partire dal XVIII secolo allungando la struttura e dotandola di affreschi e decorazioni.\nIn centro al paese, a fianco della chiesa parrocchiale, si trova \"villa Morlacchi\", residenza borghese risalente al XVIII secolo. Dotata di un corpo principale affrescato dal Salvatoni, con due ali perpendicolari ed un brolo, nel XX secolo venne suddivisa in numerosi appartamenti privati, tra cui anche la sede del comando dei vigili.\nIn posizione pi\u00f9 elevata, in localit\u00e0 \"Botta\", si trova l'edificio denominato \"Villalta\", risalente alla seconda met\u00e0 del XIX secolo. Dotato di una struttura con cinquanta stanze, nelle quali vi sono affreschi del Galvani, ed un parco con giardino all'italiana, fu propriet\u00e0 del patriota Giuseppe Gamba. Nel 1960 venne ceduto alle Suore Sacramentine di Bergamo che lo adibirono a casa della spiritualit\u00e0.\nStoricamente rilevanti sono sia il \"Castello\", situato nel centro del nucleo abitativo, che presenta caratteristiche derivanti dalla funzione difensiva ricoperta in epoca medievale, che il vecchio mulino in localit\u00e0 \"La Patta\" che, datato 1179, sfruttava il corso della roggia Morlana ed era di propriet\u00e0 dai canonici di Bergamo.\nIn ambito religioso, l'edificio principale \u00e8 la chiesa parrocchiale, dedicata ai santi Sette Fratelli e alla loro madre santa Felicita. Edificato in luogo di una precedente struttura risalente al 1524, della quale rimane soltanto parte del campanile, fu portata a termine nel 1801 da Simone Elia, su progetto di Giacomo Caniana, nipote del pi\u00f9 noto Giovan Battista. \nAl proprio interno sono custodite opere di grande valore, tra cui gli affreschi di Francesco Comerio ed i dipinti di Giovan Battista Moroni (il \"Battesimo di Cristo\" ed il \"Cristo crocifisso con santi\"), di Gian Paolo Cavagna (la \"Deposizione\"), di Francesco Coghetti (\"Martirio dei sette fratelli martiri\") e Carlo Ceresa (\"Madonna in coro additata da San Giovanni\").\nStoricamente antecedente alla parrocchiale vi \u00e8 la chiesa della Madonna Addolorata, citata in documenti gi\u00e0 nel 1334. Inizialmente sede di un Convento di Monaci benedettini Cluniacensi, dal 1489 ospit\u00f2 la congregazione dei Frati Serviti, fino alla sua soppressione avvenuta nel 1660. Tra il XVIII ed il XX secolovenne sottoposto ad opera di restauro e trasformato in edificio residenziale.\nTra gli edifici religiosi, interessanti sono anche la chiesa di San Rocco al Colle, posta sulle pendici del colle di Ranica ed edificata nel XVII secolo, e quella coeva di san Dioniso, in localit\u00e0 \"Viandasso\".\nA testimonianza dell'estrazione rurale del borgo vi sono inoltre numerose cascine, utilizzate a fini agricoli fino al secondo dopoguerra, specialmente in localit\u00e0 \"Viandasso\", nella piana che costeggia il fiume Serio e che accoglie il corso della roggia Morlana. Per tutelare queste realt\u00e0 \u00e8 stato istituito un PLIS denominato NaturalSerio, nel quale si sviluppa, in direzione nord, il tratto iniziale della ciclovia della Valle Seriana, molto utilizzata dalla popolazione nel tempo libero.\nNumerosi inoltre sono gli itinerari che partono dal paese e che si sviluppano sul colle di Ranica. Il principale di questi \u00e8 quello contrassegnato dal segnavia del CAI numero 532 e che si sviluppa dalla chiesa di San Rocco salendo fino alla localit\u00e0 \"C\u00e0 del latte\", per raggiungere poi i borghi di Olera e Lonno.\nVi sono quindi passeggiate alla portata di tutti, con sentieri agibili sia per pedoni che per mountain-bike. \nLa caratteristica di alcuni di essi \u00e8 data dal fatto di passare a tergo di cascine adibite ad agriturismo, dove ci si pu\u00f2 fermare a gustare le specialit\u00e0 eno-gastronomiche che la zona offre.\nSociet\u00e0.\nEtnie e minoranze straniere.\nGli stranieri residenti nel comune sono 273, ovvero il 4.5% della popolazione. Di seguito sono riportati i gruppi pi\u00f9 consistenti:\nInfrastrutture e trasporti.\nGi\u00e0 storicamente servita dalla tranvia Bergamo-Albino, che oper\u00f2 fra il 1912 e il 1953 e dalla ferrovia della Val Seriana, attiva su questa tratta fra il 1884 e il 1967, sul sedime di quest'ultima \u00e8 in esercizio dal 2009 la tranvia Bergamo-Albino, che osserva fermata presso la ex stazione di Ranica e ha poco pi\u00f9 a nord il proprio deposito-officina sociale."}
{"id": "35286", "revid": "287204", "url": "https://it.wikipedia.org/wiki?curid=35286", "title": "Ranzanico", "text": "Ranzanico (\"Ransan\u00ecch\" o \"Ranzan\u00ecch\" in dialetto bergamasco) \u00e8 un comune bergamasco di abitanti della provincia di Bergamo in Lombardia.\nGeografia fisica.\nTerritorio.\nIl territorio di Ranzanico \u00e8 posto sulla sponda orografica destra dell'alta Val Cavallina, \u00e8 esteso per 7,04\u00a0km\u00b2 e si sviluppa a quote comprese tra i 337\u00a0m s.l.m., rilevati in corrispondenza della superficie del lago di Endine ed i 1.369\u00a0m s.l.m. rappresentati dalla vetta del Monte Sparavera.\nIl centro storico, \u201col Volt\u201d (l'alto) \u00e8 situato a mezza costa su un terrazzo morfologico formatosi per il passaggio del ghiacciaio dell'Adamello durante le diverse fasi di glaciazione, ad una quota superiore ai 500\u00a0m s.l.m. mentre \u201col Bass\u201d (il basso) si sviluppa lungo la costa del lago di Endine ed \u00e8 formato da due principali nuclei abitativi: quello della Madrera, costruito sul sedime di un conoide originatosi da una frana che ha coinvolto il centro del terrazzo morenico e quello del Dosso, ora Villaggio Angela Maria, posto sul conoide creato dai detriti provenienti, principalmente, dalla Valle Spineda, posta sul confine con il Comune di Spinone al Lago.\nAltri insediamenti significativi sono situati in localit\u00e0 San Bernardino, con Sant'Anna, posto sull'antica strada che tuttora conduce a Endine Gaiano, uno presso le Cole, poste tra il centro storico ed il Villaggio ed un ultimo alle Crote, poste tra il Villaggio e la localit\u00e0 Madrera.\nGeomorfologia.\nIl paese di Ranzanico \u00e8 posto alle pendici del Monte Quaranta, toponimo ormai dimenticato, ma rimasto nel linguaggio parlato con il solo termine \u201cMut\u201d (Monte); il versante presenta tre vette principali: il Monte Pl\u00e9r 1.051\u00a0m s.l.m., il Monte Pizzetto, 1.208\u00a0m s.l.m. ed il Monte Sparavera, posto a 1.369 m s.l.m.\nLa parte superiore ai 950\u00a0m s.l.m. \u00e8 caratterizzata da dolci colli e da depressioni di origine carsica (doline); la fascia sottostante, che giunge a ridosso del terrazzo morfologico, \u00e8 rappresentata da un declivio con pendenza accentuata, ricoperto da boschi di latifoglie, che si sviluppano su detriti di roccia calcarea. Il terrazzo e la parte che digrada verso il lago, \u00e8 caratterizzata, invece, da pendenze pi\u00f9 dolci che ne hanno consentito la coltivazione, grazie anche alla lavorazione del versante in caratteristici terrazzamenti.\nGeologia.\nLa geologia del territorio risulta molto semplice, poich\u00e9 rappresentata da due sole formazioni rocciose principali: il Calcare di Zorzino e l'Argillite di Riva di Solto. In alcune zone, si possono notare affioramenti di Porfirite. Il Calcare di Zorzino, che rappresenta la formazione predominante, si pu\u00f2 osservare in forma stratificata oppure come falda detritica che, in alcuni punti, si presenta cementata a causa dello scioglimento del calcare da parte dell'acqua meteorologica che, successivamente, viene depositato negli strati sottostanti, aggregando cos\u00ec i vari clasti che compongono il conglomerato.\nIl paesaggio.\nL'interazione tra le differenti componenti climatiche e geologiche, connesse alle millenarie attivit\u00e0 antropiche ha portato il territorio di Ranzanico a dotarsi di una diversit\u00e0 paesaggistica davvero invidiabile, garantendo, nel contempo, un elevato grado di biodiversit\u00e0. Dal basso verso l'alto si annoverano: l'ambiente lacustre, il canneto, residui di boschi igrofili (pioppo bianco e salice), i prati da fienagione, boschi termofili (carpino nero, orniello, roverella e, a quote pi\u00f9 elevate, sorbo montano, faggio, acero di monte e frassino maggiore), i macereti, le rupi, i pascoli e le praterie seminaturali.\nFino a pochi decenni or sono, il territorio posto nei pressi degli abitati era caratterizzato da campi coltivati a vite, frutta (soprattutto pesche) e cereali (mais, frumento, orzo), ma, ora, a seguito dell'abbandono e dell'incuria dell'uomo, i terreni un tempo curati stanno subento un lento e inesorabile processo di ricolonizzazione adoperato da specie vegetali quali rovo, clematide, rosa canina, nocciolo, che porteranno ad un successivo imboschimento.\nIl paese negli ultimi anni ha conosciuto un notevole sviluppo turistico-residenziale, soprattutto verso il fondo valle, sacrificando gli antichi terrazzamenti produttivi, che caratterizzavano i suoi declivi.\nOrigini del nome.\nLa Charta Manifestationis di Aucunda, datata 830 d.C., \u00e8 la prima documentazione che riporta il nome del paese, allora denominato Bran\u00e7anico.\nCon lo stesso termine, viene individuato nello statuto cittadino del 1263, mentre, in successivi documenti, il nome viene trascritto senza la \u2013B iniziale e, alternativamente, con alcune variazioni, dettate dalla forma di scrittura dell'epoca, quali Ranzanicho e Ranzanigo. Si riscontra anche un Zanzanico, ma \u00e8 un probabile errore di trascrizione.\nL'origine del toponimo Ranzanico \u00e8 molto dubbia; sono molte le ipotesi che tentano di dare un significato a questo nome, ma nessuna di esse trova una netta conferma.\nPrendendo come riferimento il primo nome del paese riportato su di un documento, ovvero Bran\u00e7anico, si pu\u00f2 affermare che esso sia di origine Celtica (Bran\u00e7anicum); ci\u00f2 \u00e8 dimostrato dal fatto che, nella lingua dell'epoca, i suffissi dei toponimi che ora terminano in -ico, -ica, -anico, -anica e simili, stavano ad indicare, nella radice del nome, il \"proprietario\" del terreno o una caratteristica particolare del posto.\nSeguendo questa regola, alcuni studiosi hanno ipotizzato che il nome del paese abbia potuto trarre origine dal nome proprio di persona Branzo o Branzano, da cui Branzanico, ma secondo altri esperti, in lingua celtica, non esistono tali nomi.\nSecondo altri, il termine Branzanicum potrebbe derivare da una corruzione del nome Blandianicum, termine aggettivo di Blandianum, ovvero del probabile nome antico del confinante paese di Bianzano (Blandianum), ad indicare, quindi, una dipendenza territoriale da quest'ultimo. L'ipotesi pare avere poca sostenibilit\u00e0, in quanto il nome Bran\u00e7anico \u00e8 stato coniato in epoca celtica, mentre quello di Bianzano, pare sia di origine romana, ovvero del periodo storico successivo.\nUn'ulteriore ipotesi vuole che il nome di Ranzanico tragga origine da un nome gentilizio romano come Rantius con suffisso \u2013anicus o Rantianus, con suffisso \u2013icus, ma ci\u00f2 non ha nessuna conferma.\n\u00c8 probabile, invece, che il nome del fondatore del villaggio fosse tale Brancus, un nome molto diffuso all'epoca, tanto che Tito Livio racconta ne \"La storia di Roma\" di un re degli Allobrogi chiamato proprio Brancus. Nell'alto medioevo il nome Brancus si \u00e8 evoluto in Branzo. Brancus sarebbe un nome votivo di Bran, Dio celtico della guerra.\nStoria.\nIl primo documento scritto che riporta il nome del paese, la Charta Manifestationis di Aucunda, \u00e8 datato 830 d.C. ed \u00e8 stato redatto nel periodo storico caratterizzato dalla dominazione carolingia di Ludovico il Pio, figlio di Carlomagno: \u201c\"\u2026 brinio quoque illo que abere visus fuit in bran\u00e7anico cum omnia ad ipso brinio pertinente et portione sua de villade hec omnia sua portione ex integro quod est medietas judicavit in basilica sancti pancratii sita salsa\u2026\"\u201d\nIl territorio era gi\u00e0 frequentato in era neolitica; recenti scavi della Soprintendenza per i Beni Archeologici della Lombardia hanno infatti portato alla luce in varie zone del crinale Monte Pizzetto - Monte Sparavera ceramiche e punte di selce riferibili a tale periodo storico; \u00e8 da attribuirsi a questa civilt\u00e0 preistorica la formazione dei pascoli di alta quota, mediante l'incendio controllato della vegetazione.\n\u00c8 probabile che i primi insediamenti stabili sul territorio, fossero costituiti dalle palafitte degli Orobi costruite sul perimetro del lago; in territorio di Endine, sono stati ritrovati resti di palafitte e terrecotte risalenti al periodo compreso tra il neolitico e l'Et\u00e0 del Bronzo.\n\u00c8 da attribuirsi al periodo Gallico (IV secolo a.C.) la fondazione di Ranzanico, ad opera dei Galli Cenomani di Elitovio; il toponimo prediale Bran\u00e7anico, da cui Ranzanico, \u00e8 di sicura origine gallica. Anche i toponimi Bondo (da \"Bunda\" = suolo coltivato) e Bosco del B\u00e9r (\"B\u00e9r\" = Orso), hanno un'origine celtica.\nNel 49 a.C. i Cenomani ottennero i pieni diritti romani e furono ascritti alla trib\u00f9 Voturia.\nIl nome dell'antico insediamento chiamato Rendana, posto nei pressi della Strada Statale n. 42 \u00e8 di origine romana; pare che l'attuale tracciato della strada ricalchi, in parte, una strada di origine romana (o addirittura preistorica) che, partendo da un incrocio posto nel paese di Carobbio degli Angeli (Quadrivium) conduceva alla Val Borlezza e alla Valle Camonica. Merizzana \u00e8 un altro toponimo di origine romana che identifica un territorio posto tra le localit\u00e0 San Bernardino e S.Anna, lungo l'antica strada, anch'essa di probabile origine preistorica, che collegava gli abitati di Piano di Gaverina, Bianzano, Ranzanico, Endine e Sovere.\nRanzanico \u00e8 inserito nel Bergomatum Ager e ne seguir\u00e0 le sorti, nel corso della storia.\nNel 568 d.C., il territorio Bergamasco pass\u00f2 sotto la dominazione dei Longobardi, che nel capoluogo orobico istituirono la sede di un ducato.\nCon la conquista del regno longobardo da parte dei Franchi, avvenuta nel 774, Bergamo diviene una Contea: Carlomagno don\u00f2 ai Monaci di Tours i territori della Val Cavallina e della Val Camonica.\nLa Charta Manifestationis di Aucunda attesta la presenza, nell'anno 830, di un villaggio di nome Bran\u00e7anico.\nNel 1161, Federico Barbarossa discende dalla Val Camonica e si dirige verso Bergamo, passando anche attraverso Ranzanico.\nRanzanico diventa \"Libero Comune\" nel 1263, come riportato nello statuto di Bergamo di quell'anno che elenca tutti i Comuni del territorio assoggettato.\nNel 1428, il territorio bergamasco passo sotto il dominio della Serenissima Repubblica di Venezia, che dar\u00e0 una tranquillit\u00e0 politica a tutto il territorio, sino alla sua decadenza, avvenuta nel 1796, che ha dato origine alla Repubblica Bergamasca, confluita, poi, nella Repubblica Cisalpina.\nNegli atti di descrizione dei Comuni del 1456 e 1481 a Ranzanico \u00e8 annesso il territorio di Endine (Ranzanicho cum Hendine); nel 1596 \u00e8 descritto separato da Endine.\nNel 1798 vengono aggregati a Ranzanico i Comuni di Bianzano e Spinone, fino alla fusione avvenuta nel 1805.\nNel 1809, viene aggregato al Comune di Endine, fino al 1816.\nNel 1815, Bergamo diviene territorio del Regno Lombardo-Veneto.\nNel 1859, grazie a Garibaldi, Bergamo viene liberata dalla dominazione austriaca e, di conseguenza, \u00e8 annessa al Regno di Sardegna, divenuto, nel 1861, con la conquista del resto del territorio della penisola, Regno d'Italia.\nAnche un cittadino di Ranzanico contribu\u00ec all'unificazione italiana: si tratta di Giovanni Battista Suardi, classe 1839, arruolatosi come volontario nel corpo dei Cacciatori delle Alpi, combatt\u00e9 valorosamente nella Battaglia di San Martino avvenuta il 24.06.1859.\nNel 1928, Ranzanico viene unito ad Endine e Piangaiano, a formare il Comune di Endine Gaiano, con sede presso il Casotto di Ranzanico; l'unione dura circa un anno, per assumere l'attuale indipendenza.\nIl 12 agosto 1944, durante la seconda guerra mondiale, il generale Cadorna si paracadut\u00f2, da un aereo alleato, sul territorio del paese, atterrando in prossimit\u00e0 della \"Pozza dei Sette Termini\", posta vicino alla vetta del Monte Sparavera, al fine di radunare i Capi Partigiani presenti sul territorio. Fu portato, dai locali, presso l'antico oratorio risalente al XV secolo dedicato a San Bernardino nella localit\u00e0 omonima, dove tenne un comizio e, successivamente, fu vestito con abiti civili e trasportato con una corriera a Torino. Due lapidi poste rispettivamente presso la pozza e l'oratorio, ricordano l'evento.\nMonumenti e luoghi d'interesse.\nArchitetture militari.\nRisale al XIV secolo la costruzione della torre in pietra che sovrasta l'attuale piazza del paese e che, probabilmente, serv\u00ec al controllo dei traffici sull'antica via di comunicazione che, da Bergamo (Via Bianzana) conduceva a Bianzano (passando sulla sponda orografica sinistra della bassa Valle Seriana e della Valle Rossa) e da qui continuava attraversando Ranzanico ed Endine Gaiano, per arrivare sino a Sovere, nella Valle Borlezza e alla successiva Valle Camonica.\nLa Torre fu costruita dalla nobile famiglia dei Fabii e, per questo, fu chiamata Turrim de Fabiis, la Torre dei Fabii; nel 1520 la famiglia risulta proprietaria di una \"casa cortivata, turrita, cilterata, porticata e ricoperta di piode\" (Casa dotata di corte, torre, silter - stanza con soffitto a volta, utilizzata per stagionare prodotti agricoli come salumi e formaggi - portico e ricoperta di pietre.\n\u00c8 probabile che la torre facesse parte di una struttura fortificata ben pi\u00f9 complessa, come ad esempio un fortilizio o un castello e della quale si possono osservare le tracce a lato di via Silvio Pellico, dove, accanto alla torre, sorge un edificio caratterizzato da mura con pietre bugnate e da un portale in pietra in stile gotico.\nLa presenza di un castellano a Ranzanico, documentata nel XV secolo, suffraga questa ipotesi.\nUna credenza popolare vuole che il borgo originario fosse posizionato tra l'attuale abitato e quello di San Bernardino, ma che scomparve a causa di un imponente movimento franoso; i toponimi \u201cC\u00e0p del Cast\u00e8l\u201d (Campo del Castello) e \"La Tor\" (La Torre) che individuano un terreno posto nei pressi della paleofrana, sopra la quale sarebbe sorto il paese, connesso al ritrovamento di fondamenta di edifici antichi, durante scavi fatti nella stessa zona, potrebbero confermare questa ipotesi.\nIl castello potrebbe essere stato costruito nel X secolo a difesa dell'invasione degli Ungari e distrutto nel 1452 su ordine della Repubblica di Venezia che, una volta conquistato il territorio bergamasco, fece atterrare le strutture militari.\nArchitetture religiose.\nLa chiesa parrocchiale, eretta nel 1476 ma riedificata nel 1786, \u00e8 dedicata a santa Maria Assunta e presenta quadri di Palma il Giovane, di Enea Salmeggia, di Antonio Cifrondi e Vincenzo Angelo Orelli.\nRisale, invece, alla seconda met\u00e0 del XV secolo la costruzione dell'oratorio di San Bernardino.. La sua edificazione fu finanziata da una ricca famiglia del paese, i Gardoni, che, in Ranzanico, possedevano molte propriet\u00e0. \u00c8 documentato che il monaco senese fece visita ai paesi di Gandino e di Lovere ed \u00e8 perci\u00f2 molto probabile che, per raggiungere i due paesi, transit\u00f2 anche per Ranzanico. Ci\u00f2 spiegherebbe la fervida devozione che gli abitanti hanno per questo santo.\nMonumenti ai caduti.\nDel 1926 \u00e8 la cappella dedicata ai caduti per la patria in via don Pezzotta, la strada che attraversa il paese in direzione di Bianzano.\nAltre strutture religiose sono la cappella degli Alpini sita fuori dal paese e la cappella dedicata ai defunti in prossimit\u00e0 del cimitero.\nPesante \u00e8 stato il tributo di sangue dei ranzanicesi durante le due guerre mondiali i cui caduti e dispersi sono ricordati, oltre che in questo monumento che si erge di fronte al municipio, anche nella cappella a loro dedicata sulla via principale del paese, e in due lapidi affisse nel muro sotto il portico del municipio.\nTradizioni e folclore.\nSc\u00f6t\u00f6m.\nI Ranzanicesi vengono definiti come Gosat\u00ec o Patat\u00ec, a ricordo della malattia chiamata localmente gozzo e frequente negli abitanti dei paesi di montagna, come dimostrato dai tipici burattini bergamaschi \"Il Giup\u00ec\" e \"La Marg\u00ec\".\nA volte, gli abitanti vengono chiamati anche \"i Calivr\u00f9 de Ransan\u00edch\", (i calabroni di Ranzanico) a indicare un temperamento tutt'altro che docile.\nLeggenda del pane nero.\nPer scoprire quali tra gli abitanti di Endine Gaiano e Ranzanico fossero i pi\u00f9 malvagi, venne posto sul confine dei due paesi un palo che sorreggeva un pane bianco: la parte del pane che sarebbe annerita per prima avrebbe assegnato il verdetto. Purtroppo il pane divenne nero verso il paese di Ranzanico ed il Signore, per penitenza, mand\u00f2 una grande pestilenza alla quale nessuno sopravvisse. Pare che tre frati assistettero i malati e, una volta morti tutti gli abitanti, tentarono di abbandonare il paese, ma giunti un centinaio di metri fuori dall'abitato, caddero in terra senza vita. I morti giacciono tuttora sotto terra attendendo il giorno del completamento della maledizione, quando si risvegleranno dai morti e si vendicheranno sugli abitanti di Endine, il giorno in cui l'intera valle subir\u00e0 l'ira dei Morti viventi. A loro venne dedicata la cappelletta dei \"morcc de l'ivvra\" (i morti di lebbra), sostituita, poi, dalla cappella realizzata a suffragio dei caduti della grande guerra.\nSecondo questa leggenda, il nome del paese deriverebbe dalla fusione delle parole Razza Iniqua (popolo malvagio).\n\u00c8 curioso sapere che nel libro di Carlo Traini \"Leggende Bergamasche\", viene indicato che \"il fatto (la pestilenza) avvenne quando il paese era pi\u00f9 popolato e si estendeva fino a comprendere nell'abitato anche la chiesetta di San Bernardino e la cappella di San Fermo, poste rispettivamente a 500 e 800 metri di distanza dal centro\".\nCuriosit\u00e0.\nIl paese veniva soprannominato come \"Giardino della Val Cavallina\" o \"Venezia di Bergamo\" per l'estrema cura dei terreni e dei terrazzamenti.\nProverbi.\n\"L'acqua de Ransan\u00edch la ta f\u00e0 m\u00f6r de s\u00edt\" (L'acqua di Ranzanico ti fa morire di sete) Lo dicevano nelle calde estati dei tempi passati i contadini di Gaverina Terme e di Casazza, che vedevano arrivare dalla Valle Camonica i tanto attesi temporali rinfrescanti, ma che purtroppo, puntualmente, concludevano il loro beneficio proprio a Ranzanico, lasciandoli letteralmente \"a bocca asciutta\".\nInfrastrutture e trasporti.\nFra il 1908 e il 1931 la localit\u00e0 Casette di Ranzanico ospit\u00f2 una fermata lungo la tranvia della val Cavallina.\nNel territorio comunale, nei pressi del Lago d'Endine, passa la Strada statale 42 del Tonale e della Mendola."}
{"id": "35287", "revid": "2100697", "url": "https://it.wikipedia.org/wiki?curid=35287", "title": "Riva di Solto", "text": "Riva di Solto (\"R\u00eca de S\u00f3lt\" in dialetto bergamasco) \u00e8 un comune italiano di abitanti della provincia di Bergamo in Lombardia.\nSituato sulla sponda occidentale del Lago d'Iseo, dista circa 40 chilometri a est dal capoluogo orobico.\nGeografia fisica.\nTerritorio.\nIl comune di Riva di Solto si affaccia su un tratto della sponda occidentale del lago d'Iseo da cui si gode una vista a 180\u00b0 del Sebino, di Monte Isola e della Corna Trentapassi. A poche centinaia di metri dall'abitato si trova l'anfiteatro naturale del Bogn, una magnifica conformazione di faraglioni a strapiombo sul lago che celano piccole baie e spiagge di ghiaia.\nClima.\nRiva di Solto gode di un clima mite con caratteristiche tipiche di quello mediterraneo. Grazie all'esposizione a sud e alla presenza del lago gli inverni si presentano meno rigidi rispetto alla media lombarda, con temperature che di rado toccano valori inferiori allo zero. Le estati sono invece calde, ma ventilate. Queste condizioni climatiche hanno permesso lo sviluppo di attivit\u00e0 come l'olivocultura e la diffusione di specie esotiche come palme e buoganville.\nStoria.\nRecenti studi hanno permesso di stabilire una presenza di piccoli insediamenti sul territorio gi\u00e0 dall'epoca preistorica.\nTuttavia le prime documentazioni scritte che attestano l'esistenza del borgo risalgono all'epoca medievale, e precisamente al 1055.\nQuesti documenti attestano l'esistenza di un edificio di culto, tuttora esistente ed adibito a chiesa parrocchiale.\nIn quel periodo di forte instabilit\u00e0 politica la famiglia \"Oldrati\", decise di trasferirsi in questa zona e di costruirvi un sistema fortificato.\nQuesti gestirono le sorti del paese fino al 1222 quando lo concessero alla giurisdizione di Bergamo.\nIn seguito, nel corso del XIV secolo, la famiglia Foresti, molto potente in tutta la zona, acquis\u00ec i territori del borgo.\nQuesti legarono indissolubilmente il proprio nome a quello della contrada, tanto che tuttora fanno bella mostra su alcuni edifici gli stemmi del casato, recanti un'aquila con una corona.\nAl riguardo le cronache riferiscono che, nel 1330, l'imperatore Ludovico il Bavaro istitu\u00ec la contea di Solto, che raggruppava anche il territorio dell'attuale comune di Solto Collina, insignendo il titolo di \"conte Palatino\" ad un membro della famiglia Foresti, tale Matteo, garantendo anche una serie di indennit\u00e0 ed esenzioni anche a tutti i suoi discendenti.\nCon il termine del periodo feudale e l'avvento della Repubblica di Venezia, la famiglia Foresti si trov\u00f2 di fatto esautorata, facendo iniziare un nuovo periodo nella storia della contrada di Solto.\nIl territorio rimase legato a quel periodo, tanto che ancor oggi vi si pu\u00f2 ammirare un castello, numerose torri, nonch\u00e9 un borgo di stampo medievale, con piccole vie molto caratteristiche.\nI secoli seguenti videro il paese acquisire importanza grazie all'estrazione, in localit\u00e0 \"Zu\", del caratteristico marmo di colore nero. Con questo materiale vennero costruiti edifici importanti, tra cui la Basilica di San Marco a Venezia. Pi\u00f9 tardi a questo tipo di estrazione venne affiancata quella del cemento, con conseguenti influssi positivi sull'economia.\nA partire dal XX secolo, il paese ha visto un continuo fiorire di attivit\u00e0 volte alla ricezione della domanda turistica, tra cui campeggi, bar e ristoranti, al fine di valorizzare la riviera lacustre su cui esso si affaccia.\nMonumenti e luoghi d'interesse.\nArchitetture religiose.\nInteressanti sono alcuni edifici religiosi, tra cui spicca la parrocchiale, dedicata a San Nicola Vescovo. Le prime tracce di questa chiesa risalgono addirittura all'XI secolo, anche se la costruzione venne edificata nel corso del XVIII secolo su progetto di Bernardo Fedrighini da Predore. Ampliata successivamente, custodisce, nella sua struttura a tre navate, statue, dipinti e affreschi di Pilati, di Antonio Cifrondi e di Enea Salmeggia. Notevole \u00e8 l'organo, opera di Adeodato Bossi.\nMerita menzione anche la chiesetta di San Rocco, edificata nel 1530 per un voto della popolazione durante un'epidemia di peste, e conserva la tela di Enea Salmeggia, la prima realizzata dall'artista nembrese intitolata \"Piet\u00e0 con santi Rocco e Sebastiano\". Posta a sud dell'abitato, \u00e8 dotata di un portale in pietra di Sarnico e di preziosi dipinti. Ancor oggi vi si effettuano pellegrinaggi ogni 16 agosto, in occasione della festivit\u00e0 del santo.\nArchitetture civili.\nLa memoria del periodo medievale si conserva nel paese grazie alla presenza di numerosi edifici risalenti a quel periodo: in localit\u00e0 \"Zorzino\", posto su un'altura, si pu\u00f2 trovare un castello e, dislocate sul territorio, anche cinque torri, di cui una accanto alla parrocchiale ed altre tre nel centro storico, nonch\u00e9 alcuni resti di una fortificazione che cingeva il paese.\nDegni di nota sono anche \"Palazzo Martinoni\" e \"Palazzo Polini\". Il primo, situato all'inizio dell'abitato, possiede un cortile con un porticato dotato di affreschi. Un tempo possedeva anche un ricco giardino, staccato poi dal resto del complesso dopo la costruzione della strada che costeggia la riva del lago. Il secondo, caratterizzato da un portico con affreschi, risale al XVI secolo, ed originariamente era utilizzato come monastero. La struttura primitiva su cui venne costruito il palazzo faceva parte dell'antica fortificazione del paese, ed era dotata di un grande giardino con attracco diretto dal lago.\nSempre in localit\u00e0 Zorzino, ma questa volta sulla riva del lago, una tappa d'obbligo merita l'orrido del Bogn. Vi si giunge a piedi, partendo da Riva di Solto e procedendo lungo la strada rivierasca in direzione di Lovere (circa 10 minuti a piedi). Il Bogn costituisce una delle sorprese naturalistiche di maggiore valore del Sebino. Proseguendo dal Bogn in auto verso il paese di Castro e la cittadina di Lovere, il percorso interamente scavato nella roccia e a picco sulle acque offre scorci e paesaggi di particolare emozione."}
{"id": "35288", "revid": "1448629", "url": "https://it.wikipedia.org/wiki?curid=35288", "title": "San Candido", "text": "San Candido (IPA: , \"Innichen\" in tedesco IPA: , \"Sanciana\" in ladino) \u00e8 un comune italiano di abitanti della provincia autonoma di Bolzano, in Trentino-Alto Adige, situato nell'Alta Pusteria: comune-mercato dal 1303, \u00e8 una nota localit\u00e0 turistica invernale ed estiva delle Dolomiti, inclusa nel parco naturale Tre Cime.\nOrigini del nome.\nIl toponimo \u00e8 attestato come \"India\" nel 769, \"Intihha\" nell'822 e \"Intichingen\" nel 1070 e deriva forse dal nome di persona latino \"Indius\" attraverso una forma \"*Intica\". Il nome italiano \"San Candido\" \u00e8 attestato dal 1870 in area ladina \"fodom\".\nPeraltro nel ladino della val Badia \u00e8 attestato nel 1915 nella forma \"San Ciana\", tuttora usato anche dalla Provincia di Bolzano per i suoi testi in ladino. Ettore Tolomei aveva proposto \"San Candido alla Drava\" ma \u00e8 stato accolto solo in parte e corrisponde a quello del compatrono della collegiata.\nGeografia fisica.\nSan Candido \u00e8 situato nei pressi della sella di Dobbiaco, al di l\u00e0 dello spartiacque alpino, poich\u00e9 attraversato dal fiume Drava, affluente del Danubio: san Candido e la vicina Sesto sono quindi tra i pochi comuni italiani non facenti parte della regione geografica italiana perch\u00e9 appartenenti al bacino idrografico del Danubio.\nIl territorio di San Candido rappresenta l'ultima punta (ad occidente) di diffusione dell'arfa, un caratteristico essiccatoio del grano costituito da due pali verticali congiunti da pali orizzontali. Classificazione climatica: zona F.\nStoria.\nDalla nascita del borgo alla prima guerra mondiale.\nI primi reperti che si hanno di San Candido si possono ricondurre al 1000 a.C., dove passarono da sud-est gli Illiri. In seguito, e precisamente nel IV secolo a.C. vi sono tracce di insediamenti Celti che fondarono un piccolo villaggio.\nI Romani dal 15 a.C., fondarono le province romane Rezia e Norico che comprendeva anche San Candido. I Romani, riadattando antichi percorsi, costruirono nella regione alcune strade\u02d0 da San Candido (\"Littamum\" per i Romani), passava la via \"in compendium\", convenzionalmente denominata dagli storici via Aguntum-Vipitenum, che attraverso la val Pusteria collegava la Iulia Augusta alla diramazione della via Claudia Augusta che da \"Pons Drusi\" (nella zona di Bolzano) lungo la vallata dell'Isarco conduceva a Vipiteno e a \"Veldidena\" (Innsbruck) attraverso il passo del Brennero. A Littamum sorse una importante mansio (luogo di sosta) lungo la via romana., della quale sono state ritrovate in val Pusteria ben 15 pietre miliari, segno della costante manutenzione e frequentazione del percorso. Il pi\u00f9 antico miliare \u00e8 dedicato all'imperatore Severo Alessandro, in carica dal 222 al 235 d.C., un secondo \u00e8 attribuibile all'imperatore Probo, che regn\u00f2 dal 276 al 283 d.C. Sul miliario dedicato a Severo Alessandro \u00e8 ancora chiaramente leggibile la distanza, corrispondente a 63 miglia (circa 90\u00a0km) dalla citt\u00e0 pi\u00f9 vicina, Aguntum presso Lienz. Nei pressi di San Candido \u00e8 stato ritrovato un miliare romano della met\u00e0 del III secolo con dedica a Marco Filippo II, imperatore bambino morto a soli 11 anni nell'anno 249.\nAlcuni gravi scontri vi furono verso la fine del VI secolo che coinvolsero la popolazione degli Slavi da est contro i Bavari da ovest che con tutta probabilit\u00e0 distrussero l'allora insediamento di San Candido.\nIl borgo di San Candido, centro religioso dell'Alta Pusteria, si \u00e8 sviluppato attorno all'omonimo monastero concesso dal duca Tassilone III di Baviera nel 769 durante la reggenza del vescovo Aribo di Frisinga e quindi dall'abate Atto di Scharnitz per convertire gli slavi, allora ancora pagani, al cristianesimo. Per secoli la dipendenza dal punto di vista ecclesiastico rimase alla diocesi di Frisinga (San Corbiniano), la pi\u00f9 antica della Baviera. L'Imperatore del Sacro Romano Impero, Ottone I di Sassonia, concesse nel 965 a San Candido l'immunit\u00e0, ci\u00f2 signific\u00f2 che la marca divenne \"indipendente dall'impero\". Gli antichi legami con Frisinga hanno portato a stabilire un gemellaggio tra le due localit\u00e0. Attorno all'anno 1140 l'allora monastero di monaci benedettini venne mutato in una collegiata di tipo occidentale, ci\u00f2 comport\u00f2 l'insediamento di analoghi ecclesiastici e canonici.\nNel tardo medioevo il territorio di San Candido, nella sua massima estensione territoriale, si estendeva da Monguelfo a occidente fino a Abfaltersbach a oriente, a sud invece arrivava fino al Cadore. Alcune famiglie di agricoltori provenienti da San Candido colonizzarono nel corso del XIII secolo alcune localit\u00e0 vicino all'attuale Tolmino in Slovenia. Il re Alberto I d'Asburgo, concesse a San Candido il 15 luglio 1303 la marca quindi il diritto di essere un comune di mercato. Nel 1554 scoppi\u00f2 un grande incendio che distrusse l'intero paese, dato che la maggior parte delle abitazioni erano costruite in legno.\nIntorno alla met\u00e0 del XIV secolo il tentativo di fare del paese un centro commerciale lungo la via per il Cadore e la Carinzia fu contrastato dai conti di Gorizia, successivamente conti del Tirolo, che non vollero che si creassero rivalit\u00e0 economiche con la vicina Lienz. Verso la fine del dominio iniziale, nel 1803 rimase sotto il territorio di San Candido solamente la parte del paese. Fu cos\u00ec che San Candido rimase soprattutto un centro religioso, gravitante attorno alla Collegiata, che nei secoli ha attratto migliaia di pellegrini. Il centro storico \u00e8 quindi caratterizzato da numerosi luoghi di culto, oltre che da case signorili del XVIII e XIX secolo. Negli anni precedenti il primo conflitto mondiale, San Candido come l'intera regione storica del Tirolo godeva di un'economia prettamente turistica, che fin\u00ec con lo scoppio della guerra.\nSan Candido italiana.\nCon lo scoppio della prima guerra mondiale, San Candido si ritrov\u00f2 nelle immediate retrovie del fronte, diventando cos\u00ec centro ospedaliero. Nella spartizione, nel 1918, del Tirolo fra Austria e Italia, San Candido sarebbe teoricamente dovuta rimanere all'Austria, trovandosi al di l\u00e0 dello spartiacque alpino ma per ragioni militari fu assegnata all'Italia con due grandi caserme: la Cantore e la Druso, la prima ancora affidata al 6\u00ba Reggimento Alpini.\nLa presenza del confine nella frazione di Prato alla Drava determin\u00f2 anche la presenza di una nutrita schiera di funzionari italiani: Guardia alla Frontiera (oggi non pi\u00f9 esistente), polizia di frontiera, uffici doganali, una stazione di Carabinieri, un Commissariato di Pubblica Sicurezza e una sezione della Guardia di Finanza. Tra le due guerre San Candido comincia ad essere frequentata da un turismo di \u00e9lite, il quale per\u00f2 rimarr\u00e0 isolato, senza diventare un vero e proprio fenomeno. Solo dagli anni 2000 San Candido riesce ad imporsi come centro turistico e culturale nelle Dolomiti, attirando da diverse regioni d'Europa un turismo d'\u00e9lite. Tra i frequentatori pi\u00f9 rinomati, ci fu il duca d'Acquarone, Ministro della Real Casa che vi edific\u00f2 una \"dimora di caccia\".\nSan Candido ha costituito per anni il capolinea della linea ferroviaria che risaliva da Fortezza, mentre i sei chilometri di linea fino al confine, pur trovandosi in territorio italiano, erano gestiti dalle ferrovie austriache. Fino a che vi \u00e8 stato un rigido controllo doganale, era caratteristica la presenza di treni-corridoio che univano Lienz, nel Tirolo orientale, con Innsbruck, capoluogo del Tirolo settentrionale.\nStemma.\nLo stemma mostra una torre d'argento merlata alla guelfa su due piani, con portale e saracinesca; sopra il portale uno stemma raffigurante la testa di un moro, coronato di un diadema d'oro, su sfondo azzurro. La torre \u00e8 posata sul verde della campagna con lo sfondo rosso. Questo genere di raffigurazione ricorda che la localit\u00e0 un tempo era sotto il dominio dei vescovi di Frisinga proprietari, dal 769 al 1803, di una vasta area nella regione. Lo stemma fu concesso dal Re Alberto d'Austria nel 1303.\nMonumenti e luoghi d'interesse.\nArchitetture religiose.\nCollegiata di San Candido.\nIl complesso della Collegiata di San Candido (\"Stiftskirche Innichen\"), considerato il pi\u00f9 importante monumento romanico dell'Alto Adige, fu costruito a partire dal 1043 sul sito del monastero fondato nel 769 da Tassilone III di Baviera per convertire gli slavi allora insediati nella zona. Il poderoso campanile e l'atrio con il fonte battesimale precedono il grandioso interno a tre navate, che conserva numerose opere d'arte, tra le quali affreschi di Michael Pacher e il grande Crocifisso ligneo dell'altare maggiore.\nChiesa Parrocchiale di San Michele.\nLa Chiesa Parrocchiale di San Michele, originaria del XII secolo con uno stile romanico. Fu rimaneggiata nel 1735 per adattarla allo stile barocco, che dati i molteplici ornamenti pu\u00f2 apparire anche come stile rococ\u00f2. Fu pi\u00f9 volte distrutta nella sua storia e della chiesa originale oggi rimane solo il campanile cilindrico. Esternamente la chiesa presenta finestre ad arco con nicchie che custodiscono delle statue e con una grande facciata principale che d\u00e0 sulla piazza del paese.\nImportanti sono gli affreschi, opera del pittore tirolesei Christof Anton Mayr: sulla volta \"San Michele spinge gli angeli caduti nell'inferno\"; nella navata \"San Michele vincitore delle forze del male\".\nChiesa del Convento dei Francescani.\nIl convento \u00e8 affacciato sul rio Sesto, consacrata a San Leopoldo e costruita a fine Seicento. Con annesso chiostro. La costruzione della chiesa e del convento \u00e8 fatta risalire, al seguito dell'arrivo dei primi frati francescani, nel 1691. Pi\u00f9 precisamente vennero costruiti tra il 1693 e il 1697, quando avvenne la consacrazione delle chiesa da parte del Principe Vescovo di Bressanone e la consegna ufficiale all'ordine. La struttura fu progettata dal frate francescano Vitus Rastpichler proveniente dall'\u00d6tztal, che rispettando la tradizione povera dell'ordine non presenta un alto campanile e poche difficolt\u00e0 architettoniche e artistiche. Notevole \u00e8 la biblioteca storica del convento, oggi conservata a Bolzano.\nSubito dopo l'accesso principale \u00e8 dislocata la cappella dedicata a Sant'Antonio. Dalla chiesa originale sono pochi gli oggetti che sono rimasti. Si sono salvati i dipinti degli altari laterali e quelli raffiguranti i santi francescani nella parete sud, mentre gli attuali altari sono opere del periodo del rococ\u00f2. Tra il 1992 e il 1994 la struttura fu oggetto di uno scrupoloso restauro per riportarla al suo stato originario, facendole quindi ottenere il premio Europa Nostra.\nCappella di Alt\u00f6tting e del Santo Sepolcro.\nLa Cappella di Alt\u00f6tting e del Santo Sepolcro, a ridosso della linea ferroviaria, edificata dal 1653 dall'oste Georg Paprion dopo un pellegrinaggio in Terra Santa, come una copia in miniatura del Santo Sepolcro sul Calvario di Gerusalemme, armonizzata ad un edificio precedentemente costruito, che era a sua volta copia della Cappella delle Grazie di Alt\u00f6tting. Si tratta infatti di tre cappelle costruite l'una nell'altra. L'oste dopo il suo primo viaggio riport\u00f2 come ricordo un osso di Sauro preistorico, che \u00e8 appeso sul muro dell'ingresso principale, lato interno.\nArchitetture civili.\nI Bagni \"Wildbad\" di San Candido.\nPresso il paese di San Candido si trovano seriazioni rocciose profonde, costituite da filliadi quarzifere, conglomerati, basici, arenarie di Val Gardena e strati di Bellerophon. Da questi ultimi, nei boschi ai piedi della Rocca dei Baranci, a sud del paese, scaturiscono le sorgenti sulfuree e minerali dei Bagni di San Candido (\"Wildbad Innichen\"). I Bagni risultano frequentati sin dall'antichit\u00e0 ed appaiono per la prima volta in documenti del XVI secolo.\nNel 1856 il medico ungherese Johann Schreiber l\u00ec ingrand\u00ec, facendo nascere un sanatorio. Successivamente sua figlia con il marito, il conte Beckers, ingrandirono i Bagni fino a farli diventare un grande complesso alberghiero, il \"Grand Hotel Wildbad\". Dopodich\u00e9 i bagni divennero famosi, tanto che vi soggiornarono gli imperatori tedeschi Guglielmo II e Federico e quello austriaco Carlo I.\nDopo il passaggio del Tirolo meridionale all'Italia, a seguito della prima guerra mondiale, lo stabilimento and\u00f2 in declino. Fu messo all'asta negli anni '30, e lasciato all'incuria del tempo.\nOggi \u00e8 rimasta solo la struttura esterna dei Bagni, mentre l'interno del complesso si trova in pessimo stato.\nLe sorgenti in realt\u00e0 sono quattro, ognuna con un sapore diverso: una sulfurea, una ferrosa, la Lavaredo e la \"Keiserwasser\".\nAttorno ai Bagni nel 1591 fu costruita una cappella dedicata a , ancora oggi consacrata e ben conservata. La cappella, consacrata nel 1594, era collegata a un eremo che fu soppresso nel 1786 dall'Imperatore Giuseppe II. Gi\u00e0 in precedenza comunque vi era al posto della cappella un piccolo luogo di preghiera, che si \u00e8 fatto risalire all'ottavo secolo. Con tutta probabilit\u00e0 si trattava di un luogo di culto precristiano.\nNel 1968, in seguito alle ricerche del Professor Giovanni Malag\u00f3 venne realizzato l'impianto di imbottigliamento di San Candido e quindi della commercializzazione delle acque minerali naturali \"Kaiserwasser\" e \"Lavaredo\".\nCastello da caccia.\nIl duca Pietro d'Acquarone, ministro della Real Casa dal 1939 al 1944, acquist\u00f2 un piccolo \"castello da caccia\" (\"Jagdschl\u00f6ssl\") posto a nord del centro abitato, nascosto dal bosco, cos\u00ec denominato perch\u00e9 al suo interno si trova una delle pi\u00f9 ricche collezioni al mondo di trofei di animali grandi e rari. In realt\u00e0 tale manufatto \u00e8 stato ricostruito dalle rovine di un vecchio castello.\nArchitetture militari.\nNel paese sono ancora presenti due caserme dell'Esercito Italiano: denominate \"Druso\" e \"generale Antonio Cantore\". La prima \u00e8 oramai in stato di abbandono, mentre la seconda alloggia ancora parte del 6\u00ba Reggimento.\nCaserma Antonio Cantore.\nCostruita tra il 1910 e il 1911 per 657.000 corone (moneta utilizzata dall'allora impero austro-ungarico) e denominata \"Kaiser Franz Josef\" fu utilizzata dal \"Landessch\u00fctzen-Regiment \u201eInnichen\u201c Nr. III\". Alla fine della prima guerra mondiale San Candido divenne italiana e la caserma passava al demanio militare solamente il 10 giugno 1951, dove fu utilizzata come sede del battaglione alpini \"Bassano\", che il 15 gennaio 1993 \u00e8 stato inquadrato nel ricostituito 6\u00ba Reggimento alpini. Nel corso dell'anno 2002 il reggimento viene fatto trasferire a Brunico, presso la caserma \"Lungramani\" e il battaglione alpini \"Bassano\"\nlo segu\u00ec nel 2008. Attualmente \u00e8 sede della compagnia 74\u00aa d'addestramento del battaglione alpini \"Bassano\" che dal 2015 si \u00e8 occupato di sorvegliare i confini dello stato a causa dell'emergenza migranti e nell'operazione Strade sicure. Saltuariamente viene sfruttata come centro addestramento alpino per truppe nazionali e non.\nSacrario militare.\nPochi metri fuori dal paese, in direzione di Versciaco, ovvero verso il confine di stato, si trova sulla destra un sacrario militare che conserva le spoglie di oltre 200 soldati morti durante la prima guerra mondiale. Si presenta con aspetto monumentale circolare a due balze. Fu costruito per custodire i corpi di 218 caduti italiani e di 10 caduti austro-ungarici.\nCimitero militare del Burg.\nDurante la Grande guerra San Candido si trovava nelle immediate retrovie del fronte e fu anche un centro ospedaliero; quindi un gran numero di morti per ferite oppure per malattie, sia dell'esercito austro-ungarico, che tra i prigionieri di guerra italiani o di altre nazioni dell'Intesa, trov\u00f2 sepoltura in un cimitero posto sull'altura del Burg. Si arriv\u00f2 fino a 700 tombe. Per anni tale cimitero fu curato dalle autorit\u00e0 pubbliche. Le salme dei prigionieri di guerra italiani furono trasferite al sacrario militare di Pocol. Dopo altri trasferimenti il cimitero fu abbandonato a s\u00e9 stesso e solo nel 2003 il luogo \u00e8 stato recuperato con interventi di estrema sobriet\u00e0, ma giudicati molto ben riusciti.\nSociet\u00e0.\nRipartizione linguistica.\nLa sua popolazione \u00e8 in maggioranza di madrelingua tedesca, anche se \u00e8 presente una minoranza di lingua italiana, la quale arriv\u00f2 a rappresentare il 22,66% della popolazione nel 1971.\nTradizioni e folclore.\nLa leggenda dei giganti Huno e Hauno.\nIl nome in tedesco della Rocca dei Baranci, \"Haunold\", deriva probabilmente dal cognome di un signore, certo Hunolt, proprietario dei boschi sotto la montagna. Esiste tuttavia una leggenda che fa risalire il toponimo alla lotta titanica fra giganti: Il gigante \"Hauno\" era a capo di un'orda che devast\u00f2 la Pusteria e, prima di andarsene a razziare altrove, lasci\u00f2 un manipolo di truppe presso Sillian a costruire il castello di \"Hunnenfels\" (probabilmente l'attuale castello Heinfels). In soccorso dei pusteresi apparve dai boschi un gigante chiamato Huno, che si dichiar\u00f2 pronto ad aiutare i valligiani ed a espugnare il castello. La guerra fu cruenta e si risolse in una lotta tra i due giganti, dalla quale usc\u00ec vincitore \"Huno\".\nEgli si stabil\u00ec sotto la Rocca dei Baranci, costruendo il monastero di San Candido. Dopodich\u00e9 il gigante fu ucciso dai valligiani con uno stratagemma a causa delle sue esose richieste di cibo.\nQuesta leggenda \u00e8 molto cara agli abitanti locali, tanto che \u00e8 possibile trovare traccia di raffigurazioni dei due giganti in alcune case.\nCultura.\nBiblioteca.\nLa biblioteca comunale \u00e8 intitolata a Peter Paul Rainer, nato a San Candido il 10 agosto 1885 e morto il 2 marzo 1938 a Liberec; fu un apprezzato scrittore di lingua tedesca.\nMusei.\nMuseo Dolomythos.\nAll'interno del \"Museo Dolomythos\" si pu\u00f2 ripercorrere la storia delle Dolomiti; infatti sono conservate nelle collezioni esposte resti di Rhyncosaurus, Chirotherium e di altri dinosauri vissuti nel Triassico e resti di piante e di coralli appartenenti al Giurassico, tutti accompagnati da modelli e pannelli illustrativi; non mancano neanche modelli geologici e geografici, i quali ripercorrono l'intera storia delle Dolomiti: da barriera corallina a catena montuosa.\nMuseo della Collegiata.\nIl museo della collegiata di San Candido ospita il tesoro del Duomo, i libri risalenti dal XV secolo al XVIII secolo ed una grande raccolta di documenti e manoscritti, i quali fanno parte della biblioteca custodita del museo, una delle pi\u00f9 importanti del Tirolo storico; nel Convento dei Francescani inoltre sono esposti numerosi reperti archeologici risalenti ai secoli dell'Impero romano ed una collezione di oggetti folkloristici.\nCinema.\nA San Candido \u00e8 ambientata parte della serie televisiva \"Un passo dal cielo\", con Terence Hill.\nGeografia antropica.\nFrazioni.\nIl comune di San Candido ha tre frazioni:\nEconomia.\nSul suo territorio ha sede la Senfter, che, partita come azienda produttrice di speck, \u00e8 diventata una holding con 1.800 dipendenti e 650 milioni di euro di fatturato.\nLo stabilimento di imbottigliamento di acque minerali \"Kaiserwasser\" tiene viva la gloriosa tradizione delle \"Wildbad\" (fonti del bosco) di San Candido.\nSecondo la tradizione, l'imperatore Francesco Giuseppe sarebbe stato solito recarsi in villeggiatura a San Candido per degustare l'acqua di queste fonti che \u00e8 tuttora chiamata \"Kaiserwasser\", per l'appunto, acqua dell'imperatore.\nSecondo un'altra ricostruzione \u00e8 stato invece l'imperatore Carlo I d'Austria, ultimo sul trono austriaco, ad avere una preferenza per l'acqua di San Candido.\nIl paese, assieme al vicino paese di Dobbiaco, \u00e8 dotato di un'unica centrale di teleriscaldamento, alimentata dalla combustione degli scarti delle segherie, con grande vantaggio dal punto di vista ambientale.\nMolto importante per lo sviluppo economico e turistico \u00e8 stata la linea ferroviaria e la sua stazione. Attualmente sono in corso alcune proteste da parte di turisti e appassionati dei luoghi contro il progetto di spostamento della storica stazione.\nTurismo.\nNel primo dopoguerra inizia il turismo invernale legato alle piste di sci dei Baranci e del monte Elmo e lo sci di fondo con piste per Sesto, San Candido e Dobbiaco, e da l\u00ec a Cortina d'Ampezzo; poi ancora da Monguelfo lungo la valle di Casies e ancora da Valdaora fino ad Anterselva.\nIl successivo sviluppo \u00e8 stato prevalentemente turistico, avallato dalla presenza di antiche locande e alberghi, fra cui spicca il \"Grauer B\u00e4r\" (\"Orso Grigio\") attestato dal 1745 e risulta essere il primo \"Gasthof\" (locanda) di San Candido.\nD'estate, oltre che come punto di partenza per escursioni ai Tre Scarperi o alle Tre Cime di Lavaredo, San Candido \u00e8 diventata famosa per l'escursionismo in bicicletta, con la pista ciclabile per Lienz (ciclabile Dobbiaco - Lienz) che ha una discesa di 600 metri di dislivello, accessibile ai pi\u00f9, senza alcun particolare sforzo. La presenza della linea ferroviaria permette il ritorno in treno.\n\u00c8 inoltre possibile discendere sempre in bicicletta, ma in direzione opposta, la val Pusteria, attraverso la ciclabile della Pusteria.\nRecentemente il paese ha ricevuto nuova visibilit\u00e0 e incrementato la propria attrattivit\u00e0 turistica grazie all'ambientazione della serie televisiva Un passo dal cielo, finanziata e sponsorizzata dalla \"Business Location S\u00fcdtirol\" (BLS), una societ\u00e0 della provincia di Bolzano, che prevede un suo ampio ritorno in termini turistici.\nSport.\nSan Candido \u00e8 un paese ricco di strutture per lo sport invernale, ma anche per quello estivo. Caratteristica \u00e8 la pista da sci \"Baranci\" che arriva fino al paese; nella sua frazione di Versciaco, arriva direttamente la cabinovia per le piste da sci del monte Elmo.\nFun bob.\nDurante l'estate la pista da sci viene sfruttata per installare un alpine coaster, un particolare tipo di scivolo, che \u00e8 la prima pista da slittino estivo in Alto Adige. Pi\u00f9 che slittino si tratta di un bob ancorato a una monorotaia che scende sino al paese. La pista lunga 1,7 chilometri, con pendenze massime del 40%, percorre un dislivello di 314 metri, raggiungendo velocit\u00e0 massime di 10 metri al secondo (all'interno del bob vi \u00e8 per\u00f2 un limitatore di velocit\u00e0).\nL'attrazione \u00e8 aperta al pubblico da met\u00e0 giugno a met\u00e0 settembre, ed \u00e8 adatta anche ai bambini pi\u00f9 piccoli che possono scendere in braccio al genitore se minori di sette anni.\nJannik Sinner.\nDa San Candido proviene il tennista italiano Jannik Sinner."}
{"id": "35289", "revid": "439868", "url": "https://it.wikipedia.org/wiki?curid=35289", "title": "San Leonardo in Passiria", "text": "San Leonardo in Passiria (\"St. Leonhard in Passeier\" in tedesco) \u00e8 un comune italiano di abitanti della provincia autonoma di Bolzano in Trentino-Alto Adige, situato in Val Passiria, della quale \u00e8 il centro abitato pi\u00f9 popolato. \u00c8 inoltre un comune mercato.\n\u00c8 il luogo di nascita del patriota tirolese Andreas Hofer.\nStoria.\nIl villaggio si \u00e8 formato attorno alla chiesa parrocchiale, la cui esistenza \u00e8 attestata dal 1116 (propriet\u00e0 dell'Ordine Teutonico), lungo l'antica via che collega Merano con Vipiteno attraverso il passo Giovo.\nDa San Leonardo parte la ciclabile della Val Passiria che conduce i ciclisti a Merano; da l\u00ec \u00e8 possibile proseguire fino a Bolzano o alternativamente fino al passo di Resia lungo la ciclabile della Val Venosta.\nStemma.\nLo stemma comunale rappresenta una pila d'oro su sfondo nero. Esso \u00e8 l'emblema della famiglia Passeier, che tra il XIII e il XIV secolo risiedettero nella fortezza di Castel Giovo, sita su una collina al di sopra del centro abitato. Lo stemma \u00e8 stato adottato nel 1969.\nSociet\u00e0.\nRipartizione linguistica.\nLa popolazione \u00e8 pressoch\u00e9 totalmente di madrelingua tedesca:"}
{"id": "35290", "revid": "1355461", "url": "https://it.wikipedia.org/wiki?curid=35290", "title": "San Lorenzo di Sebato", "text": "San Lorenzo di Sebato (\"St. Lorenzen\" in tedesco, \"S. Laurenz\" (San Laur\u00ebnz) in ladino) \u00e8 un comune italiano di abitanti della provincia autonoma di Bolzano in Trentino-Alto Adige. \u00c8 inoltre un comune di mercato.\nGeografia fisica.\nIl paese trae la sua importanza dal fatto che si trova all'incrocio tra la val Pusteria e la val Badia, di cui \u00e8 il primo centro abitato.\nOrigini del nome.\nIl toponimo \u00e8 attestato come \"Sanctum Laurentium\" nel 1070, come \"S. Laurenzen\" nel 1320 e come \"S. Lorenzen\" nel 1419, mentre \"Sebato\" deriva dal nome della \"statio\" romana di \"Sebatum\", i cui resti si trovano nei pressi del paese. Dal 1923 al 1940 si chiam\u00f2 \"San Lorenzo\" e poi \"San Lorenzo in Pusteria\".\nStoria.\nCon la fondazione della citt\u00e0 di Brunico verso la met\u00e0 del Duecento da parte del vescovo di Bressanone, da sempre politicamente attivi nell'area pusterese, i conti del Tirolo puntarono sulla creazione di un borgo concorrenziale da contrapporre all'iniziativa vescovile, individuandolo in San Lorenzo. Finch\u00e9 il potere tirolese non riusc\u00ec a imporsi anche a Brunico, San Lorenzo fu notevolmente sponsorizzato da esso. Sino al 1610, S. Lorenzo era anche la parrocchia di riferimento per Brunico. La separazione segn\u00f2 il definitivo sorpasso di Brunico a svantaggio di San Lorenzo.\nCome per altre valli collocate nei pressi del confine di stato come la val Badia, Mussolini ai tempi del fascismo dette l'ordine di fortificare il confine. Vennero cos\u00ec costruiti a partire dal 1939 alcuni bunker al fine di impedire, o comunque rallentare, un'invasione dell'Italia da parte dei nazisti. Queste opere difensive fanno parte del vallo alpino in Alto Adige, e pi\u00f9 precisamente dello sbarramento di Sares.\nStemma.\nLo stemma raffigura San Lorenzo, con una palma nella mano destra ed una graticola in quella sinistra, su sfondo argento. L'emblema \u00e8 usato dal XVII secolo, ma appare nel sigillo dal 1271.\nMonumenti e luoghi d'interesse.\nNei pressi del paese vi sono due castelli: il castel Badia e il castel di San Michele.\nNel 2011 \u00e8 stato inaugurato il museo \"Mansio Sebatum\" che espone i ritrovamenti archeologici effettuato in loco ed espone la storia del popolo dei \"Saevates\", del Norico, e della mansio d'epoca romana.\nPresso la frazione di Onies, si trova una piccola statua raffigurante l'apostolo San Giacomo, oggi custodita all'interno di una piccola cappella fatta costruire nel 1844 dal contadino Josef Elzenbaumer, dove prima si trovava un grosso abete \"devotivo\". Accanto alla cappella, tutt'oggi si trova una grande pietra che mostrerebbe le impronte della testa e delle mani del santo, secondo una delle saghe dell'Alto Adige.\nSociet\u00e0.\nRipartizione linguistica.\nLa popolazione \u00e8 in larga parte di madrelingua tedesca:"}
{"id": "35291", "revid": "254059", "url": "https://it.wikipedia.org/wiki?curid=35291", "title": "San Martino in Badia", "text": "San Martino in Badia (\"San Martin de Tor\" in ladino, \"Sankt Martin in Thurn\" in tedesco) \u00e8 un comune italiano di abitanti della provincia autonoma di Bolzano in Trentino-Alto Adige.\nOrigini del nome.\nIl toponimo \u00e8 attestato come \"Sant Martin in Geder\" nel 1260, \"Sand Martein\" nel 1334 e \"St. Martin an der Gader\" nel 1883, mentre Thurn \u00e8 attestato come \"Thurn\" o \"Tor\" e si riferisce probabilmente al vicino Castel Tor (in tedesco \"Schloss Thurn\", in ladino \"Ciastel de Tor\"). Dal 1923 al 1928 il paese si chiam\u00f2 \"San Martino\".\nA San Martino si trova il gruppo di masi \"Seres\", caratteristico nel suo insieme, a sua volta gi\u00e0 menzionato quale \u00abCerre\u00bb in un documento del 1177 di Alessandro III a favore del convento di Novacella.\nStoria.\nLa frazione di Antermoia ha dato i natali a Alois Pupp, presidente della provincia Autonoma di Bolzano negli anni 1956-1960.\nStemma.\nLo stemma \u00e8 inquartato: nella prima \u00e8 raffigurata una torre d'argento con tetto azzurro su sfondo nero; nella seconda una croce patente d'argento, su sfondo rosso, sopra tre monti verdi; la terza di verde e la quarta di nero. La torre \u00e8 un riferimento al Castel Tor e riprende le insegne di un casato del luogo, la croce sui monti ricorda che il comune un tempo era sede giurisdizionale.\nSociet\u00e0.\nRipartizione linguistica.\nLa sua popolazione \u00e8 per la quasi totalit\u00e0 di madrelingua ladina:\nCultura.\nIl castello di San Martino in Badia (\"Thurn an der Gader\") ospita il museo della storia e cultura ladina, il \"Museum Ladin\".\nA San Martino ha inoltre sede l'Istituto Ladino \"Micur\u00e0 de R\u00fc\"."}
{"id": "35292", "revid": "1516566", "url": "https://it.wikipedia.org/wiki?curid=35292", "title": "San Martino in Passiria", "text": "San Martino in Passiria (\"St. Martin in Passeier\" in tedesco) \u00e8 un comune italiano di abitanti della provincia autonoma di Bolzano in Trentino-Alto Adige, situato in Val Passiria, della quale \u00e8 il capoluogo di fatto.\nTransita qui la ciclabile della Val Passiria che conduce i ciclisti da San Leonardo in Passiria (689 m s.l.m.) a Merano (325 m s.l.m.); da l\u00ec \u00e8 possibile proseguire fino a Bolzano o alternativamente fino al passo di Resia lungo la ciclabile della Val Venosta.\nOrigini del nome.\nIl toponimo \u00e8 attestato come \"Passyr\" nel 1078, come \"S. Martini\" nel 1148, come \"Sand Martein\" nel 1340 e \"S. Martin\" nel 1341.\nStoria.\nPresso la frazione di Saltusio (\"Saltaus\"), si trova lo sbarramento di Saltusio del Vallo Alpino in Alto Adige. Le opere 2 e 3 sono state riadattate dall'artista Matthias Sch\u00f6nweger nel BunCor (\"Herzbunker\"), in ricordo dei fuochi del Sacro Cuore di Ges\u00f9.\nSimboli.\nL'alabarda simbolizza i privilegi accordati un tempo ai liberi contadini, la ruota la tradizione artigianale e la laboriosit\u00e0 del villaggio.\nSociet\u00e0.\nRipartizione linguistica.\nLa sua popolazione \u00e8 per la quasi sua totalit\u00e0 di madrelingua tedesca:\nEconomia.\nArtigianato.\nPer quanto riguarda l'artigianato, importante e rinomata \u00e8 la produzione di mobili d'arte e di arredamenti tipici campagnoli."}
{"id": "35293", "revid": "1516566", "url": "https://it.wikipedia.org/wiki?curid=35293", "title": "San Pancrazio (Italia)", "text": "San Pancrazio (\"St. Pankraz\" in tedesco, \"San Pancrazi in \u00d2utem\" in solandro) \u00e8 un comune italiano di abitanti della provincia autonoma di Bolzano in Trentino-Alto Adige, situato nella Val d'Ultimo a 735\u00a0m s.l.m. \u00c8 la prima localit\u00e0 che si incontra imboccando la valle da Merano.\nGeografia fisica.\nSan Pancrazio si trova circa 11\u00a0km a sud-ovest di Merano nella Val d'Ultimo. La valle corre da Lana in direzione sud-ovest e viene percorsa dal torrente Valsura (\"Falschauerbach\"). Il rio della Chiesa (\"Kirchbach\"), che arriva da ovest, sfocia nel Valsura proprio a San Pancrazio.\nA nord-ovest del paese si trova la cima Guardia Alta (\"Hochwart\"), che raggiunge i 2.608 metri e a sud la cima di Monte Luco (\"Laugenspitze\") che raggiunge i 2.434 metri.\nOrigini del nome.\nIl toponimo \u00e8 attestato come \"ecclesia S. Pancracii in Ultun\" nel 1098, come \"S. Pangraz\" nel 1440 e come \"S. Pankraz\" nel 1470 e deriva dal nome del santo patrono del paese.\nStoria.\nNotevoli sono i tanti masi antichi della zona, quasi tutti con radice medievale. Fra essi spicca il \"Beckenchristlhof\", oggetto di uno studio archeologico.\nSimboli.\nLa torre rappresenta il castel d'Ultimo (\"Eschenloch\") costruito nel XII secolo dai conti di Ultimo. Lo stemma \u00e8 stato adottato nel 1968.\nSociet\u00e0.\nRipartizione linguistica.\nAl censimento del 2001 San Pancrazio risult\u00f2 il comune con la pi\u00f9 elevata percentuale di abitanti di madrelingua tedesca dell'intero Alto Adige, con il 99,81%. Al censimento del 2011 il numero dei germanofoni \u00e8 lievemente calato e il comune con la pi\u00f9 elevata percentuale di abitanti di madrelingua tedesca \u00e8 Martello (100% madrelingua tedesca).\nInfrastrutture e trasporti.\nDa San Pancrazio si raggiunge attraverso la strada provinciale 9 in direzione nord-est prima Lana, quindi Merano Sud, dove si trova lo svincolo della Superstrada 38 Merano-Bolzano (\"MeBo\"). In direzione sud si pu\u00f2 andare lungo la Val d'Ultimo con la strada provinciale 86."}
{"id": "35294", "revid": "104458", "url": "https://it.wikipedia.org/wiki?curid=35294", "title": "Santa Cristina Val Gardena", "text": ""}
{"id": "35296", "revid": "363629", "url": "https://it.wikipedia.org/wiki?curid=35296", "title": "Internet Protocol", "text": "Internet Protocol (IP), in telecomunicazioni e informatica, \u00e8 un protocollo di rete, che si occupa di indirizzamento/instradamento, appartenente alla suite di protocolli Internet TCP/IP su cui \u00e8 basato il funzionamento della rete Internet.\nDescrizione.\n\u00c8 un protocollo di \"interconnessione di reti\" (\"Inter\"-\"Net\"working \"Protocol\"), classificato al livello di rete (3) del modello ISO/OSI, nato per interconnettere reti eterogenee per tecnologia, prestazioni, gestione, pertanto implementato sopra altri protocolli di livello collegamento, come Ethernet o ATM.\n\u00c8 un protocollo a pacchetti senza connessione e di tipo best effort, che non garantisce cio\u00e8 alcuna forma di affidabilit\u00e0 della comunicazione in termini di controllo di errore, controllo di flusso e controllo di congestione, che pu\u00f2 essere invece realizzata dai protocolli di trasporto di livello superiore (livello 4), come TCP.\nCorrentemente sono usate due versioni del protocollo IP, l'originaria versione 4 e la pi\u00f9 recente versione 6, nata dall'esigenza di gestire meglio il crescente numero di dispositivi (host) connessi ad Internet.\nCompiti e funzioni.\nIl principale compito di IP \u00e8 l'Indirizzamento e l'instradamento (commutazione) tra sottoreti eterogenee, che a livello locale utilizzano invece un indirizzamento proprio, tipicamente basato sull'indirizzo fisico o indirizzo MAC e protocolli di livello datalink (2) del modello ISO-OSI (es. Ethernet, Token ring, Token bus). Per far ci\u00f2 \u00e8 necessario assegnare un nuovo piano di indirizzamento a cui tutte le sottoreti devono sottostare per poter comunicare e interoperare tra loro: tale piano \u00e8 rappresentato proprio dal Protocollo IP. Questo comporta infatti:\nIn sostanza dunque IP rappresenta la \"colla\" che unisce tra loro tutte le varie sottoreti eterogenee, a livello di indirizzamento\\instradamento, permettendone il dialogo o scambio di informazioni tra loro cio\u00e8 l'interlavoro (\"internetworking\") o interoperabilit\u00e0 in fatto di trasmissione. Rimane invece compito delle singole sottoreti occuparsi di instradare, tramite i protocolli locali di livello 2, verso il successivo commutatore se la rete locale attraversata \u00e8 solamente una rete di transito lungo il percorso verso un'altra sottorete di destinazione oppure instradare verso l'Indirizzo MAC locale dell'host destinatario, cui \u00e8 associato l'indirizzo IP destinatario, se la sottorete \u00e8 la sottorete finale risolvendo l'indirizzo IP dell'host in indirizzo MAC tramite protocollo ARP. Sotto questo punto di vista (che coincide con la nascita e lo sviluppo storico di Internet) si parla comunemente di integrazione nell'architettura logico-protocollare delle sottoreti del protocollo IP.\nIn generale dunque l'instradamento in Internet pu\u00f2 essere \"diretto\" (o locale) (\"direct forwarding\") se deve essere attraversata una sola sottorete fisica cio\u00e8 l'host destinatario fa parte della stessa sottorete dell'host sorgente oppure \"indiretto\" (\"indirect forwarding\") se devono essere attraversate pi\u00f9 di una sottorete ovvero se l'host destinatario non appartiene alla stessa sottorete dell'host sorgente. Per quanto detto precedentemente quest'ultimo tipo di indirizzamento altro non \u00e8 che una successione di instradamenti diretti.\nAnche se l'indirizzamento indiretto altro non \u00e8 che una successione di instradamenti diretti tramite i protocolli locali di trasporto di livello 2, in generale operare un indirizzamento di livello 3 tramite i soli indirizzi MAC, pur essendo questi univoci per ciascun terminale host, non sarebbe stato possibile perch\u00e9 essi non danno vita ad un piano di indirizzamento gerarchico cio\u00e8 gli indirizzi MAC, il cui assegnamento \u00e8 pseudo-casuale, non sono raggruppabili in sottoreti con lo stesso prefisso identificativo come invece lo sono gli indirizzi Host_IP.\nIn altri termini esisterebbero notevoli problemi di scalabilit\u00e0 nell'implementare tabelle di instradamento indicizzate non per identificativi di sottoreti (Net_ID), ma per ciascun indirizzo MAC esistente.\nIndirizzo IP.\nAll'interno di una rete IP, ad ogni \"interfaccia\" connessa alla rete fisica viene assegnato un indirizzo univoco.\nL'indirizzo IP \u00e8 assegnato propriamente all'interfaccia (ad esempio una scheda di rete) e non all'host, perch\u00e9 \u00e8 questa ad essere connessa alla rete. Un router, ad esempio, ha diverse interfacce e per ognuna occorre un indirizzo IP.\nIndirizzi IP e nomi DNS.\nGli indirizzi IP sono numeri, e come tali non sono facili da ricordare per la maggior parte degli esseri umani. Il problema diventa ancora pi\u00f9 serio con IPv6 che ha una stringa di indirizzamento di 128 bit anzich\u00e9 i consueti 32 di IPv4. Per questa ragione, spesso ad un indirizzo IP viene associato un nome simbolico DNS.\nIndirizzi IP ed indirizzi MAC.\nI protocolli di collegamento, al livello 2 del modello ISO/OSI, indirizzano i calcolatori utilizzando il MAC address.\nQuando su una rete locale si utilizza IP, ad ogni calcolatore deve essere assegnato anche un indirizzo IP, per permettergli di comunicare con i calcolatori al di fuori della sua rete locale.\nLa corrispondenza tra indirizzo IP e MAC address \u00e8 gestita tramite il protocollo ARP, che permette di conoscere il MAC address di un computer dato il suo indirizzo IP tramite un'interrogazione distribuita.\nL'assegnazione di un indirizzo IP ad un calcolatore pu\u00f2 essere manuale, o automatizzata da protocolli come DHCP o gli obsoleti BOOTP e RARP.\nPacchetto IP.\nNel pacchetto IP, cio\u00e8 la sua PDU detta anche \"datagramma\", i campi pi\u00f9 importanti sono:\nFunzionamento.\nHost.\nUn host \u00e8 un calcolatore che utilizza una rete IP. Un host ha normalmente una interfaccia attiva, configurata con un indirizzo IP (configurato manualmente oppure ricevuto tramite protocolli automatici come DHCP o PPP). Questo indirizzo \u00e8 caratterizzato da una maschera di sottorete, che permette di calcolare se un altro indirizzo IP appartiene alla stessa sottorete oppure no. Inoltre lo strato IP \u00e8 configurato con l'indirizzo IP del gateway.\nInstradamento.\nEstratto l'indirizzo IP dal pacchetto (datagramma IP), mettendo in AND l'indirizzo IP e la subnet-mask si ottiene l'indirizzo di Net_Id che individua la sottorete di destinazione: se tale indirizzo coincide con quello dell'interfaccia del router si ha \"instradamento diretto\" all'interno della stessa sottorete dopo risoluzione IP/MAC tramite protocollo ARP, se invece la Net_ID calcolata non corrisponde a nessuna interfaccia del router verso le rispettive sottoreti interconnesse, dopo l'indirizzamento ottenuto tramite consultazione della tabella di routing, si ha \"instradamento indiretto\" ovvero il router utilizza l\"'instradamento diretto\" (locale) di livello 2 tramite protocollo ARP per inviare il pacchetto verso il gateway o il successivo router (\"next hop\") il quale proceder\u00e0 per successivi salti di instradamento fino alla sottorete di destinazione sempre seguendo le informazioni di instradamento contenute nelle tabelle di routing dei rispettivi router, a loro volta create e aggiornate dinamicamente dai protocolli di routing.\nSuddividere l'instradamento in due parti distinte, instradamento per sottorete (Net_Id) e instradamento finale per host (Host_Id), fa parte dunque del piano gerarchico di instradamento secondo IP e ha fondamentalmente ragioni pratico-implementative oltre che di efficienza: non sarebbe infatti possibile instradare pacchetti unicamente secondo l'intero indirizzo IP (o anche l'indirizzo MAC) dell'host in quanto le tabelle di routing avrebbero dimensioni ingestibili da parte dei processi di elaborazione sui router. A tale problema si aggiunge inoltre il fatto che gli indirizzi IP Host_Id sono molto spesso assegnati in maniera dinamica.\nGateway o Router.\nQuesti dispositivi possiedono pi\u00f9 interfacce e collegano tra loro sottoreti diverse, inoltrando pacchetti IP da una all'altra. Per decidere su quale interfaccia inviare un pacchetto ricevuto, cercano l'indirizzo destinazione del pacchetto in una tabella di routing, che nei casi non banali viene gestita dinamicamente tramite uno o pi\u00f9 Protocolli di routing.\nVisualizzare la configurazione IP.\nLa maggior parte dei sistemi operativi offrono soluzioni, via shell o applicativi dedicati anche grafici, per visualizzare la configurazione IP del proprio computer.\nAlcuni esempi a riga di comando sono:"}
{"id": "35297", "revid": "1516566", "url": "https://it.wikipedia.org/wiki?curid=35297", "title": "Rogno", "text": "Rogno (\"R\u00f3gn\" in dialetto camuno, \"R\u00f2gn\" in dialetto bergamasco) \u00e8 un comune italiano di abitanti in provincia di Bergamo, anche se anticamente legato a quella di Brescia, tanto da farne parte a livello di diocesi.\nGeografia fisica.\nTerritorio.\nIl territorio, situato sulla destra orografica del fiume Oglio, \u00e8 prevalentemente formato da montagne. Il comune raggiunge il suo apice alla cima del monte Pora.\nStoria.\nI primi insediamenti umani risalirebbero al Mesolitico (circa nel VI millennio a.C.), quando gruppi di cacciatori si insediarono in queste zone (famosi sono i resti rinvenuti poco distante del cosiddetto \"uomo camuno\"), in una localit\u00e0 denominata \"Coren Pag\u00e0\". Qui sono stati rinvenuti importanti reperti ed incisioni rupestri di notevole fattura, risalenti anche al Neolitico.\nAnche le popolazioni che qui si stanziarono nei millenni successivi ebbero nel \"Coren Pag\u00e0\" un luogo di riferimento: incisioni di trib\u00f9 di Galli Cenomani sono tuttora presenti in quello che era considerato un luogo sacro.\nLa zona fu in seguito occupata dai romani, che fecero di Rogno la sede di un pagus. \nDi tale periodo rimangono una lapide celebrativa dedicata a Druso, il figlio dell'imperatore Tiberio, e una pietra tombale dei coniugi \"Reae Trumiae\", sacerdote del culto di Cesare e \"Ennae Tresiae\" che si trova ora murata sulla sommit\u00e0 del campanile della pieve di Santo Stefano.\nI secoli successivi videro il territorio passare ai Longobardi prima, ed al Sacro Romano Impero poi. Fu proprio Carlo Magno a cedere l'intera valle ai monaci dell'abbazia di Marmoutier di Tours.\nRogno fu il capoluogo di una delle quattro circoscrizioni (pievatici) in cui era suddivisa la Comunit\u00e0 di Valle Camonica. Il pievatico di Rogno comprendeva i comuni di Rogno, Darfo, Gianico, Artogne, Erbanno, Gorzone, Sciano, Anfurro, Angolo.\nNel 1255 il comune di Brescia autorizza la costruzione di un'area franca presso la Corna Bianca: diverr\u00e0 l'abitato di Castelfranco.\nSeguirono numerose lotte che portarono a comandare su Rogno i Visconti, ed i loro alleati locali la famiglia ghibellina dei Federici, il breve periodo di Pandolfo III Malatesta, fino all'arrivo della Serenissima che di fatto pose termine alle dispute medievali tra guelfi e ghibellini, assicurando pace sino al 1797.\nIn seguito, il comune di Rogno pass\u00f2 alla Repubblica bresciana, alla Repubblica Cisalpina e al Napoleonico Regno d'Italia. Il comune fu poi soppresso nel 1809 e aggregato come frazione al comune di Darfo. Fu ricostituito nel 1816 durante la riorganizzazione del Regno Lombardo-Veneto ed insieme agli altri comuni della Valcamonica (localizzati a est del fiume Oglio) fu aggregato al \"distretto di Breno\" e alla delegazione provinciale di Bergamo.\nNel 1838 Rogno fu separato d'autorit\u00e0 dal distretto di Breno e aggregato al \"distretto di Lovere\". Con la proclamazione del Regno d'Italia, il distretto di Breno torn\u00f2 in provincia di Brescia, ma Rogno, essendo ormai aggregato a Lovere, rimase in provincia di Bergamo, dov'\u00e8 tuttora.\nIn epoca austriaca (1816-1859) la Deputazione Comunale di Rogno si riuniva per consuetudine nella frazione di Castelfranco. Anche il primo ufficio municipale, dopo l'annessione al Regno d'Italia, ebbe sede a Castelfranco, pur restando Rogno il capoluogo. Ci\u00f2 comportava, talvolta, notevoli disguidi e malintesi per i forestieri, e tensioni campanilistiche fra gli abitanti delle frazioni. Si annoverano ripetuti tentativi del consiglio comunale, tra il 1871 e il 1912, di modificare la denominazione dell'ente da \"Comune di Rogno\" in \"Comune di Castelfranco di Rogno\" oppure \"Comune di Castelfranco Camuno\", sempre falliti per diniego delle superiori autorit\u00e0 (prefettura, organi provinciali).\nIl municipio fu poi trasferito a Rogno, in via definitiva, nel 1929.\nSimboli.\nLo stemma e il gonfalone del Comune di Rogno sono stati concessi con decreto del presidente della Repubblica del 21 ottobre 1968.\nLo stemma comunale riprende con qualche variante quello appartenuto alla famiglia Busi della Valle Brembana.\nMonumenti e luoghi d'interesse.\nArchitetture religiose.\nMolto importante \u00e8 la chiesa di Santo Stefano Protomartire, nota anche come pieve di Rogno. Riedificata ed ampliata pi\u00f9 volte, conserva ancora la facciata originaria dell'edificio sacro risalente alla fine del VII secolo. Fra le opere degne di nota, all'interno \u00e8 presente una pala ad olio su tela raffigurante il \"Martirio di Stefano\", eseguita da Domenico Carpinoni, un grande olio su tela raffigurante il \"Discorso di Stefano\" di Pietro Corbellini, due oli su tela di scuola lombarda del XVII secolo raffiguranti lo \"Sposalizio di Maria\" e il \"Riposo durante la fuga in Egitto\", una Via Crucis seicentesca in stile popolare, un grande olio su tela seicentesco raffigurante la Madonna Assunta con i santi Fermo, Rocco, Carlo e Antonio in stile popolare. I medaglioni della volta portano affreschi di Enrico Peci (1927) su temi della vita di santo Stefano. L'organo a canne \u00e8 pregevole opera di Giovanni Tonoli (1875).\nLa chiesa parrocchiale di Castelfranco \u00e8 dedicata ai santi Pietro e Paolo, e all'interno si possono ammirare sculture ed intarsi di scuola fantoniana. Della bottega dei Fantoni \u00e8 un grande gruppo scultoreo raffigurante la crocifissione. Si pu\u00f2 inoltre visitare, nella localit\u00e0 Rondinera, la chiesa sussidiaria di santa Maria Ausiliatrice e san Francesco d'Assisi. In questa si pu\u00f2 ammirare un mosaico raffigurante quest'ultimo santo.\nArchitetture militari.\nNella frazione Castelfranco si possono ammirare pochi resti delle mura medievali poste a protezione del borgo.\nSociet\u00e0.\nReligione.\nLe parrocchie di Rogno sono quattro e appartengono alla diocesi di Brescia:\nGeografia antropica.\nFrazioni.\nIl Comune di Rogno \u00e8 composto dal capoluogo Rogno e quattro frazioni:\nSono inoltre presenti due localit\u00e0 con nuclei urbani: la localit\u00e0 \"Rondinera\", di recente urbanizzazione (anni 70) che ha raggiunto un notevole sviluppo, e la localit\u00e0 \"Piazze\", molto antica quanto piccola.\nToponomastica.\nAlcuni toponimi dell'area di Rogno, partendo da sud verso castelfranco, a ovest verso il monte Pora:\nToponimi da ovest a nord, verso Bessimo:\nEconomia.\nTurismo.\nNumerose sono le escursioni che si possono compiere sui monti circostanti, adatte ad ogni tipo di utenza, specialmente partendo dalle frazioni di San Vigilio e Monti (mete di turismo), da cui si possono ammirare le zone del fondovalle, con splendidi colpi d'occhio.\nRogno \u00e8 anche noto per le ripide pareti di Verrucano Lombardo che dominano il paese, molto popolari fra gli appassionati rocciatori.\nInfrastrutture e trasporti.\nFra il 1901 e il 1917 la localit\u00e0 disponeva di una fermata posta lungo la tranvia Lovere-Cividate Camuno."}
{"id": "35298", "revid": "439868", "url": "https://it.wikipedia.org/wiki?curid=35298", "title": "Scena (Italia)", "text": "Scena (\"Schenna\" in tedesco, \"Sch\u00f6nnen\" in dialetto locale) \u00e8 un comune italiano di abitanti della provincia autonoma di Bolzano in Trentino-Alto Adige. Fa parte del comprensorio del Burgraviato.\nOrigini del nome.\nIl nome del comune \u00e8 attestato dal 1116-1122 come \"Schennano\" e nel 1270 come \"Schenan\" e deriva da un nome di persona latino *Sconius, probabilmente il proprietario terriero della zona.\nStoria.\nDal VI-VII secolo cominciarono a stabilirsi nella zona popolazioni provenienti dalla Franconia e dalla Baviera.\nLa storia medievale di Scena \u00e8 strettamente legata alle sue roccaforti, in particolare con il castello e con la sua stirpe regnante, feudatari dei conti di Tirolo. Nel XIX secolo la personalit\u00e0 pi\u00f9 illustre fu in particolare l'arciduca austriaco Giovanni d'Asburgo-Lorena, l\"'Erzherzog Johann\" che acquist\u00f2 il Castello di Scena nel 1845 e fu sepolto nel notevole mausoleo neogotico di Scena il 24 giugno 1869.\nIl comune appartenne sino alla fine della prima guerra mondiale alla circoscrizione giudiziaria del tribunale di Merano e faceva parte del suo distretto amministrativo.\nStemma.\nL'emblema \u00e8 troncato; nella parte superiore \u00e8 raffigurato un leone rosso, su sfondo argento, uscente da quella inferiore di colore nero. Lo stemma \u00e8 stato adottato nel 1972, anche se utilizzato antecedentemente al primo conflitto mondiale.\nSociet\u00e0.\nAppartenenza linguistica.\nLa sua popolazione \u00e8 per la quasi sua totalit\u00e0 di madrelingua tedesca:"}
{"id": "35299", "revid": "1355461", "url": "https://it.wikipedia.org/wiki?curid=35299", "title": "Selva dei Molini", "text": "Selva dei Molini (\"M\u00fchlwald\" in tedesco) \u00e8 un comune italiano di abitanti della provincia autonoma di Bolzano in Trentino-Alto Adige.\nGeografia fisica.\nIl paese \u00e8 completamente circondato dalle cime delle Alpi della Zillertal, che possiede cime che raggiungono i 3.000 m s.l.m. Alcuni esempi sono il Gran Pilastro che raggiunge i 3.510 metri, il Ponte di Ghiaccio e la Punta Bianca che supera i 3.371 metri.\nNel territorio comunale si trovano le frazioni di Lappago (\"Lappach\", dotata di un impianto Kneipp) e Selva di Fuori (\"Au\u00dferm\u00fchlwald\") nonch\u00e9 i laghi artificiali di Selva dei Molini e di Neves. Seguendo il loro emissario, si scende lungo la Valle dei Molini fino a Molini di Tures.\nOrigini del nome.\nIl toponimo \u00e8 attestato come \"Mullenwalt\", \"Mulenwalt\", \"M\u00fclbalt\" dal 1160 e deriva dall'alto tedesco medievale \"m\u00fcl\" (\"mulino\") e \"walt\" (\"bosco\").\nIl nome del paese e quindi della valle, fa anche riferimento ai molteplici mulini ad acqua che si trovano lungo i rigagnoli della vallata.\nIl toponimo della frazione \u00e8 attestato come \"Leppach\", \"L\u00e4ppach\", \"L\u00e4pach\" dal 1367 e deriva dall'alto tedesco medievale \"loup\" (\"fogliame\") e \"ach\" (\"suffisso plurale\").\nStoria.\nLe pi\u00f9 antiche notizie sulle comunit\u00e0 e i suoi masi sparsi, del XII secolo, si ricollegano al monastero benedettino di Sonnenburg presso Brunico nonch\u00e9 a quello agostiniano dell'abbazia di Novacella presso Bressanone che, assieme ai conti di Tirolo, erano i maggiori proprietari terrieri della zona e spingevano alla colonizzazione delle impervie alture.\nLa suddivisione antica della vallata era per cosiddetti \"Pimwerche\", ovvero distretti steurali (delle tasse) ed amministrativi.\nDurante gli anni 60, la radicalizzazione del movimento autonomista caus\u00f2 decine di attentati in tutta la provincia attribuiti al \"Befreiungsausschuss S\u00fcdtirol\". Il 3 settembre 1964, uno di questi provoc\u00f2 la morte del carabiniere Vittorio Tiralongo presso la locale caserma.\nStemma.\nLo stemma \u00e8 troncato e raffigura quattro abeti verdi, toccanti il bordo, nella parte superiore ed una ruota da molino in quella inferiore, il tutto su sfondo argento. Gli abeti simboleggiano il bosco e la ruota il molino raffigurando il toponimo del luogo. Lo stemma \u00e8 stato adottato nel 1967.\nSociet\u00e0.\nRipartizione linguistica.\nLa sua popolazione \u00e8 per la quasi sua totalit\u00e0 di madrelingua tedesca:\nCuriosit\u00e0.\nNell'estate del 2011 la Valle di Selva dei Molini \u00e8 stata teatro del reality show \"Die Alm\" prodotto per la televisione tedesca Pro-Sieben."}
{"id": "35300", "revid": "439868", "url": "https://it.wikipedia.org/wiki?curid=35300", "title": "Selva di Val Gardena", "text": "Selva di Val Gardena (\"S\u00eblva\" in ladino, \"Wolkenstein in Gr\u00f6den\" in tedesco) \u00e8 un comune italiano di abitanti della provincia autonoma di Bolzano, in Trentino-Alto Adige.\n\u00c8 il secondo comune pi\u00f9 popoloso della val Gardena. Rinomata localit\u00e0 di villeggiatura estiva e invernale, fa parte del comprensorio sciistico dolomitico \"Sellaronda\" nel pi\u00f9 ampio comprensorio sciistico Dolomiti Superski.\nGeografia fisica.\nTerritorio.\nSelva confina a ovest con il comune di Santa Cristina Valgardena, ad est con Badia, Corvara in Badia e San Martino in Badia, e a sud con Campitello di Fassa e Canazei, in provincia di Trento. \u00c8 dominata da alcuni tra i pi\u00f9 importanti gruppi montuosi delle Dolomiti: lo Stevia a nord, il Cir e il Sella ad est, e il Sassolungo a sud.\nDa Selva partiva la ferrata Sandro Pertini, aperta fino al 2014, che attraversando la Vallunga (\"Langental\") conduceva direttamente al rifugio Stev\u00eca.\nClima.\nSelva di Val Gardena \u00e8 caratterizzata da un clima alpino con estati brevi e abbastanza piovose ed inverni lunghi e relativamente asciutti. La seguente tabella climatica \u00e8 derivata dalla stazione meteorologica di Plan (ad una altezza di 1.594\u00a0m s.l.m.) tra il 1991 ed il 2016.\nOrigini del nome.\nIl toponimo ladino \u00e8 attestato come \"Silva\", \"Zilve\", \"Cylve\" nel 1166, mentre quello tedesco \u00e8 menzionato la prima volta come \"Wolchenstain\" nel 1237 e come \"in Greden ze Wolchenstein\" nel 1288. I due nomi derivano l'uno dal latino \"silva\" (\"bosco\"), l'altro dal nome del castello e della famiglia von Wolkenstein.\nA seguito dell'annessione all'Italia dell'Alto Adige, e fino al 1923, il paese port\u00f2 solamente il nome italiano di \"Selva in Gardena\"; dal 1923 al 1955 il toponimo fu semplicemente \"Selva\".\nStoria.\nStemma.\nLo stemma \u00e8 inquartato, il primo ed il quarto cantone sono trinciato ed innestato d'argento e di rosso; il secondo ed il terzo sono cuneato di azzurro ed argento su un piano nero. L'arma raffigura le insegne dei signori von Wolkenstein, ed \u00e8 stata adottata dal comune nel 1968.\nMonumenti e luoghi d'interesse.\nSelva di Val Gardena presenta undici edifici riconosciuti come beni culturali e pertanto sottoposti a vincolo dalla provincia autonoma di Bolzano.\nSociet\u00e0.\nRipartizione linguistica.\nLa popolazione di Selva \u00e8 in grande maggioranza di madrelingua ladina.\nCultura.\nNel 1908, in et\u00e0 austro-ungarica, fu fondata la \"Kunstschule\" per l'insegnamento professionale dell'arte dell'intaglio e della scultura in legno; la scuola ha poi assunto il nome di \"Scola d'ert - Kunstschule - Scuola d'arte\".\nEconomia.\nEnergia solare termica.\nIl comune vanta la pi\u00f9 elevata diffusione di pannelli solari termici in Italia: nel territorio comunale sono infatti installati 2000 m\u00b2 di pannelli, con una media di quasi 800 m\u00b2 ogni mille abitanti.\nInfrastrutture e trasporti.\nA Selva, precisamente nella frazione Plan de Gralba, la strada statale 242 di Val Gardena e Passo Sella incrocia la strada statale 243 del Passo Gardena, che prosegue superando il passo Gardena (2.121 m) e termina a Corvara in Badia, dove si incrocia con la strada statale 244 della Val Badia, che collega la val Gardena con la val Badia passando ai piedi del Gruppo del Sella.\nFerrovie.\nIl paese Selva \u00e8 stato servito dalla linea ferroviaria a scartamento ridotto, che collegava Chiusa con la locale frazione di Plan de Gralba ed effettuava quattro fermate nel territorio comunale. Il servizio venne inaugurato nel 6 febbraio 1916 e soppresso nel 28 maggio 1960. Poche tracce della ferrovia sono sopravvissute: nel 1970 il sedime nel tratto Chiusa-Ortisei \u00e8 stato reimpiegato per costruirvi la strada statale 242dir, mentre la tratta Ortisei-Plan \u00e8 stata trasformata in strade carrabili e sentieri pedonali.\nSport.\nSci alpino.\nNei pressi di Selva si disputano annualmente le gare di discesa libera e Super G valide per la Coppa del Mondo di sci alpino, sulla celebre pista \"Saslong\". Sono originari di Selva celebri sciatori come Peter Runggaldier e Werner Perathoner.\nHockey su ghiaccio.\nAl palazzo del ghiaccio Pranives di Selva di Val Gardena gioca le sue partite casalinghe l'H.C. Gherd\u00ebina, squadra di hockey su ghiaccio gi\u00e0 quattro volte campione d'Italia, al 2014 militante in serie A (prima lega nazionale).\nFino al 1999 Selva aveva una propria squadra, chiamata H.C. Selva (vincitrice di due campionati cadetti e uno di terza categoria), la quale, a seguito del crollo dello stadio del ghiaccio di Ortisei, decise di fondersi con l'H.C. Gardena (\"HC Gr\u00f6den\"). Nel 2000-2001 la squadra cos\u00ec costituita gioc\u00f2 sotto il nome di Selva 2000, per poi prendere il nome di H.C. Gherd\u00ebina dall'anno seguente.\nCiclismo.\nSelva di Val Gardena ha ospitato per quattro volte l'arrivo di una tappa del Giro d'Italia:"}
{"id": "35301", "revid": "439868", "url": "https://it.wikipedia.org/wiki?curid=35301", "title": "Senale-San Felice", "text": "Senale-San Felice (\"Unsere Liebe Frau im Walde-St. Felix\" in tedesco) \u00e8 un comune italiano di 767 abitanti della provincia autonoma di Bolzano in Trentino-Alto Adige. \u00c8 composto dalle due localit\u00e0 di Senale e San Felice.\nOrigini del nome.\nIl toponimo di Senale \u00e8 attestato dal 1321 e deriva dalla latino \"cascina\" (\"cascina\") con un suffisso \"-ale\", mentre il nome del santo \u00e8 quello del patrono della chiesa di San Felice. Nel 1496 \u00e8 attestata la forma \"zu Unser lieben Frawen im Wald auf Nons\".\nIl nome in tedesco significa \"Nostra Cara Madonna nel Bosco-San Felice\". La forma locale dialettale \u00e8 \"W\u1e01lt\".\nStoria.\nGi\u00e0 dal medioevo la struttura ecclesiastica di Senale, posta lungo la via secondaria del passo Palade (\"Gampenjoch\") e pertanto luogo di transito, era importante luogo di pellegrinaggio e veniva gestito dai canonici regolari del monastero agostiniano di Gries a Bolzano.\nNel 1946 \u00e8 passato, come il resto del \"Alta Val di Non\", dalla provincia autonoma di Trento alla provincia autonoma di Bolzano in seguito all'accordo De Gasperi-Gruber.\nNel 1974 i due antropologi statunitensi John W. Cole e Eric R. Wolf, in uno studio intitolato \"La frontiera nascosta\", considerato ormai un classico del suo genere, confrontano le abitudini del sistema ereditario e proprietario della comunit\u00e0 di Senale-San Felice con quella di Tret, frazione di Borgo d'Anaunia, in Trentino, evidenziandone le differenziazioni culturali e simboliche atte a strutturare l'assetto societario stesso lungo i confini linguistico-etnici.\nAll'interno del suo territorio comunale, si trova lo sbarramento le Palade, uno sbarramento difensivo appartenente al Vallo alpino in Alto Adige.\nStemma.\nIl comune ha la particolarit\u00e0 di avere gli stemmi dei due comuni congiunti, entrambi di azzurro con un quadrato d'oro dai lati curvati ed i vertici, ornati da trifogli, che raffigurano i quattro comuni originari di lingua tedesca della Val di Non: Lauregno, Proves e Senale-San Felice. Nel primo quadrato \u00e8 raffigurata una chiesa vista di profilo, nel secondo l'immagine di San Felice che tiene una palma con la mano sinistra ed un libro con la destra. Lo stemma \u00e8 stato adottato nel 1966.\nSociet\u00e0.\nAppartenenza linguistica.\n\u00c8 uno dei 3 comuni di lingua tedesca della val di Non, in quanto la sua popolazione \u00e8 per la quasi sua totalit\u00e0 di madrelingua tedesca:"}
{"id": "35302", "revid": "439868", "url": "https://it.wikipedia.org/wiki?curid=35302", "title": "Senales", "text": "Senales (\"Schnals\" in tedesco, \"Schnolz\" in dialetto sudtirolese, pronunciato [\u0292n\u0254lts]) \u00e8 un comune italiano di abitanti della provincia autonoma di Bolzano in Trentino-Alto Adige. Ha una superficie territoriale con un'altimetria che varia dai 546 m s.l.m. ai 3.624 s.l.m.. \u00c8 costituito da alcune frazioni distribuite nell'omonima valle formata dal rio Senales.\nGeografia fisica.\nNel suo territorio comunale si trova la quarta montagna pi\u00f9 alta della regione Trentino-Alto Adige, la Palla Bianca, con i suoi 3.738 metri di altezza.\nOrigini del nome.\nIl toponimo \u00e8 attestato come \"Snales\", \"Snals\", \"Snalls\", \"Snalse\", \"Snalles\" nel 1273 e deriva dal latino \"cascina\" (\"cascina\") con un suffisso \"-ale\".\nStoria.\nSul territorio di Senales fu ritrovata, nel 1991, la mummia del Similaun.\nStemma.\nLo stemma \u00e8 partito di azzurro e di argento; nella prima parte \u00e8 raffigurato l'Arcangelo Gabriele d'oro, con la spada fiammeggiante nella mano destra, sopra il capo, ed una bilancia nella sinistra, in piedi sopra un drago nero con la lingua rossa. Nella seconda parte vi sono tre gheroni d'azzurro con la punta sulla partizione. La prima parte dello stemma raffigura il santo patrono dell'Abbazia Certosina di \"Allerengelberg\", nella seconda le insegne dei Signori di \"Schlandersberg\". Lo stemma \u00e8 stato adottato nel 1967.\nSociet\u00e0.\nRipartizione linguistica.\nLa sua popolazione \u00e8 per la quasi sua totalit\u00e0 di madrelingua tedesca:\nSport.\nIl 27 maggio 1995 la 14\u00aa tappa del Giro d'Italia 1995 si \u00e8 conclusa in Val Senales con la vittoria del colombiano Oliverio Rinc\u00f3n."}
{"id": "35303", "revid": "290309", "url": "https://it.wikipedia.org/wiki?curid=35303", "title": "Sesto (Italia)", "text": "Sesto (IPA: , \"Sexten\" in tedesco , talvolta in italiano \"Sesto Pusteria\") \u00e8 un comune italiano di abitanti della provincia autonoma di Bolzano in Trentino-Alto Adige.\n\u00c8 situato al di l\u00e0 dello spartiacque alpino, poich\u00e9 \u00e8 attraversato dal Rio Sesto che, dopo aver attraversato la Val di Sesto, confluisce nella vicina San Candido nella Drava, affluente del Danubio. \u00c8 il comune pi\u00f9 orientale della regione Trentino-Alto Adige, al confine con il Veneto. Nel paese \u00e8 ubicata la stazione meteorologica di Sesto.\nGeografia fisica.\nTerritorio.\nTra le attrattive turistiche, la val Fiscalina, con una pista di fondo innevata fino a primavera e punto di partenza per salire sulle meravigliose Tre Cime di Lavaredo. Attorno al paese si intaglia il gruppo della Dolomiti di Sesto, di cui una parte rientra nel parco naturale Dolomiti di Sesto.\nDa Sesto si possono raggiungere gli impianti sciistici del Monte Elmo e della Croda Rossa di Sesto. Entrambi offrono, durante il periodo invernale, oltre alle piste di sci, anche diverse piste per slittino. Alla Croda Rossa \u00e8 presente da pochi anni una famiglia di renne, importate dalla Finlandia.\nUna delle pi\u00f9 famose escursioni che si possono effettuare nei pressi di Sesto \u00e8 sicuramente il famoso e ardito Sentiero degli Alpini.\nLungo la vallata di Sesto esistono principalmente due valli minori che danno accesso alle Dolomiti:\nSempre nel territorio comunale di Sesto si trova il biotopo Monte Covolo - Nemes (\"Seikofel-Nemes\"), a nord del passo Monte Croce. Da qui \u00e8 facilmente raggiungibile la cima del Col Quatern\u00e0.\nLa frana di Cima Una.\nIl 12 ottobre 2007 dal monte Cima Una cadde una frana di immani proporzioni, fortunatamente senza vittime.\nOrigini del nome.\nIl toponimo \u00e8 attestato come \"Sexta\" nel 965 in un diploma imperiale, come \"Sextum\" nel 1208 e poi come \"Sechsten, Sexten\" nel 1298 e 1365 e deriva dal latino \"ad horam sextam\" (\"alla sesta ora\"), in riferimento alla posizione meridionale rispetto a San Candido, la cui collegiata us\u00f2 questa indicazione topografica.\nIl toponimo \u00e8 certamente di origine latina, anche se non \u00e8 sicuro cosa volesse indicare. \u00c8 pi\u00f9 probabile, anche perch\u00e9 il nome \u00e8 essenzialmente medioevale, che si tratti dell'indicazione geografica meridionale, coniata dal convento di San Candido (la \"sesta ora\" benedettina infatti indica il mezzogiorno, sinonimo di sud), che non di una sesta pietra miliare della strada romana diretta da \"Littamum\" al passo monte Croce di Comelico (\"Kreuzbergpass\"). A parte il nome, sono poche le tracce del passato dei paesi di Sesto e Moso; entrambi i paesi furono infatti quasi totalmente distrutti dalle granate italiane durante la Prima Guerra Mondiale.\nStoria.\nDurante la prima guerra mondiale il paese di Sesto si \u00e8 trovato nel mezzo del conflitto. L'esercito italiano e quello austro-ungarico si fronteggiarono per il dominio delle vette principali, come la Croda Rossa di Sesto, il monte Covolo, le Tre Cime di Lavaredo e il monte Paterno. Quando la guerra scoppi\u00f2 a difendere il paese di Sesto si trovava solamente una compagnia di riservisti.\nDurante il conflitto molte furono le persone che si distinsero, come ad esempio la guida alpina Sepp Innerkofler, che assieme alla sua pattuglia volante complic\u00f2 le cose alle truppe italiane.\nL'abitato fu evacuato dalla popolazione civile e risulta il solo di lingua tedesca sul confine italiano che ebbe questa sorte.\nAlla fine del conflitto il paese fu quello che sub\u00ec maggiori danni in Alto Adige: oltre al paese quasi completamente distrutto, vi furono 54 persone decedute, pari al 4% della popolazione complessiva.\nNel novembre 1918 le truppe italiane riuscirono ad entrare a Sesto, scendendo dal passo Monte Croce di Comelico. Tuttavia, qualora fossero stati applicati alla lettera i termini della conferenza di pace di Parigi, il paese sarebbe dovuto rimanere all'Austria, in quanto posto a oriente della Sella di Dobbiaco, confine fisico e spartiacque; cos\u00ec tuttavia non accadde ed entro il 1920 Sesto pass\u00f2 sotto la sovranit\u00e0 italiana.\nDurante il fascismo anche Sesto, come molti comuni confinari dell'Alto Adige, fu interessato dalla costruzione di fortificazioni: al passo di Monte Croce di Comelico sono presenti molteplici bunker, facenti parte del Vallo Alpino in Alto Adige, soprattutto al Creston Popera; queste opere formano lo sbarramento passo monte Croce Comelico.\nIl 27 agosto 1965 alcuni terroristi del Befreiungsausschuss S\u00fcdtirol aprirono il fuoco coi mitra contro la caserma dei carabinieri di Sesto, uccidendo i carabinieri Palmerio Ariu (nato a Mogoro, provincia di Oristano) e Luigi De Gennaro.\nStemma.\nLo stemma comunale, concesso formalmente nel 1972, rappresenta tre monti d'argento su sfondo azzurro (simboleggianti le Tre Cime di Lavaredo), con un camoscio nero inerpicato sul picco centrale.\nTale simbolo era per\u00f2 preesistente alla sua adozione formale: lo si trovava affisso sopra l'ingresso della sede comunale fin dalla fine della prima guerra mondiale. La paternit\u00e0 del disegno \u00e8 attribuita al pittore Albert Stolz.\nMonumenti e luoghi d'interesse.\nArchitetture religiose.\nChiesa parrocchiale.\nLa chiesa parrocchiale dei Santi Pietro e Paolo venne inizialmente costruita alla fine del Duecento, ma di questa edificazione non \u00e8 rimasta traccia. Pi\u00f9 volte ricostruita, appare oggi nella versione del 1824. Di gusto moderatamente neo-barocco all'esterno, la chiesa offre all'interno due pale d'altare del veneziano Cosroe Drusi. Gli affreschi sono di Albert Stolz.\nCimitero.\nIl cimitero che la circonda, che ospita le tombe di celebri alpinisti locali come Sepp Innerkofler, \u00e8 ricco di croci in ferro battuto, statue di legno e affreschi della famiglia Stolz.\nDi Rudolf Stolz \u00e8 la suggestiva \"Danza macabra\" che adorna le pareti della cappella rotonda che fa da ingresso al cimitero, e che raffigura la morte a braccetto di diversi personaggi.\nChiesa di Bagni di Moso.\nLa chiesetta di San Valentino a Bagni di Moso venne costruita nel 1925 da Valentin Wassermann\nChiesa di Moso.\nAnche Moso possiede una sua chiesa, al centro della piccola frazione, distante meno di due chilometri da Sesto. La chiesa \u00e8 dedicata a San Giuseppe e fu eretta nel 1717.\nCappella del bosco.\nDopo lo scoppio della prima guerra mondiale la chiesa del paese fu gravemente danneggiata, e quindi la popolazione decise di costruire appositamente una piccola cappella nel bosco poco sopra il paese.\nDalla prima domenica dell'agosto 1917 e fino alla primavera il parroco Schwaighofer celebrava ogni domenica e nei giorni di festa in questa chiesa la Santa Messa.\nLa cappella del bosco \u00e8 collegata al \"sentiero della meditazione\" e al \"sentiero delle fiabe\".\nAttorno alla cappella si trovano pietre ornamentali di culto preistorico.\nArchitetture civili.\nI Bagni di Moso.\nI Bagni di Moso (ted. \"Bad Moos\") sorgono presso l'omonima frazione, alle porte della Val Fiscalina. Dispongono di sorgenti minerali contenenti solfato di magnesio, solfato di calcio e carbonato di calcio. Conosciuti fin dal '500, vennero citati per la prima volta nel 1650 dal Conte Jakob Andr\u00e4 von Brandis nella sua opera sul Tirolo. I Bagni di Moso subirono successive edificazioni fino alla costruzione di uno stabilimento termale nei primi decenni dell'Ottocento, che disponeva di 45 posti letto. Successivamente rimodernati a pi\u00f9 riprese, i Bagni di Moso fanno oggi parte dell'omonimo Sport-Kur-Spa, che offre un'ampia gamma di trattamenti idroterapici.\nArchitetture militari.\nPresso il paese furono edificati due forti ai lati della Val di Sesto: il forte Mitterberg sul versante nord il\nforte Haideck sul versante sud, tra di loro collegati e anche con altre fortificazioni della linea di difesa dell'Impero Austro-ungarico, attraverso un telegrafo ottico ed un telefono.\nI forti avevano la funzione di impedire la discesa delle truppe italiane, nel caso in cui le difese del passo di Monte Croce di Comelico avessero ceduto, in modo quindi da difendere Sesto e l'accesso alla val Pusteria.\nTra i due forti, all'inizio della guerra fu sistemata una tagliata, con filo spinato.\nI due forti erano gi\u00e0 obsoleti all'inizio del conflitto e quindi con la loro scarsa efficacia, furono soltanto un facile bersaglio per le artiglierie italiane.\nInfatti il forte di Heideck \u00e8 andato quasi del tutto distrutto; invece il forte Mitterberg, attualmente versa in buone condizioni strutturali, rappresentando ancora oggi un esempio di fortificazione difensiva dell'800.\nNella seconda guerra mondiale il passo di Monte Croce di Comelico non segnava pi\u00f9 il confine tra due stati, ma vi furono comunque costruiti molteplici bunker, facenti parte del Vallo Alpino in Alto Adige, soprattutto al Creston Popera. Queste opere fanno parte dello sbarramento Passo Monte Croce Comelico ed avevano il compito di impedire un'invasione della Germania nazista in Italia.\nSociet\u00e0.\nRipartizione linguistica.\nLa sua popolazione \u00e8 per la quasi totalit\u00e0 di madrelingua tedesca:\nCultura.\nMusei e mostre permanenti.\nIl \"Museo Rudolf Stolz\", inaugurato nel 1969, ospita le opere di questo esponente della famiglia composta dai fratelli Ignaz, famoso ritrattista, Albert e, appunto, Rudolf Stolz. Rudolf nacque a Bolzano nel 1874 e mor\u00ec a Sesto nel 1960. Si dedic\u00f2 in particolare all'esecuzione di affreschi nel Tirolo.\nNel museo sono esposti numerosi e grandi carboncini su carta, spesso usati come bozze per gli affreschi, e poi disegni, tempere e alcuni piccoli acquerelli di particolare pregio, raffiguranti scene di vita e paesaggi dell'Alta Pusteria.\nAltri affreschi di Rudolf Stolz sono esposti nella cappella di San Giuseppe a Moso.\nUn altro vasto repertorio d'arte sono i presepi di Sesto, famosi in tutto il mondo per l'abilit\u00e0 di celebrati artigiani. Sontuosamente allestiti, soprattutto nel periodo natalizio, si possono visitare un po' in giro per il paese, ma soprattutto presso l'Hotel Luna.\nEconomia.\nTurismo.\nSesto, da paese ad economia prevalentemente agricola, ha avuto un grande sviluppo turistico, sia invernale per lo sci (alpino e di fondo), sia estivo per la presenza di alcune delle pi\u00f9 rinomate vette dolomitiche.\n\u00c8 stata scelta come localit\u00e0 di soggiorno sia dalla cancelliera tedesca Angela Merkel, sia dal presidente italiano Giorgio Napolitano.\nProdotti tradizionali.\nIl formaggio di montagna di Sesto \u00e8 stato riconosciuto dalla Provincia autonoma di Bolzano e dal Ministero come uno dei prodotti agroalimentari tradizionali italiani.\nSport.\nA Sesto \u00e8 presente la palestra di roccia indoor pi\u00f9 grande d'Italia, presso la \"Dolomit Arena\", e ha pareti con livelli dal \"3c\" al livello \"8b+\", su un'altezza di 16,5 m. La struttura che ospita la palestra \u00e8 tutta in vetro, e quindi con la sua trasparenza, d\u00e0 la sensazione di essere all'aperto.\nAccanto a questa struttura, si trova una piscina scoperta con annesso campo da beach volley in sabbia marina, un campo da mini-golf e due campi da tennis.\nNel periodo invernale la piscina viene utilizzata come una sorta di palazzetto del ghiaccio, dove, tra l'altro viene praticato il curling.\nA Sesto esiste l'impianto di risalita che porta alla Croda Rossa di Sesto da dove partono alcune piste da sci e quella da slittino \"Croda Rossa\", lunga 5\u00a0km. Altra pista da slittino \u00e8 la \"Klammbach\", lunga 6,5\u00a0km.\nIn questo comune \u00e8 vissuto il tennista italiano Jannik Sinner."}
{"id": "35304", "revid": "439868", "url": "https://it.wikipedia.org/wiki?curid=35304", "title": "Sluderno", "text": "Sluderno (\"Schluderns\" in tedesco) \u00e8 un comune italiano di abitanti della Val Venosta, nella provincia autonoma di Bolzano in Trentino-Alto Adige.\nOrigini del nome.\nIl toponimo \u00e8 attestato come \"Sluderns\" nel 1163; probabilmente \u00e8 di origine pre-romana e deriva da un termine che significa \"palude\".\nStoria.\nDalla primavera del 2012 il comune attua un progetto per la salvaguardia del rinolofo maggiore, una delle specie di pipistrello maggiormente a rischio in Europa, di cui esiste una nutrita colonia nel solaio della chiesa parrocchiale, costantemente monitorata da un team di biologi.\nStemma.\nLo stemma, adottato nel 1967, \u00e8 partito di argento e di rosso; nella met\u00e0 argentea \u00e8 raffigurata una mezza ruota di tortura nera (spezzata) con lame azzurre, mentre nella met\u00e0 rossa \u00e8 rappresentato un covone di grano d'oro. La ruota di tortura spezzata simboleggia santa Caterina, patrona del borgo, mentre il covone di grano sottolinea l'importanza della cerealicoltura per l'economia della zona.\nSociet\u00e0.\nRipartizione linguistica.\nLa sua popolazione \u00e8 per la quasi sua totalit\u00e0 di madrelingua tedesca:\nCultura.\nEventi.\nI giochi medioevali.\nDal 2005 a Sluderno si svolgono i giochi medioevali, una ricostruzione storica che parte dal Primo secolo d.C. e arriva fino al tardo Medioevo, all'interno del quale si trovano tendoni, stand, un ippodromo e un'arena, animati da oltre 500 attori provenienti da tutta Europa.\nAll'interno dell'area di 15 ettari si svolgono per alcuni giorni diverse manifestazioni, concerti, giochi e tornei, tra cui la Quintana, dove nobili cavalieri sono impegnati sui destrieri a far bella figura al cospetto delle damigelle. Altri momenti di interesse sono i concerti medievali, le dimostrazioni di rapaci, la scuola dei gladiatori e la corsa di carri romani. Tra le dimostrazioni pi\u00f9 interessanti troviamo: un luogo di tortura, una esecuzione con la ghigliottina ad acqua e un processo per stregoneria.\nInfrastrutture e trasporti.\nStrade.\nPresso il territorio comunale di Sluderno si intersecano tre strade statali:\nFerrovie.\nSluderno \u00e8 servito dalla ferrovia della Val Venosta attraverso le stazioni di Sluderno-Glorenza e Spondigna-Prato."}
{"id": "35305", "revid": "439868", "url": "https://it.wikipedia.org/wiki?curid=35305", "title": "Stelvio", "text": "Stelvio (\"Stilfs\" in tedesco) \u00e8 un comune italiano di abitanti della provincia autonoma di Bolzano.\nGeografia fisica.\nIl territorio del comune comprende la val di Solda e la val di Trafoi, due valli laterali della val Venosta.\nIvi si trovano alcune delle pi\u00f9 alte montagne delle Alpi Orientali: in particolare l'Ortles (3.906 m s.l.m.), la vetta pi\u00f9 alta del Trentino-Alto Adige. Ai suoi piedi si trova altres\u00ec il secondo valico stradale pi\u00f9 alto d'Europa, il passo dello Stelvio (2.758 m s.l.m.), percorso dalla Strada statale 38.\nIl comune di Stelvio conta quattro stazioni sciistiche (due a Solda, una a Trafoi e una - estiva - sul passo dello Stelvio).\nOrigini del nome.\nIl toponimo \u00e8 attestato come Stilvis nel 1090 e come Stilfes nel 1290 e probabilmente ha un'origine preromana.\nL'origine del toponimo \u00e8 prelatina, e la forma italiana, che riproduce quella lombarda, rinvia a quelle documentate nel Medioevo dal 1090 in poi: \"de Stilvis\", \"in Stilvis\", come \"Stilfes\" nel 1290, fino a \"Stilvio\" o \"Stilvia\" del 1322.\nStoria.\nPoco frequentato perch\u00e9 troppo pericoloso, il suo territorio fu attraversato comunque da eserciti stranieri nei secoli XV e XVI, assumendo una limitata importanza durante le guerre della Valtellina.\nLo sviluppo ci fu, poi, nella prima met\u00e0 dell'Ottocento quando, tra il 1820 e il 1825, per decreto di Francesco I d'Austria fu costruita la strada dello Stelvio, con evidenti fini militari.\nL'importanza strategica del territorio doveva confermarsi anche nel 1848, quando una colonna di volontari della Valtellina tenne il Passo per oltre quattro mesi, e fatti d'arme si ripeterono anche durante la prima guerra mondiale.\nNell'aprile del 1935 fu istituito il Parco nazionale dello Stelvio (\"Stilfserjoch Nationalpark\").\nL'architettura di valore storico o artistico \u00e8 quasi tutta di carattere religioso, fatta prevalentemente di chiesette nelle varie localit\u00e0, come quella costruita sul valico nel 1938, in prossimit\u00e0 del monumento eretto in occasione del centenario della costruzione della strada.\nUna chiesa neoromanica si trova a Solda, mentre risale all'epoca del barocco la cappella in fondo alla valle di Trafoi, dove sorge l'antico santuario che probabilmente ha preso il posto di un luogo di culto pre-cristiano.\nStemma.\nLo stemma raffigura un disco d'oro, al cui interno \u00e8 una stella a sei foglie, su campo nero; le foglie della stella sono d'azzurro, verde e rosso alternato. La stella \u00e8 il simbolo di un'usanza invernale che aveva luogo nelle ore notturne invernali. Lo stemma \u00e8 stato adottato nel 1969.\nSociet\u00e0.\nRipartizione linguistica.\nLa sua popolazione \u00e8 per la quasi sua totalit\u00e0 di madrelingua tedesca:\nGeografia antropica.\nFrazioni.\nIl comune \u00e8 costituito dalla sede comunale, Stelvio Paese, e dalle frazioni di Stelvio Masi, Gomagoi, Trafoi, Ponte Stelvio, Solda di Fuori, Solda, Passo dello Stelvio.\nGomagoi.\nIl piccolo abitato di Gomagoi \u00e8 situato a 1.275 m s.l.m., ha circa 100 abitanti e sorge all'imbocco della Valle di Trafoi, verso il Passo dello Stelvio.\nLa localit\u00e0 \u00e8 attraversata dalla Strada Statale 38 dello Stelvio (SS 38), che si trova in posizione centrale all'interno del territorio comunale di Stelvio, alla biforcazione tra la Val di Solda e la Valle di Trafoi.\nLa posizione strategica della frazione \u00e8 testimoniata dai resti del forte austroungarico del 1860, attraversati dalla strada statale, parte del cosiddetto sbarramento di Gomagoi, sistema di fortificazioni eretto a difesa dell'accesso alla Val Venosta attraverso il Passo dello Stelvio.\nI dintorni di Gomagoi si prestano a escursioni a piedi o in bicicletta, oltre alla pratica della pesca sportiva nel laghetto, e a una visita alla riserva faunistica del Parco Nazionale dello Stelvio.\nD'inverno le piste da sci di Solda e di Trafoi distano solo pochi minuti, mentre d'estate, raggiungendo il Passo dello Stelvio, \u00e8 possibile praticare lo sci estivo.\nSolda.\nA Solda ha sede \"Alla fine del mondo\", uno dei musei del progetto Messner Mountain Museum, curato dallo scalatore altoatesino Reinhold Messner, il quale ha importato nel paese alcune specie di Yak.\nNella scuola elementare del paese \u00e8 allestito il \"Museo per la regione dell'Ortles\", una piccola esposizione dedicata all'Ortles e alla Prima Guerra Mondiale che qui vedeva opposti i fronti italiano e austriaco.\nLa localit\u00e0 \u00e8 famosa anche per i soggiorni estivi della Cancelliera tedesca Angela Merkel.\nTrafoi.\nTrafoi \u00e8 una frazione di Stelvio. Il suo nome deriva da una traslazione ladina di \"Tre fontane\", che si trovano per l'appunto vicino a Trafoi, e si dice abbiano propriet\u00e0 curativa. Le \"Tre Fontane Sante\" fanno parte di un santuario (eretto nel 1229), ma nell'antichit\u00e0 \u00e8 stato studiato, i druidi celtici istruivano qui i loro successori.\nA Trafoi \u00e8 nato Gustav Th\u00f6ni, uno dei pi\u00f9 titolati sciatori nella storia di questo sport.\nAmministrazione.\nVariazioni amministrative.\nIl comune di Stelvio \u00e8 stato sottoposto nell'ultimo secolo, nella prima met\u00e0 del Novecento, a un continuo mutamento storico, con ben sei variazioni amministrative:"}
{"id": "35308", "revid": "1035751", "url": "https://it.wikipedia.org/wiki?curid=35308", "title": "Termeno sulla Strada del Vino", "text": "Term\u00e8no sulla Strada del Vino (\"Tramin an der Weinstra\u00dfe\" in tedesco) \u00e8 un comune italiano di abitanti della provincia autonoma di Bolzano in Trentino-Alto Adige. \u00c8 inoltre un comune mercato.\nGeografia fisica.\nIl centro di Termeno sorge nella Val d'Adige (cos\u00ec chiamata nel tratto fra Merano e Rovereto), circa 24\u00a0km a sud-ovest del capoluogo di provincia Bolzano. Trento si trova a circa 39\u00a0km a sud.\nL'altitudine in corrispondenza del paese \u00e8 di 276 m s.l.m.\nIl fiume Adige scorre a oriente del comune, mentre subito a occidente sorge il Monte Roen, nella catena delle Alpi della Val di Non, che segna il confine con la provincia di Trento.\nOrigini del nome.\nIl toponimo \u00e8 attestato come \"Traminno\" nell'855-864, come \"de Treminno\" nel 1106-1124 e come \"Tramin\" nel 1248 e deriva probabilmente dal latino \"terminus\" (\"limite\"), perch\u00e9 posto al confine fra il territorio dei Tridentini e quello degli Isarci.\nStoria.\nIl borgo appartenne politicamente per secoli al principato vescovile di Trento, la cui parte settentrionale ne formava a lungo il cosiddetto \"Deutscher Anteil\", ovvero la parte germanofona. Solo su pressioni austriache il vescovo Pietro Vigilio Thun, fautore della politica espansionistica degli Asburgo, cedette il centro con gran parte della sovranit\u00e0 ecclesiastica nel 1777. Termeno rimase quindi sotto il governo austriaco, salva una breve parentesi bavarese nel periodo napoleonico, fino al passaggio dell'Alto Adige all'Italia nel 1918.\nVerso la fine della seconda guerra mondiale e nell'immediato periodo postbellico il comune di Termeno, giovandosi del particolare status extraterritoriale decretato dagli Alleati per l'Alto Adige e della compiacente copertura delle autorit\u00e0 ecclesiastiche, rilasci\u00f2 documenti falsi a diversi criminali nazisti che erano in fuga dalla rotta della Germania nazista: tra di essi vi furono Adolf Eichmann e Josef Mengele, che grazie alle credenziali fasulle poterono usare la \"ratline\" altoatesina per rifugiarsi clandestinamente in Sud America, scampando al processo di Norimberga.\nAi primi del 2014 il paese godette di una certa visibilit\u00e0 mediatica a seguito di un evento franoso verificatosi nella frazione di Rungg-Ronchi: circa 4000 m\u00b3 di roccia e materiale argilloso distaccatisi dalla cresta montuosa sfiorarono le abitazioni sottostanti; il masso pi\u00f9 grande, del volume di circa 400 m\u00b3, si ferm\u00f2 presso l'uscio del maso Freisinger, mentre un altro letteralmente sventr\u00f2 l'annesso cascinale. Non ci furono feriti.\nStemma.\nLo stemma comunale, concesso nel 1929, raffigura una stella d'oro a sei punte sormontata da una luna crescente rovesciata d'oro, il tutto su campo azzurro.\nL'origine della blasonatura non \u00e8 conosciuta, ma la notevole somiglianza con l'arma dei conti della vicina Appiano (\"Grafen von Eppan\") fa ipotizzare un legame.\nSociet\u00e0.\nRipartizione linguistica.\nLa popolazione, al censimento del 2011, \u00e8 per la sua quasi totalit\u00e0 di madrelingua tedesca:\nEconomia.\nProdotti tipici.\nTra i prodotti tipici di Termeno, va annoverato il \"Termeno aromatico\" o \"Traminer aromatico\", noto anche con il nome di \"Gew\u00fcrztraminer\", un eccellente vino bianco di color giallo paglierino, ottimo per antipasti e piatti di pesce conosciuto ed apprezzato anche all'estero.\n\u00c8 del 2010 la nuova cantina di Termeno, progettata dall'architetto Werner Tscholl; la struttura riprende la forma tipica della vite ed \u00e8 concepita come vero e proprio segno distintivo della zona.\nPer quanto riguarda l'artigianato, \u00e8 rinomata la lavorazione del vetro finalizzata alla produzione di mosaici e di pitture.\n\u00c8 sede di una importante distilleria di prodotti alcolici condotta da Walter Psenner, nota in particolare per i \"distillati di frutta\".\nInfrastrutture e trasporti.\nIl paese si trova lungo la Strada del vino dell'Alto Adige, itinerario che unisce i centri dediti alla viticoltura nel meridione altoatesino.\nA servizio del paese vi \u00e8 la stazione di Egna-Termeno sulla ferrovia del Brennero.\nTermeno dispone inoltre di un'uscita sull'Autostrada A22 del Brennero, denominata \"Egna-Ora-Termeno\".\nVi transita altres\u00ec la ciclabile dell'Oltradige."}
{"id": "35309", "revid": "1355461", "url": "https://it.wikipedia.org/wiki?curid=35309", "title": "Tesimo", "text": "Tesimo (\"Tisens\" in tedesco) \u00e8 un comune italiano di abitanti della provincia autonoma di Bolzano in Trentino-Alto Adige.\nNella frazione di Prissiano, si trova la \"Versoaln\", ovvero la vite pi\u00f9 vecchia della Terra e la pi\u00f9 grande d'Europa.\nOrigini del nome.\nIl toponimo \u00e8 attestato come \"Tesana\" gi\u00e0 nel VI secolo, come \"Tisinum\" nel 1153, come \"Tisenum\" nel 1194, come \"Tisens\" nel 1297 e come \"Tysens\" nel 1337 e probabilmente ha un'origine preromana. Il toponimo italiano nasce solo con il Prontuario dei nomi locali dell'Alto Adige il quale proponeva anche la forma di \"Tisino\".\nStoria.\nLa vicinanza del capoluogo Bolzano si fece sentire gi\u00e0 nel medioevo, come dimostra il diritto di locazione bolzanino attestato a Tesimo nel 1302 quale \"consuetudo terre Bozani quod vulgariter dicitur marchtrecht\".\nTesimo \u00e8 terra di castelli, infatti sono presenti diversi manieri medievali, tutti ottimamente conservati: tra di essi spiccano il Castel Zwingenberg sopra l'abitato, il Castel Sant'Erasmo (ted.: \"Wehrburg\"), il Castel del Gatto (ted.: \"Katzenzungen\"), il Castel Fahlburg, a Prissiano, ed infine le rovine di Castel Pfeffersberg (o \"Unterkasatsch\"), a valle dell'abitato.\nStemma.\nLo stemma \u00e8 inquartato d'argento e di rosso; nel primo e quarto quadrante \u00e8 raffigurata una rosa rossa a cinque foglie, nel secondo e terzo \u00e8 rappresentato un orso bruno ritto. Lo stemma riprende le insegne della famiglia \"Frank\" che amministr\u00f2 il villaggio dal 1551 al 1743. Lo stemma \u00e8 stato adottato nel 1966.\nMonumenti e luoghi d'interesse.\nArchitetture religiose.\nNotevole \u00e8 la chiesa romanica di San Giacomo a Grissiano (\"St. Jakob in Grissian\"), adornata di affreschi ancora del XII secolo raffiguranti scene dell'Antico Testamento. Dal 2008 la chiesetta, eretta su una roccia boschiva in posizione marcante, \u00e8 meta di pellegrinaggi di gruppi giovanili cattolici.\nDi grande pregio \u00e8 anche la chiesa di Santa Maria Assunta, parrocchiale del paese, rifatta in stile gotico nel XVI secolo.\nSociet\u00e0.\nRipartizione linguistica.\nLa sua popolazione \u00e8 in maggioranza di madrelingua tedesca:"}
{"id": "35310", "revid": "125823809", "url": "https://it.wikipedia.org/wiki?curid=35310", "title": "Tires", "text": "Tires (\"Tiers\" in tedesco) \u00e8 un comune italiano di abitanti che si trova nella val di Tires, nella provincia autonoma di Bolzano in Trentino-Alto Adige.\nGeografia fisica.\nUna parte del territorio comunale \u00e8 inserita, dal 2003, all'interno del parco naturale dello Sciliar.\nOrigini del nome.\nIl toponimo \u00e8 attestato dal 1080 e deriva dal latino o \"neolatina\" \"terra\" (\"terra\"). Divenuta poi in tedesco tramite dittongazione. \"Tires\" \u00e8 la forma attestata nel 1080.\nStoria.\nI primi insediamenti umani risalgono all'antichit\u00e0, ma la comunit\u00e0 inizia a delinearsi in maniera pi\u00f9 riconoscibile durante il medioevo, con l'acquisizione di un ordine politico, sociale ed economico.\nL'ulteriore sviluppo si avr\u00e0 poi a cavallo del XIX e XX secolo, con la scoperta delle Dolomiti come meta turistica e il conseguente afflusso di visitatori italiani e stranieri.\nMonumenti e luoghi d'interesse.\nArchitetture religiose.\nLa chiesa di San Cipriano \u00e8 un edificio tardo-romanico decorato all'esterno, su una delle pareti, da dipinti del Seicento.\nLa chiesa di San Giorgio Martire, sede di parrocchia, si trova nel cimitero. L'attuale edificio \u00e8 frutto della ricostruzione del 1711, quando venne mutata in edificio barocco. La primitiva costruzione risaliva invece al Trecento, e custodisce un altare e una Crocifissione in legno.\nNotevole fra gli edifici civili \u00e8 il mulino ad acqua.\nStemma.\nLo stemma \u00e8 costituito da una banda, a forma di elmo, di argento e di azzurro su sfondo rosso. \u00c8 l'insegna dei Signori di \"Velseck\" che avevano rapporti con il Giudizio di Tires e amministrarono il villaggio, dal 1200 al 1470, investiti del loro potere da parte del Vescovo di Bressanone. Lo stemma \u00e8 stato adottato nel 1968.\nSociet\u00e0.\nRipartizione linguistica.\nLa sua popolazione \u00e8 in maggioranza di madrelingua tedesca:\nEconomia e trasporti.\nTires per la sua attenzione a favorire il turismo sostenibile e la mobilit\u00e0 dolce fa parte del consorzio delle Perle delle Alpi.\nIl paese era servito dalla stazione di Prato-Tires sulla ferrovia del Brennero, chiusa al traffico ferroviario sul finire del XX secolo.\nIl 10 febbraio 2022 \u00e8 stata inaugurata una funivia che parte dalla frazione San Cipriano e arriva alla Malga Frommer, offrendo cos\u00ec un accesso diretto al comprensorio di Carezza Ski."}
{"id": "35311", "revid": "433605", "url": "https://it.wikipedia.org/wiki?curid=35311", "title": "Trodena nel parco naturale", "text": "Trodena nel parco naturale (\"Truden im Naturpark\" in tedesco) \u00e8 un comune italiano di abitanti della provincia autonoma di Bolzano in Trentino-Alto Adige.\nGeografia fisica.\nIl paese montano si estende in una conca nella parte superiore di Val dei Molini (\"M\u00fchlental\"), ed \u00e8 circondato dal cocuzzolo del Cucul (\"Hochwand\", 1563 m) e dalla cima Kalmegg (\"Kalmegg\"). Sul suo territorio passa l'omonimo torrente.\nOrigini del nome.\nIl toponimo \u00e8 attestato come \"Trodene\" nel 1111 e come \"Truden\" nel 1286. Sembra derivi dal tipo \"trodo\", cio\u00e8 \"sentiero\" (\"trozo\" sta appunto per \"sentiero\" nel dialetto fiemazzo, con analogie con il ladino \"troi\"): per Trodena sarebbero infatti passate le pi\u00f9 antiche vie di collegamento tra Val di Fiemme e Bassa Atesina.\nStoria.\nLe origini del paese sono documentabili al 1112, quando i signori di Enn di Montagna insediarono popolazioni di lingua tedesca.\nIntorno al 1600, la popolazione della valle veniva chiamata \"teitsch\", ovvero tedesca, dal cronista Marx Sittich von Wolkenstein. Il paese \u00e8 raggiungibile da una nuova strada che si stacca da quella principale della val di Fiemme presso Fontanefredde (\"Kaltenbrunn\"), o dalla meno agevole via che si diparte da Montagna toccando Gleno e Casignano (\"Gschnon\").\nTrodena \u00e8 parte integrante della Magnifica Comunit\u00e0 di Fiemme, pur non essendo geograficamente compresa in questa vallata, e gi\u00e0 nel 1362 \u00e8 chiamata nei documenti \"Trudena in Valle Flemis\".\nNegli anni venti \u00e8 stato unito a Trodena l'ex-comune San Lugano, di lingua italiana, gi\u00e0 frazione del comune di Carano. Dal 1917 al 1963 il comune di Trodena era fornito di ben due stazioni ferroviarie: Fontanefredde (\"Kaltenbrunn\") e San Lugano, sulla linea ferroviaria Ora-Predazzo.\nTrodena gode di un buon livello di turismo, specialmente estivo, a cui pu\u00f2 offrire la chiesa parrocchiale di origini romaniche del XV secolo, con un'antica statua della piet\u00e0. Nel paese si trova un antico tiglio di 600 anni e il nuovo Centro Visite del parco naturale Monte Corno.\nFino al 4 marzo 2008 la sua denominazione era Trodena/\"Truden\", in seguito si \u00e8 aggiunta la dizione \"nel parco naturale - \"im Naturpark\"\".\nStemma.\nLo stemma \u00e8 fasciato d'argento e di rosso, raffigura il pastorale e l'arpione del martirio d'oro in decusse; due rami verdi di palma sui due lati, e una mitra posta sul tutto. Lo stemma, che rappresenta le insegne di San Biagio, patrono del comune, \u00e8 stato concesso nel 1930.\nMonumenti e luoghi d'interesse.\nIl centro visite.\nIl centro \u00e8 stato inaugurato il 10 giugno 2000, e solitamente \u00e8 aperto da marzo a novembre. L'elemento chiave del centro \u00e8 un vecchio mulino del 1948, nello specifico un mulino elevatore, alto tre piani a funzionamento elettrico, che lo rende unico in Alto Adige.\nDietro all'edificio si trova un giardino di piante officinali, e uno stagno con rane, gerridi e libellule.\nChiesa di San Biagio.\nLa chiesa di San Biagio \u00e8 la parrocchiale del paese; venne edificata nel XVI secolo sulla base di una precedente cappella romanica e conserva al suo interno una pala raffigurante i \"Santi Biagio e Sebastiano\", dipinta da Orazio Giovanelli nel 1621.\nSociet\u00e0.\nRipartizione linguistica.\nLa sua popolazione \u00e8 in maggioranza di madrelingua tedesca:"}
{"id": "35312", "revid": "330019", "url": "https://it.wikipedia.org/wiki?curid=35312", "title": "Tubre", "text": "Tubre (\"Taufers im M\u00fcnstertal\" in tedesco, \"Tuer\" in romancio) \u00e8 un comune italiano di 968 abitanti della provincia autonoma di Bolzano in Trentino-Alto Adige, in Val Monastero.\nGeografia fisica.\nSituato all'estremit\u00e0 occidentale della provincia e della regione Trentino-Alto Adige, in Val Monastero o Val M\u00fcstair, confina a ovest con la Svizzera, col cantone dei Grigioni. Per arrivare in Svizzera \u00e8 sufficiente oltrepassare la dogana posta all'uscita del paese.\nLa Val Monastero appartiene geograficamente alla Val Venosta ed ha una lunghezza di circa 25\u00a0km. Quasi un terzo della valle si trova in Alto Adige, il resto in Svizzera.\nDal paese sono raggiungibili i gruppi montuosi delle Alpi della Val M\u00fcstair, delle Alpi Venoste e delle Alpi dell'Ortles.\nOrigini del nome.\nIl toponimo \u00e8 attestato come \"Tuberis\" nell'881 e come \"Duberis\" nell'888 e deriva o dal latino \"tubernus\" (\"pinastro\") o da un tema preromano \"*tob-\" (\"burrone\").\nAltra ipotesi plausibile per il nome di Tubre, che fino al medioevo serviva a designare l'intera valle, sembra riferibile anche alla voce latina \"tuber\" ovvero \"tubero\".\nStoria.\nPreistoria.\nTubre e la Val Monastero, come tutta l'alta Val Venosta \u00e8 stata sicuramente raggiunta dall'uomo fin dall'et\u00e0 del rame, ed infatti la mummia \u00d6tzi risale al 3.300 a.C., ma le prime tracce di presenza umana in val Monastero risalgono alla tarda et\u00e0 del bronzo o all'inizio dell'et\u00e0 del ferro, vedasi la cultura di Hallstatt.\nTuttavia non v'\u00e8 certezza di insediamenti stabili in epoca pre-romana, ma sicuramente nel primo secolo a.C. erano presenti in zona vari popoli di origine celtica, in particolare i Venosti, che risalivano la valle da Est, e pi\u00f9 in generale i popoli retici, i cui territori comprendevano l'alta valle dell'Inn in Engadina, adiacente alla Val Monastero.\nEpoca romana.\nDal 15 a.C., con la sconfitta dei Reti ad opera di Druso, detto il \"Germanico\", figliastro dell'imperatore Augusto, ha inizio la colonizzazione romana, i cui effetti sono tuttora riscontrabili nella lingua romancia, di chiara origine latina, che caratterizza i nomi dei luoghi e costituisce la quarta lingua ufficiale dell'attuale confinante Cantone dei Grigioni nella Confederazione Elvetica.\nSotto l'imperatore Claudio viene completata la Via Claudia Augusta che collega, attraverso il passo di Resia, la Pianura Padana con Augusta (Augusta Vindelicum o \"Vindelicorum\", odierna Augusta in Baviera), capitale della Rezia romana.\nAlto Medio Evo.\nGli Alemanni si stanziano nella zona, ma vengono ben presto sopraffatti dai Franchi nella battaglia di Tolbiaco/Z\u00fclpich, del 496 d.C.\nIn seguito i Franchi riorganizzano il loro ampio regno: la val Venosta, la valle di Tubre e la bassa Engadina rientrano nei territori affidati al \u201cpreside\u201d, in latino medioevale \"praeses\" di Coira, che deve obbedienza al duca degli Alemanni.\nPer motivi di ordine pratico, dal 536 le terre vengono suddivise in e amministrate da conti vassalli dello stesso preside; nel tempo, per\u00f2, questa carica viene a coincidere di fatto con la figura del vescovo di Coira, che fino all'inizio del IX secolo avr\u00e0 ampio potere temporale.\nBavari e Longobardi, che gi\u00e0 dal 570 avevano invaso rispettivamente la valle dell'Isarco (diocesi di Sabiona) ed il Trentino, arrivano a scontrarsi nella zona di Merano.\nLa val Venosta viene conquistata da Tassilone III di Baviera. Sotto il regno di Carlo Magno (768-814) i Franchi sottomettono entrambi i contendenti ed occupano tutta la regione.\nTra il 775 e l'800, e la data non \u00e8 certa, viene fondato il monastero benedettino di San Giovanni (\"Monasterium Tuberis\"), nell'attuale comune svizzero di M\u00fcstair (Monastero in italiano, \"M\u00fcnster\" in tedesco), ed i nomi dei primi monaci risultano per circa 2/3 latini e per 1/3 germanici.\nLa tradizione popolare attribuisce la fondazione allo stesso Carlo Magno, di ritorno dall'incoronazione imperiale a Roma nel Natale dell'800, ed all'opera avrebbe contribuito anche Remedio, principe-vescovo di Coira ed amico di Alcuino, il principale consigliere dell'imperatore.\nCarlo Magno decide per\u00f2 di separare il potere spirituale da quello temporale, e alla morte di Remedio nell'anno 806, assegna il feudo della bassa Engadina e della Val Venosta ad un \"conte laico\".\nNello stesso periodo viene eretto a Tubre il primo nucleo del Castel Rotund, a presidio dei confini tra le terre dei Franchi, dei Longobardi e dei Bavari.\nLa val Monastero fa dunque parte di un ampio feudo assegnato ad un conte, ma gi\u00e0 dall'881 il monastero, il castello e gran parte delle propriet\u00e0 terriere, ivi compresi i villaggi di Monastero e Tubre, tornano ad appartenere alla diocesi di Coira e vengono esonerate dalle tasse imperiali.\nMedio Evo.\nNel X-XI secolo, la debolezza dei successori di Carlo Magno e la suddivisione dell'impero portano ad una crescente autonomia dei feudatari, fino a quando questi ottengono che il loro titolo divenga ereditario.\nL'estinzione della dinastia carolingia favorisce ulteriormente la nascita di ducati quasi indipendenti: il ducato degli Alemanni, \u00e8 fra le cinque parti del regno dei Franchi orientali, quello che comprende la Rezia curiense, cio\u00e8 l'attuale Svizzera orientale e la val Venosta.\nIl ducato, chiamato in questo periodo Svevia, si trova al centro di aspre contese tra i grandi nobili locali.\nLa contea della bassa Engadina e della Val Venosta, che con la Rezia superiore e la Rezia inferiore forma la Rezia curiense, diviene ereditaria nel 930, sotto il conte Bertoldo, il quale deve per\u00f2 subire l'influenza politica della vicina Baviera e anche un'invasione dei Saraceni, intorno al 940.\nDal 962 l'imperatore Ottone I \"il Grande\", di stirpe sassone, fondatore di quello che verr\u00e0 poi detto Sacro Romano Impero della Nazione Germanica, conferisce nuovamente ai vescovi il potere temporale; ci\u00f2 comporta un crescente contrasto tra papato ed impero per la nomina dei vescovi.\nNella seconda met\u00e0 dell'XI secolo, con papa Gregorio VII ed Enrico IV, salico, di stirpe burgunda, si arriva alla fase pi\u00f9 acuta della lotta per le investiture.\nI loro successori riescono invece a trovare maggiore accordo, e nel 1122 il concordato di Worms sancir\u00e0 alcune regole per conciliare le diverse esigenze in merito alle investiture ecclesiastiche e agli incarichi temporali.\nDi fatto il potere viene per\u00f2 amministrato con crescente autonomia locale dai vassalli minori, che tornano anche ad esercitare un diritto ereditario sui feudi avuti in custodia dal vescovo.\nHanno dunque origine in questo periodo le principali dinastie nobiliari che si contenderanno la val Venosta nei secoli successivi, anche approfittando della sua posizione incerta fra Svevia, Baviera, Austria ed Italia e fra le rispettive diocesi di Coira, Augusta, Salisburgo e Trento, con in pi\u00f9 l'antica diocesi di Bressanone.\nTra l'altro, in corrispondenza all'espansione delle famiglie nobili, ricominciano ad essere usati i cognomi, decaduti gi\u00e0 nel tardo impero romano e nasce l'araldica.\nNel 957 viene eretta la torre di difesa del monastero di Tubre, che insieme al castel Rotund, \u00e8 tra i primi edifici militari medievali nell'intera regione.\nNel XII-XIII secolo Tubre si sviluppa e si distingue dal villaggio di Monastero, e viene edificata la chiesa parrocchiale di San Biagio di Sebaste, e si afferma la signoria della famiglia de Rotundo (o de Rotunde, o von Rotund), che erano inizialmente vassalli dei signori di Tarasp (feudatari in Engadina, provenienti dalla Lombardia), poi del vescovo di Coira; la loro dinastia si estinguer\u00e0 verso il 1298.\nTra il 1130 e il 1150 il monastero di San Giovanni a Tubre viene trasformato in monastero femminile.\nEntro il 1170 anche i temuti cavalieri di Reichenberg divengono vassalli del vescovo ed ottengono i castelli di Tarasp e di Reichenberg, il quale ultimo si trova a Tubre, poco sotto il castel Rotund.\nNel 1211 il conte del Tirolo, Alberto III, esponente della fazione ghibellina, prende posizione contro il potere dei vescovi e dei guelfi, e nel 1228 chiede all'imperatore di poter esercitare vari diritti feudali anche sui sudditi del vescovo (Gotteshausleute) in val Monastero.\nLa contesa sembra risolversi dopo il 1251, quando il vescovo Enrico assegna spontaneamente tutti i benefici del feudo ad Adelaide, figlia ed erede di Alberto III, ma anche moglie di Mainardo III di Gorizia, che nel 1253 assumer\u00e0 il nome di Mainardo I di Tirolo-Gorizia.\nTra il 1239 ed il 1310, anche in corrispondenza a temporanee difficolt\u00e0 economiche dei Reichenberg, i loro castelli passano alla famiglia Matsch (o dei Venosta di Mazia), che possiede vari feudi in Valtellina ed in Val d'Adige.\nIn tale periodo, l'edificio adiacente alla chiesa di San Giovanni a Tubre diviene un ospizio dei Giovanniti, destinato ai viandanti che attraversavano i passi alpini del circondario.\nNel 1270 il vescovo istituisce come proprio luogotenente (\"Statthalter\") a Monastero (\"Obcalven\"), a Malles (\"Untercalven\") e a Coldrano (\"Unterscala\") il capitano del nuovo Castel del Principe di Burgusio (\"Schlosshauptmann der F\u00fcrstenburg\"), per l'amministrazione della giustizia sui suoi sudditi della val Monastero e in val Venosta, in concorrenza con i tribunali tirolesi di Nauders, Glorenza-Malles e Silandro.\nNel 1310 la famiglia Reichenberg acquista il castel Rotund dal vescovo di Coira, e nel 1330 ottiene il permesso d'istituire un proprio dazio sulla strada.\nIn questo periodo viene costruita anche la torre pi\u00f9 bassa del castello di Reichenberg, chiamata \"Helfmirgott\" (in origine \"Reichenstein\").\nNel XIV secolo il comune di Tubre si d\u00e0 una forma stabile, con un borgomastro eletto che tiene un registro (ted. \"Dorfbuch\"), forse scritto in latino od in romancio fino al 1568, poi certamente in tedesco.\nLa pi\u00f9 antica chiesa di Tubre, collocata sopra i prati della Calva, era dedicata a san Valentino e non si hanno dettagliate notizie in quanto distrutta dai Grigioni nel 1499.\nTuttavia, gi\u00e0 nel 1521 venne eretta la nuova chiesa di San Valentino a Rivaira, a circa 300 metri dalla precedente.\nEt\u00e0 moderna.\nNel XX secolo, gi\u00e0 all'inizio del Novecento i castelli di Tubre, ormai inutili, vanno in rovina e nel 1910 crolla la torre Helfmirgott.\nAllo scoppio della prima guerra mondiale, nel 1914, la valle si trova lontana dal fronte austriaco, ma la situazione si ribalta nel 1915 con l'entrata in guerra dell'Italia contro gli imperi centrali.\nGli abitanti della valle vengono impiegati sul fronte dell'Ortles, dove le posizioni sono statiche fino al 1918, ma comunque i caduti di Tubre sono 43, oltre a 22 reduci cos\u00ec sconvolti dalla guerra da non riprendersi pi\u00f9.\nPoi l'impero austro-ungarico collassa, e l'esercito italiano arriva a Tubre il 6 novembre 1918 senza combattere.\nDurante il successivo periodo fascista il paese \u00e8 amministrato da un podest\u00e0 delegato e poi da un commissario prefettizio, anche allo scopo di garantire l'italianit\u00e0 del paese, il cui tentativo raggiunge il suo culmine nel 1939, quando, in seguito ad accordi tra Mussolini ed Hitler, viene il tempo delle opzioni in Alto Adige: ai cittadini di lingua tedesca si chiede di integrarsi come italiani o di optare espressamente per la Germania, trasferendovisi.\nOltre il 90% degli abitanti di Tubre opta per emigrare (1085 persone), ma di fatto vengono accompagnate ad Innsbruck solo 188 persone, di cui 82 poi torneranno dopo la guerra.\nDurante la seconda guerra mondiale Tubre si trova nuovamente lontana dal fronte finch\u00e9 dura l'asse Roma-Berlino, ma nel 1943, quando l'Italia firma l'Armistizio di Cassibile, la Germania annette l'Alto Adige e prosegue la guerra fino al 1945, e su oltre 90 coscritti di Tubre, i caduti furono circa 40.\nL'accordo De Gasperi-Gruber del 1946, integrato poi nel 1972 con il cosiddetto \"Pacchetto per l'Alto Adige\" garantiscono alla provincia autonoma di Bolzano il rispetto delle differenze linguistiche e un'ampia autonomia amministrativa.\nNel 1952 si tengono le prime elezioni democratiche per il consiglio comunale di Tubre: vengono eletti due rappresentanti della Democrazia Cristiana (DC) e 13 della \"S\u00fcdtiroler Volkspartei\" (SVP), che da allora ad oggi ottiene quasi sempre la maggioranza assoluta dei voti a livello provinciale.\nDal 1971 al 1980 e dal 1995 al 2000 \u00e8 sindaco di Tubre il dott. Serafin Heinrich Schg\u00f6r, a cui si deve il merito di aver raccolto e riassunto organicamente i documenti sulla storia di Tubre.\nStemma.\nLo stemma \u00e8 trinciato, la prima parte di rosso, la seconda fusato d'argento e di azzurro. Sono le insegne dei Signori di \"Reichenberg\" che vissero nell'omonimo castello dal 1373. Lo stemma \u00e8 stato concesso nel 1967.\nMonumenti e luoghi d'interesse.\nArchitetture civili.\nOspizio di San Giovanni.\nIl paese di Tubre ha radici antiche, e fin dall'epoca romana era luogo di transito tra i ricchi giacimenti di salgemma della Svizzera e l'Italia, e per questo la strada prese il nome di \u201cVia del Sale\u201d.\nNel Medioevo la dolce conca prativa guardata da imponenti montagne vedeva il passaggio dei pellegrini che si recavano a Coira, alla cui diocesi apparteneva, come tutta la Val Venosta del resto.\nEra logico quindi che in questo posto venisse eretto un ospizio, fortunatamente tramandato quasi integro fino a noi e dedicato a San Giovanni, santo della Chiesa cattolica e patrono dei Cavalieri Ospitalieri.\nCostruito nell'VIII secolo contiene affreschi di epoca romanica, raffiguranti un pavone, una pianta architettonica ideale che si rif\u00e0 alla Gerusalemme Celeste, un'aquila bifronte di chiara influenza bizantina.\nLe due teste simboleggiavano rispettivamente l'Oriente e l'Occidente ed in un riquadro c'\u00e8 una piccola concessione narcisistica all'anonimo pittore: una mano intenta ad affrescare.\nAltri affreschi sono posteriori, di epoca gotica, tra cui il pi\u00f9 alto (4 m.) e il pi\u00f9 vecchio San Cristoforo del Tirolo.\nDi notevole interesse l'acquasantiera in pietra incastonata sulla facciata che d\u00e0 sulla strada.\nMa il pezzo forte della Chiesa \u00e8 la Madonna Nera col Bambino che accoglie il visitatore nella lunetta sopra la porta.\nL'insolita tonalit\u00e0 di grigio scuro o nero usata, fa risalire il modello delle \u201cMadonne Nere\u201d al simbolismo di molte divinit\u00e0 femminili pagane, tra cui si ricordano Iside e Cibele, in epoca senza et\u00e0, in cui il nero era un colore positivo.\nInfatti nell'antichit\u00e0 era considerato portatore di vita e di benessere e molti miti che parlano della formazione dell'Universo accostano al nero l'indistinto primordiale, archetipo del Caos e del Principio, collegato in seguito alle Grandi Madri della Terra.\nCos\u00ec i simboli trasmigrano, fino ad essere incorporati dall'oriente bizantino alla figura della Madonna.\nDa Bisanzio all'Occidente il passo \u00e8 breve, e tra l'altro questa Madonna di Tubre \u00e8 l'unica esistente in Trentino-Alto Adige.\nArchitetture militari.\nCastello Rotund.\nIl castello Rotund fu eretto attorno al 900, inizialmente di propriet\u00e0 dei nobili di Rotund, venne poi ceduto a Heinrich di Reichenberg. Nel seguito pass\u00f2 ai baroni di Schlandersberg e di Hendl, fino all'ultimo proprietario, che ancora oggi ne detiene il possesso, il barone von Heydorf.\nCastello di Reichenberg.\nIl castello di Reichenberg fu all'inizio propriet\u00e0 dei vescovi di Coira, e attorno al XII secolo divenne propriet\u00e0 dei signori di Reichenberg, che gli diedero questo nome. I signori di Reichenberg spesso imponevano tributi vessatori.\nSociet\u00e0.\nRipartizione linguistica.\nLa sua popolazione \u00e8 in maggioranza di madrelingua tedesca:\nFino al XVIII secolo a Tubre si parlava principalmente la lingua romancia, la quale inizi\u00f2 un progressivo declino a causa delle politiche assimilatrici asburgiche. Il romancio si estinse completamente agli inizi dell'800."}
{"id": "35313", "revid": "290309", "url": "https://it.wikipedia.org/wiki?curid=35313", "title": "Val di Vizze", "text": "Val di Vizze (\"Pfitsch\" in tedesco) \u00e8 una valle ed un comune italiano di abitanti della provincia autonoma di Bolzano in Trentino-Alto Adige.\nSi trova nel comprensorio dell'Alta Valle Isarco, poco distante dal capoluogo Vipiteno. Il nome del comune deriva dal nome della valle, appunto \"Val di Vizze\" (\"Pfitscher Tal\"), che da Vipiteno si addentra fino al passo di Vizze.\nGeografia fisica.\nLa val di Vizze appartiene alle tipiche alte valli delle Alpi centrali. Circondata da catene montuose, inizia presso la citt\u00e0 di Vipiteno e si dirige a nord-est, inoltrandosi per 36 chilometri nelle alpi della Zillertal, fino al Passo di Vizze (\"Pfitscher Joch\"), 2248\u00a0m, il quale forma un'ampia sella tra la Tuxer Kamm a ovest e il massiccio del Gran Pilastro (\"Hochfeiler\") a est.\nNella zona di passo Vizze si trovano ricchi giacimenti minerari (argento, rame e piombo). Sin dall'antichit\u00e0 il passo \u00e8 stato un'importante via di comunicazione per l'accesso alla Zillertal. All'inizio della valle si trova il castel Moos, che oggi ospita una casa di riposo. Nel territorio comunale si trovano il biotopo Palude Lago di Vizze e il biotopo Sanderau.\nOrigini del nome.\nIl toponimo \u00e8 attestato come \"Phize\" nel 1186 e come \"Vitsch\" nel 1288 e deriva probabilmente dal latino \"ficta\" (\"palo infitto\") su cui ha influito il tedesco \"Pfutze\" (\"pozza\"); secondo un'altra ipotesi deriverebbe direttamente dal termine germanico \"pits\" (\"pozzo\").\nStoria.\nIl luogo era abitato fin dal tempo dei Romani. Gi\u00e0 nel 600 d.C. erano presenti abitanti nelle frazioni di Flaines (\"Flains\") e Tulves (\"Tulfer\"). La prima menzione documentata si trova in un atto di donazione dell'anno 827 d.C.\nCirca cento anni dopo, nell'anno 1186, in un documento papale vengono menzionati anche le altre frazioni e paesi. Al comune appartennero sino al 1920, anche la Zamser Tal e il Schlegeisgrund, oltre l'odierno confine austriaco. Nei pressi di Saletto, si trova lo sbarramento di Saletto, uno degli sbarramenti del Vallo alpino in Alto Adige.\nPresso la localit\u00e0 di Avenes (\"Afens\") era in progetto la costruzione di una finestra del tunnel d'accesso laterale del galleria di base del Brennero. In seguito a delle polemiche che la popolazione stava sollevando, in quanto contraria al progetto, si \u00e8 proceduto con l'annullamento dei lavori.\nStemma.\nLo stemma \u00e8 troncato di nero e di verde. Nella prima parte \u00e8 raffigurato un cristallo di rocca a tre punte, nella seconda un ferro di cavallo. Il cristallo si riferisce all'industria mineraria ed alla roccia scistosa; il ferro di cavallo fa riferimento ai Signori di \"Trautson\" che avevano potere giurisdizionale ed il verde simboleggia il paese Prati (\"Wiesen\"). Lo stemma \u00e8 stato adottato nel 1969.\nSociet\u00e0.\nRipartizione linguistica.\nLa popolazione \u00e8 in maggioranza di madrelingua tedesca:\nLa popolazione \u00e8 in maggioranza di madrelingua tedesca, anche se \u00e8 presente una minoranza italiana, la quale arriv\u00f2 a rappresentare il 12,27% degli abitanti nel 1971.\nAmministrazione.\nLa sede municipale si trova nella frazione di Prati (\"Wiesen\"), all'imbocco della valle. Di seguito la cronotassi degli amministratori comunali succedutisi nel comune (lista completa) e nelle unit\u00e0 amministrative previgenti (soli podest\u00e0).\n\"Ex-comune di Vizze\"\n\"Ex-comune di Prati\"\nNel 1931 i comuni di Prati e di Vizze sono stati uniti nel comune di Val di Vizze"}
{"id": "35314", "revid": "122483434", "url": "https://it.wikipedia.org/wiki?curid=35314", "title": "Valle Aurina", "text": "Valle Aurina (\"Ahrntal\" in tedesco, \"Toul\" in dialetto sudtirolese) \u00e8 una valle e un comune italiano di abitanti della provincia autonoma di Bolzano in Trentino-Alto Adige. Fa parte della Val Pusteria (\"Pustertal\") ed allo stesso tempo della Valle di Tures (\"Tauferer Tal\"). \u00c8 considerata una delle valli pi\u00f9 incontaminate di tutto l'Alto Adige poich\u00e9, circondata da oltre 80 montagne che raggiungono e superano i tremila metri di altitudine (Alpi dei Tauri occidentali), ha mantenuto inalterati usi, costumi e tradizioni delle popolazioni alpine.\nGeografia fisica.\nTerritorio.\nLa valle Aurina \u00e8 la parte pi\u00f9 settentrionale del territorio italiano. Geograficamente essa inizia nella localit\u00e0 \"Klapf\", la chiusa a nord di Campo Tures (\"Sand in Taufers\") dove si erge l'omonimo castello, e non gi\u00e0 a Brunico (\"Bruneck\") come talvolta erroneamente si suppone, e finisce presso la \"Klamme\" di S. Pietro (\"St. Peter\") ove confina con il comune pi\u00f9 settentrionale della stessa vallata, Predoi. \u00c8 altres\u00ec vero che la Valle Aurina fa parte del vasto territorio che ricopre la Valle di Tures (\"Tauferer Tal\") che iniziando dall'abitato di Gais si estende a nord verso il confine con l'Austria, a est verso la valle di Riva di Tures (\"Rein in Taufers\"), mentre a ovest verso la valle di Selva dei Molini (\"M\u00fchlwald\").\nLe montagne principali che contornano la valle sono:\nLa valle \u00e8 collegata con l'Austria attraverso la Forcella del Picco (\"Birnl\u00fccke\").\nIl territorio occupato dalla Valle Aurina fa parte del Parco naturale Vedrette di Ries-Aurina.\nClima.\nIl clima \u00e8 prettamente di alta montagna; in inverno, durante le notti serene la valle accoglie l'aria gelida dei monti circostanti portando le temperature molti gradi al di sotto dello zero. I temporali estivi sono frequenti e a volte violenti mentre la neve ricopre il territorio per interi mesi durante la stagione invernale.\nOrigini del nome.\nIl toponimo \u00e8 attestato come \"vallis quae dicitur Aurina\" nel 1048, come \"Ourin\" nel 1070 e come \"\"Orin\" e \"Ahrn\"\" nel 1080 e deriva dal tema preromano \"aur-\" diffuso nell'arco alpino. Il nome italiano \u00e8 una creazione ex novo basata sul recupero del nome indoeuropeo.\nStoria.\nImportanti rinvenimenti archeologici preistorici di brughiera furono trovati a Rio Bianco (\"Wei\u00dfenbach\"), in localit\u00e0 \"Sch\u00f6llberg-G\u00f6ge\", nel 2007.\nLa Valle Aurina vide il suo maggiore sviluppo nel XVI secolo grazie alla scoperta di una vena di rame nel comune di Predoi (\"Prettau\"). Gli inizi dell'estrazione di questo minerale si perdono per\u00f2 in tempi molto lontani, poich\u00e9 durante uno scavo nel 1864 un minatore ritrov\u00f2 un'ascia celtica all'interno di una grotta. Dopo varie vicissitudini, la miniera chiuse definitivamente i battenti nella seconda met\u00e0 del Novecento. Per incentivare la propria economia interna le donne della valle, specialmente quelle di Predoi, iniziarono a dedicarsi all'arte del pizzo al tombolo tanto da creare successivamente una scuola dedicata a questo tipo di lavorazione.\nLa chiesa parrocchiale di San Giovanni (\"St. Johann\"), da sempre il centro spirituale della valle, \u00e8 di Joseph Abenthung, architetto tirolese del XVIII secolo.\nNell'estate del 1947 circa 5.000 \"displaced persons\", soprattutto persone ebree sopravvissute all'Olocausto e aiutate dall'organizzazione \"Brichah\", attraverso la Valle Aurina raggiunsero i porti del mediterraneo per imbarcarsi per la Palestina. Queste, giunte dall'Europa centro-orientale, giungevano alla frontiera austriaca e da qui passando per il passo dei Tauri (2633 m) giungevano in Italia. In particolare, questa specifica via di fuga fu individuata da Marko Feingold, un ebreo austriaco che riusc\u00ec a sopravvivere a tre campi di concentramento (Auschwitz, Neuengamme e Buchenwald).\nNel 2004 presso la localit\u00e0 Selva dei Molini (\"M\u00fchlwald\"), \u00e8 stato effettuato il reality show \"Die Alm \u2013 Promischwei\u00df und Edelwei\u00df\", della televisione tedesca ProSieben, che ha innescato alcune polemiche tra i naturalisti.\nSimboli.\nLo stemma \u00e8 interzato in palo, il primo ed il terzo riportano quattro punte e mezzo d'argento su azzurro, il secondo \u00e8 un palo di verde caricato di un altro palo ristretto ondato d'argento. Lo stemma raffigura la posizione del comune; il palo verde al centro con la linea ondata d'argento simbolizza la valle ed il torrente Aurino (\"Ahr\"), le punte d'argento su entrambi i lati raffigurano le montagne da cui \u00e8 circondata la localit\u00e0 . Lo stemma \u00e8 stato adottato nel 1969.\nSociet\u00e0.\nRipartizione linguistica.\nLa sua popolazione \u00e8 in larghissima parte di madrelingua tedesca:\nGeografia antropica.\nFrazioni.\nIn Valle Aurina ci sono i seguenti paesi: \nCultura.\nLeggende.\nVista la sua conformazione geografica di valle chiusa, lontana dal turismo di massa che ha invaso tante altre valli dell'Alto Adige, la Valle Aurina ha mantenute intatte moltissime leggende legate alla sua terra. Molte di queste sono legate alla tradizione dell'estrazione del rame dall'interno delle montagne.\nSecondo una leggenda un contadino stava tornando a Predoi dopo aver comprato un toro. Durante il cammino questo animale cominci\u00f2 a scalciare e a scavare con le corna nel terreno mandando in aria una strana polvere luccicante. Il contadino pens\u00f2 di aver trovato l'oro e chiam\u00f2 a s\u00e9 una gran quantit\u00e0 di gente che inizi\u00f2 a scavare, e fu cos\u00ec che venne rinvenuto il primo grosso filone di rame, che era stato confuso per oro.\nUna delle pi\u00f9 famose invece fa riferimento al crocefisso conservato nella chiesetta del Santo Spirito di Casere (\"Heiliggeistkirche in Kasern\"). Questo Cristo presenta tre vistosi fori a livello del petto. Secondo la tradizione un cacciatore in cammino verso una gara di tiro nel Pinzgau decise di testare la sua mira e casualmente si trov\u00f2 di fronte ad un crocefisso sulla strada. Mir\u00f2 per tre volte a questo, e per tre volte lo colp\u00ec. Arrivato nel Pinzgau vinse la gara di tiro e si guadagn\u00f2 il primo premio, portandosi a casa un bellissimo toro. Sulla via del ritorno l'animale per\u00f2 impazz\u00ec e proprio davanti al crocifisso uccise il cacciatore trafiggendolo con le corna.\nMuseo Minerario di Cadipietra.\nLa Valle Aurina \u00e8 ricca di musei legati sia a tradizioni puramente alpine, sia alle tradizioni locali che risentono dell'influsso che ha avuto l'estrazione del rame sulla popolazione. Da sempre legata al suo passato minerario, in Valle Aurina nel 2000 \u00e8 stato aperto il museo minerario che si trova nel granaio di Cadipietra (\"Steinhaus\") che un tempo fungeva da dispensa alimentare della miniera. In questo museo oltre la collezione mineraria della famiglia nobiliare von Enzenberg, trovano posto una moltitudine di libri, dipinti, espositori, file audio-visivi e numerosi modellini in legno che illustrano al visitatore qual era la vita dei minatori fin dall'apertura della miniera di Predoi.\nMiniera di Predoi.\nDi particolar rilievo \u00e8 la miniera di Predoi da dove veniva estratto il rame fin dalla preistoria. I lavori d'estrazione sono stati interrotti intorno al 1980 ma le sue gallerie sono state trasformate in una miniera per visitatori a cui si accede grazie ad un trenino. Con esso ci si inoltra all'interno della montagna per circa 1\u00a0km per poi percorrere a piedi un lungo tratto dove, grazie all'ausilio di manichini in legno, viene illustrata la vita dei minatori e le varie tecniche di estrazione nei secoli.\nMuseo dei Presepi Maranatha.\nIl Museo dei Presepi si trova a Lutago. Prende il nome di \"Maranatha\" che deriva dall'aramaico e significa \"Venga nostro Signore\u201c, e dove da anni sono esposti in mostra permanente i tradizionali presepi tirolesi e le varie raffigurazioni della Nativit\u00e0 di Ges\u00f9 attraverso i secoli e attraverso i vari popoli del mondo.\nMuseo Mineralogico Kirchler.\nA San Giovanni (\"St. Johann\") \u00e8 presente invece il Museo mineralogico della Valle Aurina di Arthur Kirchler dove, su una superficie di 300 m\u00b2, \u00e8 possibile ammirare circa 1000 pezzi fra minerali e cristalli differenti come cristallo di rocca, quarzo fum\u00e8, unico nel suo genere perch\u00e9 espone solo ed esclusivamente quelli provenienti dalle circostanti zone della valle che comprende le Alpi Aurine, i Tauri e il massiccio del Gro\u00dfglockner in Tirolo Orientale e Carinzia.\nInfrastrutture e trasporti.\nImpianti sciistici.\nIn localit\u00e0 Cadipietra si trova il \"centro sciistico di Klausberg\", con due cabinovie e quattro seggiovie.\nIn estate Klausberg si trasforma in area escursionistica.\nVicino a Lutago \u00e8 invece presente il \"centro sciistico di Speikboden\" (\"Michlreis\") sul Monte Spico (\"Speikboden\"), che comprende 7 impianti di risalita e circa 80 ettari di piste. In estate anche Speikboden si trasforma in area escursionistica con numerosi sentieri panoramici sulle vallate e le cime circostanti.\nUn altro piccolo impianto sciistico si trova a Riva di Tures."}
{"id": "35315", "revid": "533647", "url": "https://it.wikipedia.org/wiki?curid=35315", "title": "Valle di Casies", "text": "Valle di Casies (\"Gsies\" in tedesco) \u00e8 un comune italiano di abitanti della provincia autonoma di Bolzano in Trentino-Alto Adige. Il suo territorio corrisponde all'omonima Val Casies, una valle perpendicolare della Val Pusteria.\nGeografia fisica.\nIl comune si estende nell'omonima valle, formata dal rio Casies.\nCon lo stesso nome si indica anche la vallata che, partendo da Monguelfo, si spinge quasi fino al confine con l'Austria. I principali luoghi abitati della vallata sono: Masi (\"Henzing\"), Planca di Sotto (\"Unterplanken\"), Planca di Sopra (\"Oberplanken\"), Durna in Selva (\"Durnwald\"), Colle di dentro (\"Innerpichl\"), Colle di fuori (\"Au\u00dferpichl\"), San Martino (\"St. Martin\"), Capaia (\"Kapairn\"), Santa Maddalena Valbassa (\"St. Magdalena-Niedertal\"), Santa Maddalena Vallalta (\"St. Magdalena-Obertal\").\nOrigini del nome.\nIl toponimo \u00e8 attestato come \"Gesize\" nel 1178-1189 e nel 1299 come \"Gesiez\" e \"Gesiezze\" e deriva probabilmente dal tedesco \"sitzen\" (\"insediarsi\") o \"gesiuse\" (il \"chiassare\" del rumore di caccia).\nStoria.\nLa prima menzione documentata di Casies come \"Gesize\" risale al tardo XII secolo, ma l'odierno comune \u00e8 stato creato solamente nel 1929 dalla fusione dei comuni in precedenza indipendenti di Colle, San Martino e Santa Maria Maddalena.\nNel 1953 il municipio fu costruito nuovo per gli uffici comunali a Durna in Selva, e fino al 1985 la sede del comune era a Colle (ted. \"Pichl\"), ma nello stesso anno venne trasferita a \"San Martino\".\nNella frazione di San Martino \u00e8 nato il bellicoso padre cappuccino Joachim Haspinger, uno dei cardini della rivoluzione per l'indipendenza tirolese con Andreas Hofer, contro i bavaresi, alleati dei francesi napoleonici. Sempre a San Martino si pu\u00f2 ammirare sul piazzale principale il monumento al frate cappuccino, ovvero una statua in bronzo di Othmar Winkler.\nTra gli abitati di Colle e San Martino si trovano alcuni bunker dello sbarramento Planca di Sopra, appartenenti al sistema difensivo del Vallo Alpino in Alto Adige.\nStemma.\nLo stemma raffigura due raschiatoi neri posti in fascia su sfondo oro. Riprende le insegne dei signori di \"Gsies\" conosciuti dal XIII secolo ed estinti nel 1429. Lo stemma \u00e8 stato adottato nel 1968.\nSociet\u00e0.\nRipartizione linguistica.\nLa sua popolazione \u00e8 in netta maggioranza di madrelingua tedesca:\nSport.\nLa vallata offre nel periodo invernale circa 40 chilometri di piste da fondo. Inoltre nel mese di febbraio, ogni anno si organizza nella vallata un'importante gara di sci di fondo: la Gran fondo della Val Casies.\nOltre a ci\u00f2, in fondo alla vallata, ovvero oltre Santa Maddalena si trova un impianto di risalita, uno skilift, e diverse strade forestali che d'inverno si trasformano in piste da slittino naturale."}
{"id": "35316", "revid": "466539", "url": "https://it.wikipedia.org/wiki?curid=35316", "title": "Vandoies", "text": "Vandoies (\"Vintl\" in tedesco) \u00e8 un comune italiano di abitanti della provincia autonoma di Bolzano in Trentino-Alto Adige. Si trova nel comprensorio della Val Pusteria, di cui \u00e8 anche il capoluogo ed \u00e8 situato, assieme alla frazione Vandoies di Sopra, che si trova a monte a tre chilometri di distanza, nella bassa Val Pusteria.\nIl comune comprende inoltre le frazioni di Vallarga (\"Weitental\") e di Fundres (\"Pfunders\") nella Val di Fundres (\"Pfunderer Tal\"), una valle laterale diretta verso nord. Il capoluogo si trova proprio nella zona di sbocco. Sparsi a fondovalle e su molti pend\u00eci non di rado appena abitabili, si trovano gruppetti di case e masi singoli, spesso lontani dai centri abitati.\nGeografia fisica.\nPosizione.\nIl comune di Vandoies si sviluppa su una superficie di circa 110,54\u00a0km\u00b2 e occupa la ventunesima posizione dei comuni altoatesini.\nSono due le valli che danno al territorio un'impronta decisiva:\nNel territorio di Vandoies, si possono ammirare le cascate di Vandoies.\nZone di colonizzazione.\nIl territorio comunale comprende 4 frazioni: Vandoies di Sotto, Vandoies di Sopra, Vallarga e Fundres.\nIl centro di Vandoies \u00e8 situato su un rilievo non molto alto nella zona di sbocco del rio Fundres. Il territorio agricolo tra la sponda meridionale del fiume Rienza e il pendio ripido coperto di boschi viene occupato dalle fattorie di Priel. Il versante settentrionale della Val Pusteria a ovest della Val di Fundres \u00e8 colonizzato dai masi sparsi di Serga (\"Sergs\") che confinano con il territorio orientale di Maranza. Nel fondovalle la frazione Vandoies di Sopra a 765 m s.l.m. ormai \u00e8 connessa con il capoluogo tramite il corridoio stretto della zona industriale.\nNel tratto iniziale della Val di Fundres fino alla localit\u00e0 di Vallarga, lungo ca. 3\u00a0km, si incontrano poche fattorie. Le borgate Au\u00dferdrittel, Dorf, Huntsdorf e Hinterdrittel sono dislocate sia nel fondovalle sia sui pendii del Kegelberg, raggiungibile su una strada anche da Maranza, sia sui pendii del Honigberg sia in alto confinano con le borgate di Margen e Talson del comune di Terento. Pi\u00f9 a monte sulla falda di deiezione del torrente Schmansen si incontrano i masi di Schalders a valle dei masi del Kammerschien.\nPrima di arrivare a Fundres un dorsale roccioso scendente dal Monte Cuzzo costringe la valle a formare una strettoia e solo dopo, superata quella, si apre la conca di Fundres. La denominazione di alcune borgate del paese deriva dalla posizione geografica: quella situata sul versante ovest, dove verso sera il sole tramonta prima, viene chiamata \u201cSchattseite\u201d (parte ombrosa), quella sul versante est \u00e8 chiamata \u201cSonnseite\u201d (parte soleggiata). Partendo dalla borgata \u201cSonnseite\u201d una strada porta a Riegel, un gruppetto di masi a quota 1500 m circa. La borgata settentrionale, \u201cEggerseite\u201d, \u00e8 situata sul fronte di una diga di sbarramento naturale originata da scisti argillosi molto duri a pieghe trasversali, ricchi di inclusioni di quarzo. Dopo la gola formatasi in questa falda la valle si apre modestamente e il versante orografico sinistro, bens\u00ec molto ripido, ha reso possibile una colonizzazione scarsa. Il maso abitato tutto l'anno pi\u00f9 alto \u00e8 il maso Walder a quota 1600 m s.l.m. A Dun la valle si biforca. Il ramo principale si restringe e forma una gola profonda prima di aprirsi definitivamente nella zona del Weitenberg, dove a 1978 m s.l.m. \u00e8 situata la malga del Weitenberg. Continuando a risalire i pascoli molto estesi si arriva al Giogo di Fundres a 2568 m, un valico che porta nella Val di Vizze. L'altro ramo conduce prima sulla Malga Boden e dopo un pendio molto ripido sulla Malga Ponte di Ghiaccio con il lago omonimo e sul rifugio Passo Ponte di Ghiaccio.\nI comuni limitrofi.\nSul lato ovest il comune confinante \u00e8 Rio di Pusteria, al nord \u00e8 la Val di Vizze, a est sono tre i comuni: Selva dei Molini, Terento e Chienes, a sud il comune di Rodengo. Non esistono connessioni stradali diretti con i territori dei comuni Val di Vizze, Selva dei Molini e Rodengo. Terento \u00e8 raggiungibile comodamente su una strada partendo da Vandoies, la quale si identifica nella SP.40. Per quanto riguarda la connettivit\u00e0 stradale la Val di Fundres \u00e8 una via senza uscita.\nUtilizzo del territorio.\nLe aree disponibili per l'agricoltura, a causa della presenza molto estesa di ambienti montani e rocciosi, sono esigue. Solo il 7,85% del territorio comunale \u00e8 adatto alla lavorazione agricola e si trova prevalentemente nei fondovalli della Valle della Rienza e della Val di Fundres. Ancora in tempi non molto remoti, persino nell'alta Val di Fundres i campi arati superavano di gran lunga i prati riservati ai foraggi verdi. Oggi la relazione si \u00e8 capovolta. La percentuale dei terreni non coltivabili \u00e8 del 16,8%, quella dei laghi e dei corsi d'acqua dello 0,4%. L'area coperta da costruzioni di ogni tipo \u00e8 dell'1,45%. Sono invece le aree coperte di vegetazione di qualsiasi tipo, come i pascoli e i boschi, a fare la parte del leone con una percentuale del 73,1%. I pascoli pi\u00f9 estesi si trovano a Fundres, dove occupano un'area di 4600 ettari, costituendo il 75% dei terreni utilizzabili per fini agropastorali e silviculturali. In passato si portavano al pascolo sulle malge di Fundres circa 900 bovini. La malga pi\u00f9 grande \u00e8 la Malga del Weitenberg, una malga gestita collettivamente con un portafoglio di 370 diritti. Nell'ultimo censimento generale dell'agricoltura 2000 sul territorio comunale sono state contate 275 aziende agricole, delle quali 16 esercenti anche l'attivit\u00e0 di agriturismo.\nCorsi d'acqua e laghi.\nI laghi dislocati esclusivamente nella zona settentrionale del territorio comunale si contano sulle dita di una mano. Quasi tutti si sono formati in bacini rocciosi scalfiti dagli attriti dei ghiacciai. Il lago pi\u00f9 grande, invece, il lago di Ponte di Ghiaccio (\"Eisbruggsee\"), si \u00e8 formato dietro i detriti di una morena frontale. Non \u00e8 escluso per\u00f2 che le attivit\u00e0 glaciali prima abbiano contribuito ad abbassare il bacino preesistente. Il corso d'acqua pi\u00f9 grande \u00e8 il fiume Rienza, che a Vandoies di Sopra accoglie il torrente Terento e a Vandoies il rio Fundres. I rifornimenti pi\u00f9 cospicui d'acqua il rio Fundres li riceve dalle ramificazioni dell'alta Val di Fundres. La maggior parte dell'acqua viene fatta deviare nella localit\u00e0 del \"Sandl\" in un sistema di gallerie sotterranee, che riforniscono una centrale idroelettrica a Rio di Pusteria. Una piccola centrale idroelettrica di propriet\u00e0 del comune di Vandoies sfrutta le acque del torrente \"Schmansen\" tra Vallarga e Fundres.\nI monti di Fundres.\nCos\u00ec vengono chiamate le catene di montagna sviluppandosi su un'area di circa 300\u00a0km\u00b2 antistante nella direzione sudovest alle Alpi della Zillertal. Circondano a ovest la parte settentrionale della Val di Valles, formano i monti confinanti con la Val di Vizze e si estendono a est sul territorio dei comuni di Selva dei Molini e Terento. Le cime pi\u00f9 alte sono il Picco della Croce (in ted. \"Wildekreuzspitze\") (3134 m) nella Valle di Valles, la Cima Grava (in ted. \"Grabspitze\") (3068 m) nella vicinanza del Giogo di Fundres \u00e8 la cima pi\u00f9 alta della catena confinante con la Val di Vizze, la Cima di Valmala (in ted. \"Wurmaulspitze\") (3022 m) a ovest della Malga Weitenberg, la Napfspitze (2888 m) al sud del Giogo Ponte di Ghiaccio, il Monte Gruppo (in ted. \"Hochgrubbachspitze\") (2819 m), cima pi\u00f9 alta dei Monti di Fundres orientali, la Cima Terento (in ted. \"Eidechsspitze\") (2738 m), il monte di casa di Vandoies. Spicca tra tutti il Gran Pilastro (in ted. \"Hochfeiler\") con i suoi 3.509 m.\nClima.\nIl clima ha caratteristiche tipicamente continentali, con inverni molto freddi nonostante la quota non troppo elevata: la Val Pusteria \u00e8 una vallata molto fredda perch\u00e9 vi si incuneano facilmente i venti freddi settentrionali. Cos\u00ec, l'inverno \u00e8 rigido e nevoso con massime spesso sotto lo zero e punte minime che in inverno possono arrivare a -15/-20\u00a0\u00b0C, e spesso si protrae fino ad aprile-maggio. Le estati sono brevi e non troppo calde, con punte massime che raramente superano i 30\u00a0\u00b0C.\nLe condizioni meteorologiche permettono la coltivazione del frumento almeno sui pendii soleggiati di Vandoies e di Vallarga. Ai tempi quando la coltivazione dei cereali era ancora un'attivit\u00e0 chiave, i contadini di Fundres si dovettero accontentare delle specie pi\u00f9 resistenti come segale, avena e orzo. Le quantit\u00e0 delle precipitazioni normalmente bastano per la coltivazione dei foraggi: la media pluriennale per Vandoies \u00e8 799\u00a0mm, 733 per Vallarga e 944 per Fundres. Solo i masi sui versanti esposti al sud, come quelli di Sergs, di tanto in tanto risentono della siccit\u00e0 derivante dalla mancanza di precipitazioni per un periodo pi\u00f9 lungo.\nFlora.\nSulle strisce inferiori del versante settentrionale della Val Pusteria si trovano tracce di boschi montani misti mentre il suolo granitico del resto \u00e8 coperto prevalentemente dai pini silvestri. Sul versante pi\u00f9 ombroso e confinante con Rodengo si trovano gli abeti rossi e in misura minore gli abeti. Le foreste della Val di Fundres sono dei boschi misti tipici di montagna con larici e abeti rossi fino alla linea degli alberi, che arriva fino a 2000 m, al massimo a 2130 m. \u00c8 assente una specie normalmente presente in alta quota: il cirmolo. Infatti in tutta la zona meridionale delle Alpi della Zillertal, dei cirmoli quasi non si trovano tracce. I corsi d'acqua nel fondovalle vengono accompagnati dagli ontani neri, mentre i bordi dei torrenti, dei pendii ombrosi e dei pascoli trascurati pi\u00f9 a monte sono invasi dagli ontani bianchi.\nFauna.\nSul territorio del comune vivono molte specie di animali selvatici comunemente presenti nelle Alpi: camosci, marmotte, cervi, caprioli, volpi, scoiattoli, ermellini, lepri. Nell'anno 1987 una colonia di stambecchi di 4 maschi e 4 femmine, proveniente dalla Riserva Svizzera di Piz Albris vicino a Pontresina nell'Engadina, \u00e8 stata immessa sulla Malga Monte Costa d'Ega (\"Eggerseiterberg\"). L'esperimento ha avuto successo e oggi si conta una popolazione di trenta-quaranta capi. Sono presenti anche il gallo cedrone e il fagiano di monte. La cura della selvaggina \u00e8 nelle mani dei cacciatori, sia della riserva di caccia di Fundres, sia della riserva di caccia di Vandoies con Vallarga e Vandoies di Sopra.\nGeologia.\nLinea Periadriatica.\nIl territorio comunale viene percorso da una lunga linea tettonica in direzione est-ovest, dalla linea Periadriatica. La direzione di stratificazione delle falde principali si sviluppa parallelamente a questa linea guida, e perci\u00f2 con la Val di Fundres i processi di erosione hanno tagliato in due le formazioni geologiche e hanno creato una piattaforma eccellente per l'analisi della struttura tettonica dell'area che si estende al nord della Val Pusteria.\nSudalpino.\nSi incontrano delle falde che possono essere attribuite a tre sistemi tettonici fondamentali della orogenese alpina: Sudalpino o Alpi meridionali, il Basamento Austroalpino e il Pennidico. Una delle falde sudalpine, rappresentata dalla fillite quarzifera di Bressanone si avvicina da sud al percorso della Rienza. Soltanto in pochi luoghi della Val Pusteria questa falda attraversa la Rienza. La fillite quarzifera \u00e8 composta da sedimenti grigi e blu-grigi privi di componenti calcarei che risalgono al paleozoico e che hanno subito processi di trasformazione metamorfica. I componenti principali sono quarzo e sericite.\nGranito brissinese.\nNon \u00e8 un fenomeno infrequente che parallelamente alle linee tettoniche oppure nelle loro vicinanze si trovino intrusioni magmatiche in forma tonalitica o granitica. Spesso sono il risultato di movimenti tettonici di intere zolle. Nel nostro caso il granito brissinese che fa parte del basamento sudalpino e che copre una vasta zona nei dintorni di Bressanone percorre il terreno comunale nella forma di una fascia quasi parallela tra la Rienza e Vallarga. Il confine settentrionale viene formato dalla linea Periadriatica. Le analisi radiometriche hanno chiarito il periodo della genesi: il Permiano. Il margine settentrionale \u00e8 caratterizzato da fasce cospicue di miloniti, segno visibile degli attriti tra le due zolle. Oltre la linea Periadriatica c'\u00e8 un altro corpo granitico, il plutone del Rensen di origine terziaria, presente in forma di un cuneo stretto tra la \"Rensenspitze\" sopra Valles e il \"Gaisjoch\" sopra Maranza e di cui si trovano delle tracce anche sul fianco meridionale della \"Eidechsspitze\".\nBasamento austroalpino.\nDetto anche alpino orientale \u00e8 presente tra Vallarga e Fundres nella fascia non molto larga del \u201cvecchio gneiss\u201d. Il confine meridionale, morfologicamente predisposto dalla linea Periadriatica, viene formato dai torrenti Stoll e Talson a Vallarga. Il basamento \u00e8 costituito da rocce molto eterogenee di origine precambriana: da scisti cristallini, in maggior parte da gneiss di tipo para (originati da rocce sedimentarie; di regola pi\u00f9 scistose, sfaldabili, composte da quarzo e minerali chiari, ricche di minerali di tipo micaceo e di alumosilicati) e di tipo ortho (originati da rocce magmatiche; di regola pi\u00f9 compatte, composte da quarzo e minerali chiari come il feldspato, pochi minerali di tipo micaceo). Tra gli scisti cristallini primeggia un tipo para, lo gneiss biotite plagioclasio. Presso Kammerschien e nello Schmansen spuntano piccole zolle di amfibolite. Sui fianchi del monte Falmetzer si notano delle bancate strette marmiferi, rocce di tipo ortho e sciami di filoni rocciosi.\nPennidico superiore.\nLe falde attigue al basamento austroalpino in direzione nord appartengono alla finestra geologica dei Tauri. Il confine si delinea tra lo Schellenberg vicino alla sella della Forcola, passando lungo la sponda destra del rio Lehen alla chiesa di Fundres e attraversando il pendio orografico sinistro verso la Malga Ast nello Schmansen fino al Giogo Passen a 2408 m. La falda, costituita da calcescisti e filliti calcaree di origine pelitica (ambiente marino profondo) e molto simili a quelli della finestra geologica dell'Engadina, si estende fino a Dun e abbandona il terreno comunale nel Weitenberg formando un vasto arco. Esposti agli agenti atmosferici queste rocce calcaree e argillose di colore rossastro si disintegrano facilmente e permettono alla vegetazione erbacea di espandersi fino alle cime dei Monti di Fundres. Questi tappeti erbosi danno un'impronta caratteristica alla conca di Fundres.\nPietre verdi.\nCi sono anche le pietre verdi, prevalentemente degli scisti cloriti e in misura molto minore dei serpentini. Si sono sviluppate da rocce eruttive basiche e dai loro tufi che dopo aver subito delle trasformazioni metamorfiche sono state pressate in alto in forma di inclusioni di spinta.\nLe pietre costituiscono una falda attigua al Pennidico superiore che nella forma di un cuneo entra dalla Val di Vizze attraverso la Grabspitze (3059 m) passando per la Fa\u00dfnacht (2537 m).\nSi trovano delle inclusioni di questo tipo anche nella zona del Weitenberg occidentale e a sud dello Steinleberg, dove scendono nel versante destro della Val di Fundres dal piccolo valico della Paulscharte. Sull'altro versante nelle vicinanze del monte Dengelstein si trovano delle zolle di serpentino, un materiale facilmente sfaldabile trasformatosi in alcuni luoghi addirittura in talco scivoloso. A partire dal 1722 questi giacimenti venivano sfruttati casualmente trovando sbocco sotto il nome \u201cgriener Marbel\u201d (marmo verde) di Fundres nella costruzione della chiesa del convento di Ettal nella Baviera meridionale e del Duomo di Bressanone.\nPennidico inferiore.\nDopo il cuneo delle pietre verdi segue la falda del pennidico inferiore contenente scisti privi di componenti calcarei altamente cristallizzati e ricchi di minerali. I micastisti e gli gneiss di questa falda all'esterno sono accompagnati da strisce molto strette di marmo di colore chiaro grigio.\nGneis centrale.\nLa falda del pennidico inferiore \u00e8 sovrapposta alla falda pi\u00f9 bassa di questo sistema tettonico della finestra dei Tauri. Si tratta del gneiss centrale dei Tauri che tocca appena il territorio del comune di Vandoies nella zona del Passo Ponte Ghiaccio.\nMorfologia.\nForme vecchie.\nPer la modellazione del paesaggio erano decisivi i processi molteplici temporali-storici dell'erosione che venivano tenuti in moto dall'elevazione a tappe dei monti. In pi\u00f9 davano il loro contributo i fattori selettivi della consistenza petrografica e della struttura delle falde. Un segno dell'interruzione a periodi del processo di elevazione dei monti sono le vecchie forme e i resti dei fondovalli. Sono rilievi meno ripidi, in alcuni casi molto estesi, che sono i resti di superfici e di fondovalli esistenti in tempi molto remoti. Un esempio ben visibile dei resti di un fondovalle si sviluppa sul versante sinistro della Val di Fundres: parte da Dun, passa dalla Eggerseite, da Riegel, Kammerschien, Talson fino al Margenkopf.\nAzione glaciale.\nSenza dubbio anche i ghiacciai immensi dell'era glaciale hanno avuto un impatto forte sulle superfici modellate gi\u00e0 nell'era terziaria dai corsi d'acqua. Le forme paesaggistiche angolose sono state smussate e arrotondate. Si sono formati circhi glaciali, letti di roccia e dossi montonati. Alcuni tipi di roccia hanno conservato delle strie originate dai processi di esarazione. Le valli fluviali a forma di V spesso sono state allargate alla forma di U, ne sono un esempio alcune valli nei pascoli dell'alta Val di Fundres.\nFalde di deiezione.\nUna caratteristica morfologica particolare sono le falde di deiezione create dai corsi d'acqua nei fondovalli: nella Val Pusteria dai torrenti Winnebach e Ternerbach nella zona di Vandoies di Sopra, dal Kaserbach e dal Rio Fundres a Vandoies di sotto. Nella Val di Fundres numerosi torrenti laterali hanno contribuito a riempire di detriti il fondovalle rendendo possibile la creazione di superfici usufruibili per la coltivazione agricola. A Vallarga un sistema di due torrenti antistanti ha addirittura creato un argine che \u00e8 stato la causa dell'innalzamento del fondovalle e della formazione di una pianura estesa a monte mentre a valle si \u00e8 creato un gradino paesaggistico marcato.\nOrigini del nome.\nIl toponimo \u00e8 attestato, nei documenti della chiesa vescovile di Frisinga, come \"vallis Uintulla\" gi\u00e0 nel 993/94-1005, un nome che potrebbe avere degli origini celtici: Vindoi\u00e0lo\u201a \"campo di Vindos\" oppure\u201a \"campo bianco\" (nomi simili esistono in Friuli: Vendoglio, in Francia: Vendeuil).\nUn'altra interpretazione etimologica lo fa derivare dal latino \"ventula\" (\"ventilabro, pala di legno per spargere al vento la pula\"). Il toponimo italiano Vandoies ripete quello del dialetto badioto e deriva probabilmente dal latino \"vannitoria\" da \"vannus\" (\"conca\").\nSul territorio comunale si riscontrano anche dei nomi di origine romana, un'indicazione della presenza di coloni romanizzati anche in luoghi pi\u00f9 remoti della Val di Fundres. Il nome di Fundres\u00a0\u2013 attestato nel 1067 - deriva da \"fondus\". Nel nome Scaleres l'esperto riconosce \"scala\" con il suffisso \"are\". Kammerschien deriva da \"campus ursinus\".\nStoria.\nStemma.\nMostra due zampe d'orso affrontate e poste in palo su fondo rosso. Riprende le insegne araldiche della famiglia Vintler, attestata nel 1140 a Bolzano e proveniente probabilmente da Vandoies. \u00c8 una famiglia ricca che permette a Niklas Vintler e al suo fratello Franz di comprare il Castel Roncolo nei pressi di Bolzano nell'anno 1385. In seguito fanno decorare le sale del maniero con affreschi in stile gotico che illustrano molti aspetti della cultura cortese. Lo stemma \u00e8 stato concesso nel 1969.\nArcheologia.\nNel 2014 sono stati ritrovati a Vandoies due miliari romani della via Aguntum-Vipitenum, dedicati rispettivamente ad Alessandro Severo, in carica dal 222 al 235 e Marco Aurelio Probo, in carica dal 276 al 282, oltre ad altri due privi di iscrizione. Inoltre alcuni storici ritengono, in base alla distanza da \"Aguntum\" indicata sullo stesso (67 miglia romane), che fosse posizionato in origine a Vandoies anche un altro miliare rinvenuto a Casteldarne, non a margine della sede stradale ma reimpiegato in un muro, con un'iscrizione che ricorda il riattamento della strada all'epoca di Settimio Severo (anno 201).\nMedioevo.\nSono stati i Bavari che a partire dal settimo secolo hanno incominciato a colonizzare capillarmente tutto il territorio comunale. Quasi tutte le localit\u00e0 presentano ancora oggi una caratteristica fondamentale della loro colonizzazione: i Bavari non hanno creato villaggi agglomerati, ma si sono spartiti i terreni dislocando i coloni di qua e di l\u00e0, che poi hanno costruito le loro case sul posto a loro indicato. Le unit\u00e0 amministrative territoriali dei Bavari erano i \u201cgau\u201d (distretti) e le contee. Vandoies faceva parte della contea della Val Pusteria che si estendeva fino alla Chiusa di Rio Pusteria. Nell'XI secolo la strategia degli imperatori tedeschi era quella di dare in feudo intere contee e comprensori ai vescovi locali. L'imperatore Enrico IV nel 1091 diede in feudo al vescovo Altwin di Bressanone la contea della Pusteria. I vescovi a loro volta passarono l'incarico dell'amministrazione a balivi oppure a ministeriali di loro fiducia, che mantenendo eventualmente l'incarico di generazione in generazione portavano il feudo man mano sotto il loro controllo anche di diritto. In tali casi, per riavere il possesso del feudo, il vescovo non di rado era costretto a riacquistarlo. Un esempio di come potevano andare le cose era il distretto di Vandoies di Sotto. I primi ministeriali di Vandoies noti alla storia a partire dal 1140 erano i Signori di Sch\u00f6neck e Rodeneck. Nel 1290 ebbero luogo una divisione di propriet\u00e0 e nel 1320 una divisione ereditaria, dalle quali nacque il nuovo distretto di Vandoies di Sotto che venne assegnato ad Arnold von Sch\u00f6neck. Quando nel 1336 Arnold von Sch\u00f6neck alien\u00f2 parte delle sue propriet\u00e0, il vescovo di Bressanone, Albert von Enn, si aggiudic\u00f2 Vandoies di Sotto comprandola. Rimase poi di propriet\u00e0 vescovile fino alla secolarizzazione nel 1803.\nLe signorie.\nLe signorie nella storia della colonizzazione hanno giocato un ruolo determinante: hanno organizzato lo sviluppo della colonizzazione e hanno dato un'impronta ancora oggi visibile alle strutture microterritoriali. I loro inventari patrimoniali, per quanto ancora esistenti, e i documenti sui passaggi di propriet\u00e0 permettono di avere una prima conoscenza della storia e contribuiscono ai tentativi di ricostruire l'evoluzione della colonizzazione. I signori menzionati nei primi documenti reperibili facevano parte della nobilt\u00e0 secolare. Aventi delle propriet\u00e0 in qualche posto non significava dover per forza essere residenti l\u00ec. Le donazioni di queste signorie alle istituzioni ecclesiastiche, quali il convento di Novacella, il capitolo del duomo e la corte vescovile di Bressanone contribuivano a un accumulo patrimoniale impressionante nelle loro mani. La corte vescovile di Bressanone agli inizi del Quattrocento nel distretto di Vandoies di Sotto era in possesso di 72 masi gravati di diritti signorili.\nL'amministrazione.\nVandoies di Sotto, Vallarga e Fundres fino al 1803 costituivano un tribunale vescovile. Dopo la secolarizzazione dei principati vescovili Vandoies di Sotto pass\u00f2 sotto l'amministrazione statale, ma il giudice di quel tempo, Ignaz von Lebenegg, rimase nella carica. Dopo l'annessione del Tirolo alla Baviera nell'anno 1805 il tribunale di Vandoies di Sotto pass\u00f2 sotto il controllo del tribunale di Rodengo con sede a Rio di Pusteria. A quei tempi spettava ancora ai tribunali sia la giustizia sia l'amministrazione territoriale. Questo cambi\u00f2 nel 1811 dopo una riforma amministrativa quando, con la creazione dei comuni, venne introdotta la separazione dei poteri secondo la logica di un'amministrazione statale moderna. Furono costituiti i comuni di Vandoies, Vallarga e Fundres, sottoposti nel 1850 al tribunale distrettuale di Bressanone. La via amministrativa di Vandoies di Sopra, dopo aver intrapreso un percorso storico-amministrativo diverso a partire dal 1320, si ricongiunse con quella delle altre localit\u00e0 nel 1929 quando, dopo la presa del potere da parte dei fascisti, i vecchi comuni di Vandoies di Sopra, di Vandoies, di Vallarga e di Fundres vennero inglobati nel nuovo comune di Vandoies.\nAttivit\u00e0 minerarie a Fundres.\nSono note pi\u00f9 rincorse allo sfruttamento di giacimenti minerali in Val di Fundres. Il vescovo di Bressanone nel 1541 venne informato sulle attivit\u00e0 illegali di scavo di un gruppo di minatori dei Fugger che trasportavano il minerale a Vipiteno. Il vescovo non diede il permesso quella volta e neanche dopo, quando negli anni 1707 e 1736 comitive di minatori su iniziativa del governo dei L\u00e4nder dell'Austria Superiore a Innsbruck cominciarono a effettuare degli scavi esplorativi sul terreno di competenza del vescovo. Un ultimo tentativo di scavo negli anni tra il 1807 e 1809 fall\u00ec per lo scarso rendimento dei minerali.\nPi\u00f9 successo ebbero gli scavi casuali dei giacimenti di marmo (scisto clorite e serpentino), di cui danno rapporto le cronache scarse a partire dal 1722. Quella volta minatori bavaresi scavarono il marmo per l'impiego nella costruzione della chiesa del convento di Ettal in Baviera. Nel 1724 il vescovo proib\u00ec gli scavi. Appena pi\u00f9 tardi, nel 1727, il vescovo diede il permesso per la costruzione di una sega per la lavorazione del marmo a Vandoies. Il materiale scavato successivamente venne impiegato nella costruzione del Duomo di Bressanone (1745-55). Poi il silenzio fino al 1822 quando Beda Weber, un prete poeta, diede notizia di scavi nella zona del Gaiskofel a Fundres. Il materiale trov\u00f2 impiego nella costruzione del forte di Fortezza. Nel 1963 un imprenditore tedesco, Dieter Gr\u00fcnig da Erlenbach, riattiv\u00f2 le attivit\u00e0 di scavo a Fundres.\nMonumenti e luoghi d'interesse.\nArchitetture religiose.\nChiesa di Sant'Urbano.\nA Vandoies la chiesa vecchia, consacrata a Sant'Urbano, le cui origini di costruzione risalgono al periodo romanico, attestata per la prima volta nel 1378, si trova accanto alla chiesa nuova, costruita negli anni 1750-63 in stile barocco, senza dar nell'occhio. Gli affreschi della chiesa nuova li ha applicati il noto pittore dell'era barocca Josef Anton Zoller. Dal punto di vista storico-culturale sono interessanti anche gli affreschi della chiesa vecchia che vengono attribuiti in parte ai maestri \"Hans von Bruneck\" e \"Leonhard von Brixen\".\nChiesa di San Tommaso.\nPer quanto riguarda Vallarga \u00e8 attestata la costruzione di una chiesa nell'anno 1180. La navata della chiesa, consacrata a San Tommaso, fu interamente ricostruita in stile barocco nel 1777. Gli affreschi sono di Johann Mitterwurzer di Rio di Pusteria.\nChiesa di San Martino.\nA Fundres la prima notizia di una funzione religiosa che presuppone l'esistenza di una chiesa risale al 1397. La chiesa che si trova in un posto particolarmente bello fu interamente rifatta negli anni fino al 1808. \u00c8 consacrata a San Martino e fu dipinta da Franz Altmutter.\nChiesa di San Nicol\u00f2.\nIl patrocinio di San Nicol\u00f2 \u00e8 un'indicazione affidabile dell'esistenza di una chiesa a Vandoies di Sopra molto prima dell'anno della sua prima menzione nel 1300. La costruzione uniforme in stile gotico degli ultimi anni del 500 fu ritoccato in stile barocco nel 1749 e provvista di affreschi sul soffitto. Del trittico in legno dal 1490, creato da Hans Klocker, \u00e8 rimasta soltanto la figura posteriormente ridipinta del patrono della chiesa.\nSociet\u00e0.\nEvoluzione demografica.\nNel 1596 si fece un censimento dei focolari: a Vandoies di Sotto 68, a Vallarga 58 e a Fundres 60. Un'altra sorgente storica non molto affidabile sull'evolversi della popolazione in tempi pi\u00f9 remoti possono essere le annotazioni di cronaca di singoli curati che svolsero l'attivit\u00e0 pastorale nei paesi della Val di Fundres. Da quelle annotazioni si pu\u00f2 concludere che, per esempio, a Fundres a periodi la popolazione ha superato il migliaio. Le condizioni di vita sotto l'aspetto odierno erano catastrofiche. In una casa medio-grande vivevano ca. 30 persone. Durante il XIX secolo la popolazione diminu\u00ec gradualmente. Un'inversione di tendenza si osserva solo dopo la prima guerra mondiale.\nInfrastrutture e trasporti.\nStrade.\nVandoies si affaccia e viene attraversata dalla Strada statale 49 della Pusteria. Nel 2010 sono incominciati i lavori per una circonvallazione di Vandoies di Sotto.\nI lavori sono terminati nella primavera del 2011, e il nuovo tratto stradale \u00e8 stato inaugurato dal presidente della provincia Luis Durnwalder e l'assessore ai lavori pubblici Florian Mussner. Questa nuova opera stradale garantir\u00e0 oltre a una maggiore sicurezza ai paesani e ai viaggiatori, un possibile migliore sviluppo locale dell'economia.\nFerrovie.\nA Vandoies vi \u00e8 la stazione della ferrovia della Val Pusteria.\nAmministrazione.\nComprensorio della Val Pusteria.\nIl comune di Vandoies fa parte del comprensorio della Val Pusteria. I comprensori sono strutture amministrative poste tra comuni e provincia. Dopo l'approvazione della legge provinciale n. 7 del 20.03.1991 sono enti di diritto pubblico e si occupano di compiti propri e delegati dalla provincia. I precursori dei comprensori in Alto Adige erano le comunit\u00e0 di valle il compito delle quali era la promozione degli interessi economici delle zone di montagna. Per esempio, sono compiti dei comprensori lo smaltimento dei rifiuti nel senso pi\u00f9 vasto e i servizi sociali.\nGemellaggi.\nFundres dal 1970 \u00e8 gemellata con la cittadina Siegsdorf in Baviera. Questo gemellaggio ebbe inizio con lo scambio di lettere degli scolari delle scuole elementari."}
{"id": "35317", "revid": "123652290", "url": "https://it.wikipedia.org/wiki?curid=35317", "title": "Varna (Italia)", "text": "Varna (\"Vahrn\" in tedesco) \u00e8 un comune italiano di abitanti della provincia autonoma di Bolzano in Trentino-Alto Adige, situato vicino alla citt\u00e0 di Bressanone, all'imbocco della Valle di Scaleres (\"Schalderer Tal\").\nGeografia fisica.\nNel suo territorio comunale si trova un biotopo che si trova nei pressi del lago di Varna.\nOrigini del nome.\nIl toponimo \u00e8 attestato dal 1005 e probabilmente ha un'origine preromana, forse con la sovrapposizione del tedesco \"Farn\" (\"felce\"). Il paese \u00e8 stato anche citato come \u201cla porta del sole\u201d, ovvero una porta tra la stretta Alta Valle Isarco e l'ampia conca di Bressanone.\nStoria.\nGi\u00e0 menzionata mille anni fa in un documento, intorno all'anno 1000 del calendario gregoriano, la localit\u00e0 di Varna si trova sulla vecchia strada del Brennero.\nFin dal Medioevo albergatori ed artigiani dell'attivo traffico di carriaggi vivevano in questo importante centro di collegamento nord-sud.\nNumerose residenze aristocratiche, costruite da nobili ed alti funzionari del principe vescovo di Bressanone, abbelliscono oggi l'immagine e l'aspetto del villaggio.\nCon l'apertura della ferrovia del Brennero nel 1867, il paese ha subito un arresto, e fino all'inizio della prima guerra mondiale, da maggio ad ottobre, venivano ospiti illustri da Vienna, Monaco di Baviera e da altre citt\u00e0, per rilassarsi all'ombra dei suoi castagni.\nIntorno al 1910, \u00e8 stato un banchiere viennese a costruire il primo albergo moderno.\nStemma.\nLo stemma \u00e8 inquartato: il primo ed il quarto sono d'argento a tre fasce innestate di azzurro; il secondo ed il terzo sono di rosso. Riprende le insegne dei Cavalieri di \"Voitsberg\" che cambiarono il nome in \"von Vahrn\" quando acquistarono il castel Salern, sopra il villaggio, andato distrutto nel 1277. Lo stemma \u00e8 stato adottato nel 1969.\nOnorificenze.\nNel 2012, il comune di Varna \u00e8 risultato essere il \"re delle rinnovabili\" in quanto copre i fabbisogni energetici del paese grazie a diverse tipologie di impianti che sfruttano energie rinnovabili, ovvero 66 impianti fotovoltaici che producono 3,3 MW, un impianto idroelettrico che produce 70\u00a0kW, un impianto a biogas che produce 1140\u00a0kW ed un impianto termico a biomassa che produce 6500\u00a0kW, quest'ultimo utilizzato per il teleriscaldamento.\nMonumenti e luoghi d'interesse.\nArchitetture militari.\nA sud della zona militarizzata si trovava la casa alloggio del maresciallo che aveva in custodia la polveriera.\nAree naturali.\nImpianti Kneipp.\nLungo la strada che sale a Scaleres si trovano degli impianti di cura all'aperto, disponibili a chiunque. Gli impianti di cura sfruttano la teoria di Sebastian Kneipp sull'idroterapia, che sostiene che si riesce a agevolare la circolazione sanguigna immergendo gli arti nelle acque gelide del torrente Scaleres (\"Schalderer Bach\").\nPiramidi di terra.\nA nord di Novacella, si apre una vallata incontaminata, la valle di Riga (\"Riggertal\"), ovvero dove si stanno svolgendo gli scavi per il BBT. Sul suo versante orientale sono presenti alcune formazioni di piramidi di terra.\nLago di Varna.\nA nord della citt\u00e0, verso il vicino paese di Fortezza, sorge il lago di Varna (\"Vahrner See\"), un piccolo biotopo dove \u00e8 anche possibile balneare. L'acqua del lago \u00e8 ricca di iodio.\nSociet\u00e0.\nRipartizione linguistica.\nLa popolazione \u00e8 in maggioranza di lingua tedesca, nonostante sia presente una cospicua minoranza italofona (11,18%), la quale arriv\u00f2 a rappresentare il 21,26% degli abitanti nel 1971.\nEconomia.\nArtigianato.\nPer quanto riguarda l'artigianato, \u00e8 rinomata \u00e8 la produzione nel campo dell'abbigliamento.\nInfrastrutture e trasporti.\nIl paese era servito dalla ferrovia del Brennero attraverso la stazione di Varna, dismessa sul finire del XX secolo. Presso la stazione sorge altres\u00ec il dopolavoro dei ferrovieri, rimasto attivo anche dopo la chiusura della fermata."}
{"id": "35318", "revid": "1442080", "url": "https://it.wikipedia.org/wiki?curid=35318", "title": "Velturno", "text": "Velturno (\"Feldthurns\" in tedesco) \u00e8 un comune italiano di abitanti della provincia autonoma di Bolzano in Trentino-Alto Adige.\nGeografia fisica.\nIl paese si trova su una soleggiata altura che si estende dal \"Monte Ponente\", sopra Bressanone, fino al Rio Tina (\"Tinnebach\"), presso Chiusa, l'antico confine diocesano fra Bressanone e Trento.\nIl territorio comunale \u00e8 impreziosito da masi contadini e antiche residenze, con lo sfondo di frutteti, noceti e castagneti.\nStoria.\nLe origini del paese risalgono alla preistoria; a questa risalgono le scoperte archeologiche rinvenute nella zona \"Tanzgasse\".\nAttorno al 1112 i signori di Velturno avevano la loro sede nel castello di \"Ziern\" (sul Pflegerb\u00fchel). Il Castello di Velturno venne fatto costruire dal cardinale Christoph von Madrutz nel 1578 e \u00e8 stato ampliato dal suo successore Johann Thomas von Spaur. Il castello \u00e8 ornato da rivestimenti sui muri e sui soffitti, che fanno parte dei capolavori rinascimentali, particolarmente pregiati all'interno del cosiddetto \"F\u00fcrstenzimmer\" (stanza dei principi).\nSono da ricordare infine le residenze medievali \"Bachmann\", \"Raffenberg\" e appunto \"Ziern-Pflegerb\u00fchel/-bichl\" (non pi\u00f9 esistente).\nToponimi.\nIl toponimo \u00e8 attestato come \"Velturnes\" nel 985-993 e nel 1173 come \"Velturnis\" e la tesi pi\u00f9 accreditata \u00e8 che sia di origine preromana e vada ricercata nella lingua retica forse in nomi personali come Velturna o \u03a6elzuries. Va confrontata con nomi come il \"Maso Veltir\" di Funes (Bz), con l\u2019onomastica etrusca, \"Velthina, Velthur, velthre, Velathri\" (Volterra) e con toponimi e oronimi della Carnia, \"Veltri, Vieltra e Vieltris.\"\nIl toponimo della frazione di \"Schrambach/S. Pietro Mezzomonte\" \u00e8 attestata nel 1100-1110 come \"Scranbach\", nel 1140 come \"Scraginbach\" e nel 1238 come \"Schrembach\".\n\"Schnauders/Snodres\" \u00e8 attestato nel 1215 come \"Nuders\" e \"Schnauders\" e nel 1309 come \"Snauders\".\n\"Garn/Caerna\" \u00e8 attestato nel 1184-1188 come \"Caerne\" e nel 1228-1230 come \"Gaerne\".\n\"Tschiffnon/Gioviniano\" \u00e8 attestato nel 1284 come \"Schivenan\", nel 1370 come \"Schifnon\" e nel 1447 come \"Tschifnon\" ed \u00e8 un nome prediale (bene di un Juveanus).\nStemma.\nLo stemma \u00e8 d'argento troncato: nel primo sono raffigurate due torri rosse merlate, il secondo \u00e8 scaccato di rosso. Lo stemma \u00e8 un'arma parlante e fa riferimento a quello usato nel 1607 dal castello dei Vescovi di Bressanone che simbolizza il nome del comune in lingua tedesca; significa torre (\"Thurn\") sopra il campo (\"Feld\"). Lo stemma \u00e8 stato adottato nel 1966.\nSociet\u00e0.\nRipartizione linguistica.\nLa sua popolazione \u00e8 per la quasi sua totalit\u00e0 di madrelingua tedesca:"}
{"id": "35319", "revid": "287204", "url": "https://it.wikipedia.org/wiki?curid=35319", "title": "Verano", "text": "Verano (\"V\u00f6ran\" in tedesco) \u00e8 un comune italiano di 983 abitanti della provincia autonoma di Bolzano in Trentino-Alto Adige.\nGeografia fisica.\nIl comune di Verano comprende oltre al capoluogo e alla frazione di Eschio, alcune altre piccole localit\u00e0 minori, e si estende per quasi ventitr\u00e9 chilometri quadrati di superficie.\nIl paese dispone di almeno due buone strade principali che l'attraversano, la prima proveniente da Bolzano conduce a Meltina, e la seconda procede da Merano fino ad Avelengo, dopo Verano.\nOrigini del nome.\nIl toponimo \u00e8 attestato quale \"Veran\" dal 1186 e deriva dal nome di persona latino \"Ferius\" col significato di \"terreno di Ferio\". Nel 1285/90 il luogo \u00e8 nominato nell'urbario territoriale di Mainardo II di Tirolo-Gorizia quale zona intensamente coltivata a grano.\nStoria.\nIl comune di Verano \u00e8 appartenuto sino alla fine della prima guerra mondiale alla circoscrizione giudiziaria di Merano ed era parte del suo distretto amministrativo.\nDal 1958 il villaggio montano \u00e8 raggiungibile con la funivia di Verano, che collega tale localit\u00e0 a Postal. Questa, costruita nel 1958, \u00e8 stata rinnovata nell'anno 2000 e in seguito nel 2017. \u00c8 annoverata, per le sue linee esteriori e le attrezzature tecniche d'avanguardia di cui \u00e8 dotata, tra le pi\u00f9 moderne funivie d'Europa, essendo fornita di un sistema di controllo che consente ad una sola persona di azionarla e permette nel contempo la videosorveglianza dell'intero tragitto.\nSimboli.\nLo stemma \u00e8 interzato in fascia: il primo d'azzurro, il secondo raffigura un giogo bovino al naturale su oro ed il terzo \u00e8 di rosso. Lo stemma simbolizza alcune caratteristiche del comune; il giogo fa riferimento all'allevamento bovino una volta fiorente, lo sfondo oro riproduce l'attivit\u00e0 cerealicola praticata, il rosso rappresenta il porfido presente sul terreno e l'azzurro il cielo. Lo stemma \u00e8 stato adottato nel 1967.\nSociet\u00e0.\nRipartizione linguistica.\nLa sua popolazione \u00e8 per la quasi sua totalit\u00e0 di madrelingua tedesca:"}
{"id": "35320", "revid": "290309", "url": "https://it.wikipedia.org/wiki?curid=35320", "title": "Villabassa", "text": "Villabassa (\"Niederdorf\" in tedesco) \u00e8 un comune italiano di abitanti che si trova in Alta Pusteria, nella provincia autonoma di Bolzano in Trentino-Alto Adige.\nGeografia fisica.\nTra il paese di Villabassa e quello di Monguelfo si trova lo svincolo per la valle di Braies, dove si pu\u00f2 raggiungere anche il lago di Braies.\nPresso il paese ha inizio il sentiero dell'Alta via n. 3, che arriva fino a Longarone.\nOrigini del nome.\nIl toponimo \u00e8 attestato come \"Nidrindorf, Niederdorf, Nyderdorf\" dal 993/94-1005 e deriva dal tedesco \"nieder\" (\"basso\") e \"Dorf\" (\"villaggio\"). Il toponimo italiano, adottato nel periodo fascista, altro non \u00e8 se non una traduzione letterale di quello tedesco.\nStoria.\nDalla preistoria alla rivoluzione francese.\nNon esistono testimonianze storiche della cittadina prima del X secolo. Tuttavia esistono reperti storici soprattutto romani (pietre miliari delle vie di comunicazione) trovati anche a Villabassa.\nL'Alta Val Pusteria era abitata dai Norici, dai Reti e dai Taurisci prima della sua conquista ad opera dei Romani. Queste popolazioni erano d'origine illirica e ad esse erano frammiste i Celti, a partire dal 500 a.C.\nRoma, con diversi trattati d'amicizia e d'alleanza, a partire dal 150 a.C. aveva reso la regione romanizzata, tanto che l'annessione nel 15 a.C. fu del tutto incruenta. Venne cos\u00ec creata la provincia della Rezia, che includeva anche il territorio su cui sarebbe sorta, secoli dopo, Villabassa.\nLa testimonianza storica di maggior rilievo \u00e8 la cittadina di Sebatum, di cui si rinvengono alcune rovine poco prima di Brunico (a San Lorenzo di Sebato, per la precisione), lungo la strada statale 49 della Pusteria.\nNon sono attestati accampamenti romani nel territorio comunale, ma nel 1955 fu rinvenuta una pietra miliare romana posta lungo la \"via Aguntum-Vipitenum\", che collegava la val Pusteria alla regione del Norico. Il miliare riporta una dedica all'imperatore Decio, che govern\u00f2 per soli due anni, dal 249 alla sua morte, nel 251. La pietra miliare, una colonna di roccia quarzosa di circa 2,15 metri di altezza e circa 550\u00a0kg di peso, indicava la distanza da \"Aguntum\", citt\u00e0 romana posta nei pressi dell'odierna Lienz.\nLa zona sub\u00ec, nei secoli dell'impero romano, diverse invasioni di popoli barbarici, soprattutto germanici: Cimbri nel 113 a.C.; Quadi e Marcomanni nel 161; Iutungi nel 271 e nel 356; Alamanni nel 358; Visigoti nel 402; Unni nel 452; Rugi, Sciri, Eruli nel 455, nel 462 e nel 468. Nel 476 la regione viene annessa da Odoacre e nel 489 da Teodorico re degli Ostrogoti. I Bizantini non raggiungeranno mai la val Pusteria dopo aver sconfitto gli Ostrogoti nella Guerra gotica (535-553), cosicch\u00e9 l'intera valle viene occupata dai Longobardi nel 553 e dai Bavari nel 560. I Franchi subentrarono nel 774. Nessuno di questi popoli ha lasciato testimonianze a Villabassa, ma, proprio a partire dall'Alto Medioevo, la germanizzazione della lingua sostitu\u00ec progressivamente quella latina e celtica antecedenti. Anche il Cristianesimo s'impose intorno al IV secolo, tanto che i Benedettini, nel 769 eressero un convento a San Candido. Allo smembramento dell'impero carolingio, nell'814 la regione venne a dipendere dalla Sassonia ed \u00e8 in questo periodo che per la prima volta \u00e8 attestato il nucleo abitativo di Villabassa.\nIl paese ha origini antiche; \u00e8 infatti citato per la prima volta in un documento medioevale databile tra il 993 e il 1005 dal titolo \"Nidrindorf\". Villabassa si \u00e8 sviluppata intorno alla sua prima chiesa parrocchiale costruita nel 1225. Da allora ha sempre seguito le sorti del Sacro Romano Impero, per essere inglobata nei domini austriaci nel 1363. Villabassa \u00e8 stata una delle poche stazioni di posta della val Pusteria e sicuramente la pi\u00f9 importante, dato che i molti artigiani specializzati nella riparazione di carri e carrozze avevano contribuito a farne un importante centro commerciale. Il primo \"Maestro di Posta\" di Villabassa, Johannes von Kurz, abitava al n\u00b0 42, nella casa Wassermann che oggi ospita il museo del turismo dell'Alta Pusteria.\nAl tempo dei conti di Gorizia e del Tirolo, Villabassa fu sede della magistratura.\nDal 1800 al 1914.\nIl paese ha seguitato a rimanere sotto la sovranit\u00e0 austriaca fino al 1806, quando, in seguito alla disastrosa sconfitta di Austerlitz (oggi Slavkov u Brna, nella Repubblica Ceca) il 2 dicembre 1805, ed alla successiva Pace di Presburgo (oggi Bratislava, capitale della Slovacchia), Napoleone Buonaparte (1769-1821) tolse l'intera Contea del Tirolo all'Austria per unirla alla Baviera, sua alleata. Pressappoco a quest'epoca risale la chiesa di Santo Stefano, la chiesa parrocchiale di Villabassa (1803).\nLa dominazione dispotica dei bavaresi provoc\u00f2 una cruenta sollevazione dei tirolesi. La Rivolta Tirolese (1809-1810) gener\u00f2 una serie di sconfitte dei bavaresi, grazie all'esperienza militare dei capi riconosciuti, Andreas Hofer (1767-1810) e Peter Mayr (1767-1810). Napoleone, fu costretto ad inviare un esercito francese di occupazione, esercito che si macchi\u00f2 di diversi atti truci nei confronti della popolazione civile (peraltro tutta schierata cogl'insorti). Nel 1810 riusc\u00ec a schiacciare la rivolta a costo di gravi perdite, ma, col Trattato di Parigi (28 febbraio 1810), tolse alla Baviera tutto il Trentino, e le citt\u00e0 di Bolzano, Merano e Dobbiaco per unirla al Regno Italico governato in nome suo dal vicer\u00e9 Eugenio di Beauharnais (1781-1824). Il confine tra Regno Italico e Regno di Baviera venne posto nella Bassa Pusteria, precisamente a Chiusa di Rio di Pusteria, il cui forte venne espugnato e quasi raso al suolo proprio dai francesi nel 1809 e solo nel 1978 fu parzialmente recuperato.\nTra il 1810 ed il 1813 Villabassa divenne una cittadina di confine in una situazione paradossale: apparteneva ancora alla Baviera, mentre i paesi successivi Dobbiaco e San Candido appartenevano rispettivamente al Regno d'Italia ed al Dipartimento delle Province Illiriche, quest'ultimo direttamente amministrato dalla Francia. In pratica, esistevano ben tre confini di stato nell'arco di 10\u00a0km.\nNel dicembre 1813, approfittando delle sconfitte ripetutamente patite dai francesi ad opera della Russia, della Svezia e della Prussia, l'Austria invase il Tirolo ed il Regno Italico, che croll\u00f2 nell'aprile successivo (1814) ed al Congresso di Vienna del 1814 - 1815 ne riassunse la sovranit\u00e0, internazionalmente riconosciuta il 24 marzo 1816.\nA partire da quegli anni, Villabassa inizi\u00f2 ad esser frequentata come meta turistica.\nRaggiunse il suo maggior sviluppo e la sua fama alla met\u00e0 dell'Ottocento, quando divenne un importante luogo di villeggiatura. Nel 1871, come tutti gli altri centri della val Pusteria fu munita di una ferrovia tuttora in funzione: la ferrovia della Val Pusteria.\nLa pioniera del turismo in Alta Pusteria fu l'ostessa Frau Emma Hellenstainer (23 aprile 1817 - 9 marzo 1904). Tuttora a Villabassa \u00e8 in attivit\u00e0 il suo albergo (\"Schwarzer Adler\"-Aquila Nera, ora Hotel Emma) ed a lei \u00e8 dedicata la strada principale del paese (\"Frau-Emma-Stra\u00dfe\"), la vecchia porzione della Strada statale 49 della Pusteria che passava nel centro abitato prima che nel 2004 fosse inaugurata la circumplanare che ha allontanato dal paese il traffico pesante. Anche l'hotel del lago di Braies fu voluto dalla summenzionata ostessa.\nDal 1914 a oggi.\nNel corso della Grande Guerra (1914-1918), la direttrice Cortina d'Ampezzo - Dobbiaco - Villabassa rappresentava l'obiettivo strategico da raggiungere da parte dell'esercito italiano entrato in guerra contro l'impero austro-ungarico nel 1915. Cortina fu presa nel 1915, ma la resistenza austriaca non consent\u00ec il raggiungimento degli altri obiettivi. Villabassa venne risparmiata dalle distruzioni, che portarono, ad esempio, alla cancellazione totale del paese di Landro, notevole localit\u00e0 turistica d'anteguerra e mai pi\u00f9 ricostruito. Anche il limitrofo comune di Dobbiaco sub\u00ec qualche insulto da parte dell'artiglieria italiana.\nNel 1919 il Trattato di Saint-Germain-en-Laye assegn\u00f2 all'Italia Villabassa ed il confine al passo del Brennero. Per quant'attiene alla situazione in alta Pusteria, il Patto di Londra siglato dall'Italia il 26 aprile 1915, che impegnava l'Italia a denunciare il trattato con la Triplice Alleanza a favore della Triplice Intesa, con la conseguente entrata in guerra contro l'Austria, esplicitamente conferiva all'Italia un confine sullo spartiacque, rappresentato dalla sella di Dobbiaco. L'Italia approfitt\u00f2 del caos conseguente alla sconfitta austriaca del novembre 1918, annettendosi tutto il territorio posto oltre detto spartiacque, in pratica i territori comunali di San Candido (\"Innichen\") e delle frazioni limitrofe. Nel 1922 l'affermazione del fascismo comport\u00f2 per il paese, come per tutto l'Alto Adige notevoli sofferenze (italianizzazione forzata), culminate nel 1939 con il Patto d'Acciaio, comportante l'evacuazione in Austria (occupata dai nazisti nel 1938) dei tirolesi indesiderati dall'Italia e dei tirolesi che optarono per la rinuncia della cittadinanza italiana (con conseguente confisca dei beni senza indennizzo).\nIn seguito all'armistizio tra Italia ed Alleati dell'8 settembre 1943, l'indomani tutta l'Italia centro settentrionale fu occupata dalla Wehrmacht tedesca. Il 10 settembre 1943, tutto il Trentino-Alto Adige e la provincia di Belluno pass\u00f2 sotto il controllo diretto del Reich \"(Operationszone Alpenvorland\", Teatro d'operazioni Prealpi), di fatto sottratto al controllo della Repubblica Sociale Italiana. Villabassa ospitava pure una caserma della Wehrmacht nell'attuale municipio ed un commando delle SS nell'attuale hotel Bachmann.\nVillabassa super\u00f2 quasi indenne la seconda guerra mondiale, poich\u00e9 venne bombardata una sola volta, il 27 febbraio 1945, nel quartiere della stazione ferroviaria. Venne compresa nel progetto del cosiddetto \"Ridotto Alpino\" (\"Die Alpenfestung\") della \"Fortezza delle Alpi\", ovvero il territorio che comprendeva teoricamente la Baviera, l'Austria e l'Alto Adige ove i capi nazisti pensavano di poter opporre l'ultima resistenza alle truppe alleate che stavano dilagando.\nVenne liberata dagli americani il 4 maggio 1945 e fu protagonista, una settimana prima, del raduno dei prigionieri di guerra illustri, catturati dai tedeschi sui vari territori occupati, al fine di esser scambiati con l'incolumit\u00e0 delle SS durante la resa agli Americani (che raggiunsero gli ostaggi presso il lago di Braies).\nIl Trattato di pace di Parigi (1947) conferm\u00f2 l'appartenenza all'Italia dell'Alto Adige, nonostante la richiesta da pi\u00f9 parti per un referendum che riassegnasse all'Austria l'intero Alto Adige.\nNel corso dei decenni successivi, a parte gli anni dell'Irredentismo sudtirolese (1961-1967), con l'Accordo De Gasperi-Gruber prima (1946), fino all'entrata dell'Austria nell'Europa Unita (1995) con l'abolizione de facto del confine, la situazione di continuo miglioramento economico e di pace interetnica ha portato a notevoli miglioramenti nel flusso turistico di Villabassa e dei paesi della val Pusteria, incrementando la ricchezza economica del paese.\nStemma.\nLo stemma \u00e8 troncato semipartito con fascia rossa caricata d'argento. Il primo mostra un'aquila bicipite di nero su sfondo oro; nel secondo e nel terzo mezzo stambecco affrontati, l'uno nell'altro, su oro e nero. Riprende il motivo dei Signori \"Kurz von Thurn\" che amministrarono il villaggio dal XIV al XVIII secolo. Lo stemma \u00e8 stato concesso nel 1966.\nMonumenti e luoghi d'interesse.\nArchitetture religiose.\nChiesa parrocchiale.\nSi tratta di un edificio tardo barocco, eretto tra il 1792 e il 1796 (il campanile \u00e8 del 1803) e dedicato al patrono del paese, Santo Stefano. Il tetto, sia della chiesa, che del campanile, \u00e8 interamente composto da tasselli di legno dipinto, sebbene - a prima vista - sembrerebbe costituito da comuni coppi in terracotta. Per tal motivo, ogni lustro circa, il tetto \u00e8 soggetto a manutenzione, che viene eseguita in modo assai spettacolare, scalando campanile e chiesa con cordate da rocciatori. All'interno, l'altar maggiore, gli altari laterali ed il pulpito sono interamente in legno dipinto in venature similmarmoree. Si fanno apprezzare gli affreschi di Franz Altmutter e la pala d'altare di Martin Knoller, allievo di Paul Troger, raffigurante il martirio di Santo Stefano. All'esterno della parrocchiale, lungo il lato sinistro della scalinata d'accesso, sorge una doppia cappella quattrocentesca preesistente. Nella parte inferiore, oggi adibita a cappella mortuaria, si pu\u00f2 ammirare un affresco di Simone da Tesido, mentre in quella superiore, dedicata a Sant'Anna, si trova un cielo stellato con volte circolari. Sul pavimento, al centro della navata, tramite una vetrata si possono osservare le fondamenta di una precedente chiesa medioevale. Queste cappelle laterali sono tra le pi\u00f9 antiche dell'intera vallata e rappresentano uno dei massimi esempi di architettura gotica in val Pusteria.\nChiesa di Santa Maddalena di Moos.\nDistante dalle altre chiese e dal centro del paese, si situa la chiesa di Santa Maddalena presso il monte Moos. Collocata nei pressi della zona artigianale, lungo la strada interna che conduce a Monguelfo, la chiesa \u00e8 sorta nel 1490 su commissione della contessa Paola di Gonzaga, consorte del marchese Leonardo di Gorizia. La chiesa non versa nelle condizioni migliori, sebbene il tetto e l'analogo tetto del campanile - entrambi in legno - siano stati recentemente restaurati. All'interno si collocano l'altare paleobarocco del 1600 e la tavola in rilievo in stile tardogotico raffigurante i Re Magi, opera di Michael Parth. Durante i mesi estivi, essa \u00e8 sede di concerti di musica classica e sacra.\nChiesa dell'ospedale.\nLungo il tracciato della principale strada che attraversa il paese, \"Frau-Emma-Stra\u00dfe\" (l'ex tratto cittadino della strada statale SS 49 della Pusteria), quasi di fronte alla piazza von Kurz, ove si colloca il municipio, si pu\u00f2 vedere la cappella della Santa Trinit\u00e0, edificata all'interno dell'ospedale (ora dismesso) in cui nel medioevo e nei secoli successivi venivano ricoverati gli appestati. \u00c8 in stile barocco e conserva gli arredi originali. L'intero complesso (la chiesa fa corpo unico col vecchio ospedale essendo collegata ad esso con un atrio dalla volta a crociera) venne edificato tra il 1456 ed il 1473 ed ampliato nei secoli successivi. L'attuale aspetto \u00e8 quello definitivamente risultante dall'ultima rielaborazione del 1655, quando la chiesa venne consacrata dal vescovo ausiliare della Diocesi di Bressanone, Jesse Perkhofer, il 30 gennaio di quell'anno.\nPian di Maia.\nA sud del paese, nascosta dietro alle prime file degli alberi del bosco, si trova la Casa Alpina degli scalabriniani di Pian di Maia (\"Maistatt\"), nei pressi di una fonte d'acqua termale (analizzata dal Prof. Giovanni Perini gi\u00e0 nel 1959), accanto alla quale si trova una piccola cappella, molto ben custodita e arredata, la cappella di San Giovanni Nepomuceno. Nel corso della prima guerra mondiale, l'edificio fu adibito ad ospedale da campo della croce rossa austro-ungarica. Resta a memoria di ci\u00f2 una stele sul piccolo piazzale antistante la cappella, in cattivo stato di conservazione, ma con le scritte ancora leggibili.\nArchitetture civili.\nA Villabassa sorge nell'antico \"palazzo Wassermann\" (ex propriet\u00e0 dei conti von Kurz) il museo turistico dell'Alta Pusteria, nel quale sono stati ricostruiti diversi ambienti antichi con mobili e suppellettili originali.\nArchitetture militari.\nA sud-ovest di Villabassa in direzione di Braies, si trova una ex-polveriera militare dell'esercito italiano. Fino agli anni 1990 ha svolto il proprio lavoro custodendo diverso materiale, anche esplosivo. Nella notte tra il 6 e il 7 maggio 1976 attorno alle 21.00 vi fu il tristemente noto terremoto del Friuli; militari partirono dalla caserma Cesare Battisti di Monguelfo per aiutare la popolazione locale prendendo possesso di esplosivi e detonatori custoditi in questa polveriera.\nDopo il 2000 questa, assieme alla polveriera di San Giorgio e a quella di Cimabanche, viene utilizzata per l'addestramento del personale, sia civile che militare, alla scorta dei convogli, alla scorta dei VIP e al pattugliamento. Qui in particolare si addestrano le persone a muoversi con diversi veicoli su ogni tipo di terreno.\nL'area addestrativa \u00e8 ora affidata al 6\u00ba Reggimento alpini, che dall'estate 2013 ha inaugurato un circuito off road, con lo scopo di aumentare la sicurezza degli autisti nella guida dei veicoli. Tale circuito \u00e8 stato creato in collaborazione con la divisione fuoristrada \"Academy 4x4\".\nAree naturali.\nIl comune confina con il territorio dell'area protetta del parco naturale Fanes - Sennes e Braies.\nA Villabassa si trova lungo il corso della Rienza un parco del benessere, con un apposito impianto che sfrutta la teoria di Sebastian Kneipp sull'idroterapia. L'accesso al parco \u00e8 a pagamento.\nSempre qui si \u00e8 recentemente (autunno 2010) aperto un impianto inalatorio all'aperto, il primo in Italia, assieme ad un padiglione, entrambi finanziati dal progetto IV Italia/Austria \"Kneipp Alp\" Nr. 2301.\nSociet\u00e0.\nRipartizione linguistica.\nLa sua popolazione \u00e8 in larga parte di lingua tedesca, che generalmente parla la variante del tedesco locale, il dialetto sudtirolese.\nEconomia.\nTurismo.\nVillabassa conobbe uno sviluppo turistico molto anteriore a quello dei centri vicini. Il merito viene di solito attribuito al fatto che tradizionalmente gli abitanti di Villabassa si dedicavano al trasporto, non solo con le carrozze, ma anche con i muli, sulle strade dell'epoca e il loro paese era pertanto diventato il luogo di sosta per cambiare mezzo di trasporto.\nDa questa tradizione sbocci\u00f2 la figura della signora Emma Hellenstainer, allora la pi\u00f9 rinomata \"ostessa\" non solo della valle, ma forse d'Europa: la societ\u00e0 nobiliare di fine Ottocento si dava appuntamento nella sua locanda.\nIn suo onore nel 2004, centenario della sua morte, si \u00e8 tenuta una mostra con rievocazione degli oggetti presenti allora negli alberghi. Fra i ricordi che appartengono quasi alla leggenda del sorgere del turismo in senso moderno, c'\u00e8 l'aneddoto che bastava citare nell'indirizzo \u201cFrau Emma in Europa\u201d e qualsiasi lettera, anche dalle regioni del mondo pi\u00f9 lontane, arrivava a Villabassa - hotel Aquila Nera (lo \"Schwarzer Adler\"), appunto l'albergo che la signora Emma aveva portato a fama internazionale.\nQuegli anni coincisero con l'apertura della ferrovia della Val Pusteria e la riconversione dell'attivit\u00e0 degli abitanti di Villabassa (per primo il marito della signora Emma) dall'attivit\u00e0 di vetturino a quella di addetto ai servizi per i turisti.\nInfrastrutture e trasporti.\nVillabassa \u00e8 servita dalla ferrovia della Val Pusteria attraverso la stazione di Villabassa-Braies-Val di Braies.\nSport.\nNei mesi di luglio-agosto 2011 la Nazionale di rugby a 15 dell'Italia ha trascorso un ritiro in preparazione alla Coppa del Mondo che si \u00e8 svolta in autunno in Nuova Zelanda. Nel mese di luglio, dal 1995, Villabassa \u00e8 il punto di partenza e di arrivo della gara di mountain bike S\u00fcdtirol Dolomiti Superbike."}
{"id": "35321", "revid": "1355461", "url": "https://it.wikipedia.org/wiki?curid=35321", "title": "Villandro", "text": "Villandro (\"Villanders\" in tedesco) \u00e8 un comune italiano di abitanti della provincia autonoma di Bolzano in Trentino-Alto Adige.\nGeografia fisica.\nQuesto \u00e8 un piccolo paese che si trova in quota (a 880 metri), sopra a Chiusa, sul versante orientale delle Alpi Sarentine e precisamente sotto l'Alpe di Villandro, il secondo alpeggio pi\u00f9 grande d'Europa posto a 2.509\u00a0m; \u00e8 quindi tagliato fuori dalla caotica valle Isarco.\nOrigini del nome.\nIl toponimo \u00e8 attestato come \"Filandres\", \"Filanders\", \"Vilandres\", \"Foyandrum\" nel 1039 e probabilmente ha un'origine preromana connessa col tema \"vel-\" presente anche nel nome di Velturno. L'origine del nome Villanders per\u00f2 pone qualche interrogativo che non ha potuto essere chiarito in modo inequivocabile fino ad oggi. Potrebbe essere una voce di origine preromana (similmente ai vicini paesi Verdings/Verdignes e Feldthurns/ Velturno), altri linguisti hanno tentato di scoprire radici romane (per es. \"villa antrorum\" oppure \"valles antri\"), altri ancora vedono addirittura una connessione con le Fiandre in Belgio. Ma nessuna di queste interpretazioni sembra convincente. A Villandro, che in tedesco oggi si chiama Villanders (\"viel anders\" in tedesco vuol dire \"molto diverso\") si narra la leggenda che il paese in origine si chiamasse \"Sch\u00f6nberg\" (Belmonte) ma, dopo essere stato devastato da una frana, si sarebbe poi presentato con un aspetto, per l'appunto, \u201cmolto diverso\u201d.\nStoria.\nPreistoria.\nLa zona \u00e8 ricca di rinvenimenti archeologici delle et\u00e0 preistoriche, come i ricchi rinvenimenti in localit\u00e0 \"Plunacker\" dimostrano. Gi\u00e0 in epoca molto remota, il versante soleggiato di Villandro, situato sui fertili terreni di una morena, offriva infatti buone condizioni di vita che avrebbe attirato i futuri colonizzatori. \u00c8 stato avvalorato che l'adiacente Val Sarentino e il territorio circostante di cui fa parte anche il monte di Villandro e l'alpe di Villandro, furono gi\u00e0 colonizzate dall'uomo del Mesolitico. Questi ritrovamenti, cos\u00ec come la peculiarit\u00e0 paesaggistica dell'alpe di Villandro, che rappresenta un pascolo ideale per stambecchi \u2013 gli animali da catturare preferiti dai cacciatori del mesolitico - sembrerebbero comprovare che l'intera alpe di Villandro fosse, gi\u00e0 a quell'epoca, utilizzata come territorio estivo per la caccia. Nella zona del paese di Villandro, durante alcuni scavi realizzati presso il sito archeologico Plunacker, sono venuti alla luce alcuni resti attribuibili alla cultura mesolitica come ad esempio attrezzi di pietra focaia, risalenti a un periodo compreso tra l'VIII e il VII millennio a.C.\nA partire dal 5000 a.C., con l'avvento del Neolitico, l'agricoltura, l'allevamento di bestiame e la vita sedentaria rappresentarono un punto di svolta in Alto Adige e anche per Villandro dove la conformazione montana del territorio offr\u00ec condizioni di vita ideali. I reperti ritrovati presso il sito archeologico \"Plunacker\" costituiscono alcune tra le testimonianze pi\u00f9 importanti di quest'epoca relativa all'intero arco alpino. I reperti del Neolitico sull'alpe di Villandro testimoniano, inoltre, anche la presenza degli uomini ad altitudini pi\u00f9 elevate, anche se non si pu\u00f2 affermare con sicurezza l'utilizzo a scopo agricolo dell'alpe in senso stretto.\nI ritrovamenti risalenti all'et\u00e0 del bronzo e del rame sono scarsi, ma i reperti ritrovati nei comuni limitrofi (Bressanone, Saubach, Barbiano) rivelano una storia di insediamenti continuativi. Probabilmente veniva gi\u00e0 effettuata l'estrazione di minerali ed il rame veniva venduto pi\u00f9 a sud, nelle zone adiacenti al lago di Garda e in pianura Padana. L'influsso mediterraneo sull'arco alpino si evidenzi\u00f2 anche nel mondo dello spirito: seguendo il modello etrusco fu introdotta la scrittura mentre la rappresentazione degli dei somigliava a quella della cultura greca o italica/etrusca.\nL'epoca romana.\nIn Alto Adige l'epoca romana inizi\u00f2 con il Regno dell'Imperatore Augusto (31 v. - 14 d.C.) e prosegu\u00ec fino al V e VI secolo d.C. A quell'epoca, il territorio intorno a Villandro fu interamente popolato, anche se in maniera selettiva. I soli reperti esistenti sono stati trovati nel sito archeologico \"Plunacker\", dove sono stati scoperti i resti di una grande villa romana arredata in maniera sontuosa. A quell'epoca il comprensorio tra il Renon e Villandro fu una zona di frontiera tra Tridentum, Noricum e Raetia, ma i reperti sono esigui e un'attribuzione concreta non \u00e8 dimostrabile.\nMedioevo.\nCome in altri luoghi dell'Alto Adige, anche a Villandro le tracce del primo e alto Medioevo (circa 500\u20131350 d. C.) sono rare. Si pu\u00f2 presumere una continuit\u00e0 degli insediamenti, ma dalla tarda antichit\u00e0 fino al Medioevo non si pu\u00f2 dimostrare la continua abitazione di un maso.\nI Signori di Villandro.\nUna delle pi\u00f9 potenti famiglie aristocratiche del Medioevo in Tirolo che risiedeva a Villandro fu denominata \u201cSignori di Villandro\u201c. Si trattava di potenti agricoltori che vivevano in grandi masi simili a residenze a Villandro, i quali si erano adoperati per espandere i loro possedimenti e guadagnare influenza politica.\nI Signori di Villandro furono menzionati per la prima volta in documenti ecclesiastici della prima met\u00e0 del XII secolo. Il nome \"di Villandro\" divent\u00f2 comune durante il XIII secolo e fu utilizzato da diverse famiglie anche senza rapporti di parentela. La stirpe dei signori di Villandro inizi\u00f2 con Ekkehard I di Villandro (1176-1183) e, in seguito, si suddivise in dodici rami.\nI Signori di Villandro, all'inizio, si insediarono come ministeriali dei vescovi di Bressanone e di Trento e all'interno del tribunale di Villandro, contribuendo ad istituire un Circondario del Tribunale separato, all'interno della contea di Bolzano. Ad essi fu affidato il monitoraggio dei castelli situati in punti strategici, come ad esempio castel Forte (\"Trostburg\"), che fu affidato dal Conte Meinhard giudice di Villandro, a Randold di Villandro a Pradell, che divenne cos\u00ec l'antenato dei Conti di Wolkenstein e di conseguenza del famoso cantante e poeta medioevale, Oswald von Wolkenstein.\nL'ascesa politica dei Signori di Villandro inizi\u00f2 con il Conte Tirolese Mainardo II (1258 \u2013 1295). Successivamente, i Signori di Villandro ricoprirono sempre maggiori cariche importanti come quelle di giudici, tutori, canonici e decani, per mezzo delle quali potevano curare gli interessi dell'aristocrazia nel consiglio regionale. Con i figli di Mainardo II, Otto, Ludwig e Heinrich i Signori di Villandro, infine, riuscirono a consolidare la loro posizione e ad elevare il proprio rango sociale. I loro possedimenti si estesero da Vipiteno a Bolzano, in val Pusteria, a val di Funes e in val Gardena. Possedevano castelli e tribunali anche a Termeno, Livinallongo, Feltre e Belluno. I due rappresentanti pi\u00f9 importanti dei Signori di Villandro furono Engelmar e Tegen di Villandro. I fondi per mantenere i numerosi possedimenti li ottennero principalmente partecipando alle guerre italiane, quale ad esempio, la guerra contro Padova in cui combatterono al fianco della famiglia Scala di Verona.\nNei conflitti tra gli Asburgo, il Ducato di Baviera della dinastia Wittelsbach e i Lussemburghesi del Tirolo, la posizione di Engelmar fu alquanto ingloriosa e segn\u00f2 il declino dei Signori di Villandro. Engelmar di Villandro, infatti, che nel frattempo era diventato governatore, tent\u00f2 di trarre profitto da questi conflitti. La sua mancanza di senso politico, tuttavia, fu la sua rovina. In primo luogo, condusse i negoziati con il Lussemburgo e il vescovo alleato di Trento fino al limite dell'alto tradimento, poi, in vista della sconfitta dei Lussemburghesi, fece marcia indietro. All'inizio dell'aprile del 1347 giur\u00f2 nuova fedelt\u00e0 al principe regnante del Tirolo. Ottenne il perdono ma dovette rinunciare all'incarico di governatore e perse molti dei suoi possedimenti. Dopo diversi combattimenti falliti, i Lussemburghesi tentarono di portare dalla loro parte l'aristocrazia del Tirolo offrendo ricompense materiali. Allora i Signori di Villandro ripresero le trattative con i nemici. Nell'ottobre del 1347 Engelmar di Villandro stipul\u00f2 un contratto con il Vescovo di Trento che prevedeva l'aiuto reciproco in caso di un attacco.\nNell'autunno del 1347 l'Imperatore Ludwig (il \u201cBavarese\u201d) vinse la battaglia decisiva contro i suoi nemici, sconfisse il Vescovo di Trento e si vendic\u00f2 dell'ex governatore Engelmar di Villandro. Questi fu riconosciuto colpevole di tradimento dalla giustizia austriaca e condannato a morte. Fu decapitato davanti al castello di suo fratello. In seguito i Signori di Villandro persero la maggior parte dei loro possedimenti. Solo Ekkehard di Villandro-Trostburg riusc\u00ec a guadagnare una certa influenza politica, senza per\u00f2 impedire il declino definitivo della potente famiglia dei Signori di Villandro nel 1547.\nIl paese ha dato nome all'omonima casata medioevale che a sua volta diede origine ai signori di Wolkenstein.\nDi rilievo \u00e8 l'antico albergo \"Zum Steinbock\", risalente al XII secolo. Qui in particolare il pittore Franz von Defregger utilizz\u00f2 lo sfondo paesaggistico locale per comporre \"L'ultima chiamata alle armi\".\nRecenti scavi hanno portato alla luce alcuni reperti risalenti all'et\u00e0 del bronzo, all'et\u00e0 del ferro, e addirittura al neolitico. Altri reperti vengono invece fatti risalire all'epoca romana e all'epoca medievale.\nInoltre nelle zone limitrofe si trovano i resti di antiche miniere d'argento.\nStemma.\nLo stemma \u00e8 troncato di azzurro e rosso, nel primo tre punte d'argento e nel secondo una fascia increspata d'argento. \u00c8 l'insegna dei Signori di \"Villanders\" e \"Pardell\" che abitavano il villaggio. Lo stemma \u00e8 stato adottato nel 1966.\nMonumenti e luoghi d'interesse.\nVillandro \u00e8 una delle mete pi\u00f9 popolari per trascorrere una vacanza in Valle Isarco. Il territorio consente di compiere innumerevoli escursioni a piedi sia a fondovalle, sia sugli alpeggi. Villandro \u00e8 noto anche per le sue miniere (aperte al pubblico), che nel Medioevo furono fra le pi\u00f9 importanti del Tirolo. Soprattutto nel XVI secolo in cui plasmarono la vita di Villandro e di Chiusa.\nIn centro al paese esistono due chiese quasi completamente attaccate, con i rispettivi campanili. La principale \u00e8 la parrocchiale di Santo Stefano. Anche il cimitero della chiesa parrocchiale di Santo Stefano con le particolari croci sepolcrali in ferro battuto che si allontanano dal tumulo, \u00e8 molto noto e fa parte dei cimiteri pi\u00f9 belli dell'Alto Adige. Anche il tradizionale T\u00f6rggelen, l'autunnale degustazione del vino novello e delle tipiche pietanze contadine \u00e8 molto diffuso.\nNel comune di Villandro, inoltre, si individua anche il centro geografico dell'Alto Adige. Si trova esattamente sull'alpe di Villandro, leggermente al di sotto del monte di Villandro.\nInoltre, da visitare certamente sono le Tre Chiese che si trovano tra il comune di Barbiano e quello di Villandro.\nSociet\u00e0.\nRipartizione linguistica.\nLa sua popolazione \u00e8 in netta maggioranza di madrelingua tedesca:"}
{"id": "35322", "revid": "110157", "url": "https://it.wikipedia.org/wiki?curid=35322", "title": "Ultimo (Italia)", "text": "Ultimo (\"Ulten\" in tedesco, \"\u00d2utem\" in solandro) \u00e8 un comune italiano di abitanti della provincia autonoma di Bolzano in Trentino-Alto Adige.\nGeografia fisica.\nSi trova in fondo alla Val d'Ultimo, una valle laterale (destra orografica dell'Adige) della Val d'Adige. Abitualmente la si raggiunge passando da Lana.\nUltimo \u00e8 bagnato dal torrente Valsura.\nOrigini del nome.\nIl toponimo \u00e8 attestato come \"Ultun\" nel 1082-1098, come \"Ultime\" nel 1169-1172, come \"Ulten\" nel 1208 e come \"Ultimis\" nel 1230 e deriva con tutta probabilit\u00e0 dal latino \"ultimus\" (\"estremo\").\nStoria.\nIl comune di Ultimo \u00e8 stato creato nel 1810 dalla fusione delle localit\u00e0 di Kuppelwies, Santa Gertrude, San Nicol\u00f2, San Pancrazio e Santa Valburga, e nel 1950 la frazione di San Pancrazio si \u00e8 separata, divenendo di nuovo un comune autonomo.\nA Santa Gertrude (\"St. Gertraud\"), una frazione di Ultimo, in localit\u00e0 \"Klapfberg\" vi sono tre esemplari di larici ritenuti millenari, in quanto un quarto esemplare caduto durante una tempesta negli anni 30 aveva circa duemila anelli. Sono classificati come \"monumenti naturali\" da parte della Provincia autonoma di Bolzano. La medesima frazione, tra gli anni settanta e ottanta, godette di una certa visibilita mediatica a seguito dell'omicidio, perpetrato nel novembre 1973, della perpetua della locale parrocchia, per il quale venne inquisito e poi prosciolto (per assenza di prove) l'allora parroco don Josef Steinkasserer. Il fatto rientra tra i pi\u00f9 eminenti \"cold case\" della cronaca nera italiana.\nSimboli.\n\u00c8 l'insegna dei Conti di Eschenlohe, che subentrarono ai Conti di Ultimo quando il casato si estinse; l'aquila rappresenta l'appartenenza degli Eschenlohe al Tirolo. Lo stemma \u00e8 stato adottato nel 1967.\nSociet\u00e0.\nAppartenenza linguistica.\nLa sua popolazione \u00e8 per la quasi totalit\u00e0 di madrelingua tedesca:"}
{"id": "35323", "revid": "193480", "url": "https://it.wikipedia.org/wiki?curid=35323", "title": "Rivoluzione di febbraio", "text": "La rivoluzione di febbraio \u00e8 la prima fase della rivoluzione russa del 1917.\nFrutto della sollevazione, in gran parte spontanea, della popolazione e della guarnigione di Pietrogrado, avvenuta tra il 23 al 27 febbraio (secondo il calendario giuliano vigente allora in Russia; tra l'8 e il 12 marzo nel calendario gregoriano), provoc\u00f2 l'abdicazione dell'imperatore Nicola II, la fine della dinastia dei Romanov, dell'Impero russo e dell'autocrazia. Otto mesi dopo, la rivoluzione d'ottobre port\u00f2 al potere i bolscevichi.\nLa situazione della Russia in guerra.\nLa guerra aveva rivelato tutte le debolezze strutturali della Russia. Dopo tre anni, l'Impero russo aveva perduto la Polonia, la Bielorussia, la Lituania e parte dell'Ucraina e della Lettonia, perdite non compensate dai successi in Galizia e nel Caucaso. I diciassette milioni di uomini sotto le armi, sottratti alla produzione agricola, mandarono in crisi l'economia nazionale, gi\u00e0 messa in difficolt\u00e0 dal basso livello tecnologico delle industrie e dalla scarsa estensione della rete ferroviaria. L'esercito stesso, gi\u00e0 minato dalle gravi perdite subite, dai conflitti tra ufficiali e truppa, dalle diserzioni e dalla sfiducia, riceveva la met\u00e0 dei rifornimenti necessari in armi, equipaggiamenti e viveri, mentre nelle citt\u00e0 si soffriva la fame.\nPer garantire la massima produttivit\u00e0 l'orario di lavoro degli operai era stato allungato, ma i salari reali, per effetto dell'inflazione crescente, erano diminuiti di un terzo, i consumi erano scesi della met\u00e0 e davanti ai negozi si facevano file di 3-6 ore per acquistare il pane e il latte. Ripresero gli scioperi che assunsero sempre pi\u00f9 un carattere politico e denunciavano l'inutile protrarsi della guerra, la corruzione dilagante, l'autocrazia divenuta intollerabile e l'incapacit\u00e0 del governo.\nIl discredito investiva in primo luogo i regnanti, la corte e il governo. Nicola II, diffidente e inaccessibile, si mostrava sempre pi\u00f9 inetto e rifiutava di prendere in considerazione qualunque riforma del regime autocratico; la zarina Alessandra, reazionaria quanto il marito, era sospettata di simpatie per la Germania e appariva soggiogata da Rasputin, un monaco che da quattro anni imponeva e licenziava i ministri. Il suo assassinio (dicembre 1916), nato da una congiura di palazzo, non aveva mutato la politica del regime.\nLa settimana che cambi\u00f2 la Russia.\nIl 23 e il 24 febbraio.\nA Pietrogrado esistevano tre organizzazioni operaie illegali: il Gruppo dei socialdemocratici menscevichi, il Comitato bolscevico e il Comitato interrionale dei socialdemocratici internazionalisti, o \"me\u017erajoncy\", un gruppo formato da trotskisti e bolscevichi. Il 23 febbraio (8 marzo) si sarebbe dovuta celebrare la Giornata internazionale della donna: in un primo tempo i Comitati bolscevichi e interrionali invitarono allo sciopero e a manifestazioni contro la guerra, l'autocrazia e il carovita; poi, secondo quanto riferisce Kajurov, attivista bolscevico del quartiere di Vyborg, il 22 febbraio (7 marzo) \"l'eccitazione delle masse costrinse il Comitato di quartiere a interrompere la propaganda a favore dello sciopero\", in vista di altre \"imminenti manifestazioni\".\nCon suo \u00abstupore e imbarazzo\u00bb, il giorno dopo egli seppe che in alcune fabbriche tessili le operaie erano ugualmente entrate in sciopero e chiedevano sostegno ai metalmeccanici: \u00absembrava non esserci alcun nuovo motivo, salvo le code sempre pi\u00f9 lunghe per il pane, a farle scioperare\u00bb. Secondo i dati ufficiali, nella capitale furono 90.000 gli scioperanti che scesero in strada e cercarono di raggiungere il centro della citt\u00e0. Il regime si trov\u00f2 impreparato a fronteggiare le dimostrazioni: apparvero le bandiere rosse e ci furono tafferugli con la polizia.\nIl 24 febbraio (9 marzo) il numero degli scioperanti aument\u00f2 ancora, raggiungendo la cifra di circa 200.000 operai, e i manifestanti invasero il centro della citt\u00e0, con parole d'ordine contro l'autocrazia e la guerra. Nelle vie principali si tenevano comizi volanti che venivano dispersi dai cosacchi a cavallo, ma senza la consueta violenza, limitandosi ad attraversare la folla senza caricare. Si sparse la voce che diversi cosacchi vedessero di buon occhio la manifestazione, sorridendo ai dimostranti. Diverso era il comportamento dei poliziotti, i cosiddetti \u00abfaraoni\u00bb, e contro di loro si esercitava l'odio della folla.\nIl generale Chabalov, comandante della regione militare di Pietrogrado, seguendo l'esperienza della rivoluzione russa del 1905 non aveva ancora previsto l'uso delle armi, bench\u00e9 nel corso delle due giornate dai manifestanti \u00abfossero stati bastonati 28 poliziotti\u00bb riservando l'intervento dell'esercito per il giorno dopo, se le manifestazioni fossero continuate.\nIl 25 e il 26 febbraio.\nSabato 25 febbraio (10 marzo) scioperarono a Pietrogrado 240.000 operai, gli studenti, i trasporti pubblici, e molte piccole imprese ed esercizi commerciali chiusero i battenti. I dimostranti invasero il centro della citt\u00e0: a piazza Znamenskaja, intorno al monumento di Alessandro III, si tenevano comizi. Come previsto, la polizia prese a sparare, ma dalla folla si rispose al fuoco e il commissario Krylov cadde ucciso.\nI soldati inviati a reprimere la manifestazione restarono passivi, a parte un reparto di dragoni che apr\u00ec il fuoco al Gostinyj Dvor, il mercato coperto sulla Prospettiva Nevskij, facendo tre morti e dieci feriti. Nemmeno i cosacchi si mossero, anzi in qualche caso intervennero contro la polizia. Una loro scarica di fucileria la mise in fuga da piazza Znamenskaja, alla stazione un commissario fu ucciso a sciabolate da un cosacco, che venne portato in trionfo dalla folla. Incoraggiati, gli scioperanti diedero la caccia ai poliziotti, che scomparvero dalla scena.\nVerso sera, dal quartier generale di Mogil\u00ebv Nicola II telegraf\u00f2 a Chabalov ordinandogli di \u00abliquidare sin da domattina i disordini nella capitale\u00bb ed eman\u00f2 il decreto di sospensione dei lavori della Duma. Il governo decise, ancora una volta, che polizia ed esercito dovessero far uso delle armi. Durante la notte furono operati un centinaio di arresti: in particolare, furono arrestati i membri del gruppo operaio del Comitato centrale dell'industria, diversi esponenti dei sindacati e delle cooperative, e il comitato dei bolscevichi.\nDomenica 26 febbraio (11 marzo) il govern\u00f2 tent\u00f2 di volgere la situazione a proprio favore. A Pietrogrado, presidiata dai militari, cominciarono le sparatorie contro la folla e all'una del pomeriggio la Prospettiva Nevskij era coperta di cadaveri. La grande novit\u00e0 della giornata fu la ribellione di una compagnia del reggimento Pavlovskij, sulla quale esistono diverse versioni. Secondo una versione, la IV compagnia del Pavlovskij spar\u00f2 contro un reparto di polizia impegnato nella repressione delle manifestazioni lungo il canale Caterina. La compagnia si present\u00f2 poi in caserma, invitando i compagni alla rivolta, e qui ci fu una nuova sparatoria. Secondo un'altra versione, per difendere i dimostranti la compagnia aveva sparato contro la squadra d'istruzione del proprio reggimento. Una terza versione afferma che una parte del reggimento Pavlovskij non solo si rifiut\u00f2 di reprimere le manifestazioni, ma spar\u00f2 anche contro i reggimenti Preobra\u017eenskij e Keksgol'mskij.\nLe autorit\u00e0 mostravano ormai pessimismo. L'agente dell'Ochrana Surkanov, infiltrato nel partito bolscevico, scrisse nel suo rapporto ai superiori: \u00abil popolo si \u00e8 convinto dell'idea che \u00e8 cominciata la rivoluzione [...] che il governo \u00e8 impotente [...] che la vittoria decisiva \u00e8 vicina\u00bb. Il presidente della Duma Rodzjanko, convinto monarchico, telegraf\u00f2 allo zar: \u00abLa situazione \u00e8 grave. Nella capitale regna l'anarchia. Il governo \u00e8 paralizzato [...] Per le strade si spara a casaccio. Le truppe si sparano a vicenda. \u00c8 indispensabile e urgente affidare la formazione di un nuovo governo a una persona che goda della fiducia del paese [...] Ogni esitazione sarebbe letale\u00bb. Lo zar, ancora a Mogil\u00ebv, rimase indifferente. Quel giorno annot\u00f2 nel suo diario: \u00abAlle dieci sono andato a messa [...] La sera ho giocato a domino\u00bb.\nA tarda sera, il governo decise di proclamare lo stato d'assedio, ma non si trov\u00f2 nessuno che attaccasse i manifesti. Solo un poliziotto ne affisse qualcuno sui muri d'una strada e gett\u00f2 i restanti.\nIl 27 febbraio.\nLuned\u00ec 27 febbraio (12 marzo) Rodzjanko invi\u00f2 altri telegrammi allo zar. Gli ricordava che la sospensione della Duma fino ad aprile era stato un errore, perch\u00e9 cos\u00ec si abbatteva \u00abl'ultimo baluardo dell'ordine\u00bb, lo invitava a revocare il decreto e a formare un nuovo governo, dal momento che l'attuale era \u00abdel tutto impotente\u00bb. La situazione a Pietrogrado era grave: \u00abLe truppe della guarnigione sono inaffidabili. I reggimenti della guardia sono contagiati dallo spirito di rivolta\u00bb. E concludeva: \u00ab e il movimento si estende all'esercito, trionfa il tedesco, e la caduta della Russia, cos\u00ec come della dinastia, saranno inevitabili. Imploro Vostra Maest\u00e0 in nome della Russia intera di accettare queste proposte\u00bb. Nicola II non rispose nemmeno, limitandosi a commentare con l'aiutante di campo Frederiks: \u00abQuel ragazzone di Rodzjanko mi scrive di nuovo sciocchezze varie, a cui non risponder\u00f2 affatto\u00bb.\nGli scioperi continuarono. Per coinvolgere i soldati nella rivolta, fu diffuso un appello ai soldati e gli operai di Vyborg organizzarono comizi di fronte alla caserma del reggimento Moskovskij, ma gli ufficiali aprirono il fuoco, disperdendoli. La svolta avvenne con la rivolta del reggimento Volynskij: in mattinata, guidati dal sottufficiale Timofej Kirpi\u010dnikov, i soldati uccisero con un colpo di fucile alla schiena il capitano La\u0161kevi\u010d e il suo attendente e s'impadronirono delle armi. Corsero poi alle caserme dei reggimenti Preobra\u017eenskij e Litovskij e li trascinarono con s\u00e9 dal reggimento Moskovskij, che dopo una certa resistenza si un\u00ec alla rivolta.\nNel primo pomeriggio i soldati e i civili saccheggiarono l'arsenale militare. Furono liberati i prigionieri politici, date alle fiamme il tribunale, la prigione del Litovskij Zamok, la questura, la sede dell'Ochrana. Si combatteva nelle strade contro la polizia che sparava dai tetti degli edifici, e contro le ultime forze fedeli al regime, come il reggimento dei ciclisti, che si arrese dopo il cannoneggiamento di un'autoblindo degli insorti. A sera passarono alla rivoluzione anche i reggimenti Sem\u00ebnovskij e Izmajlovskij, i protagonisti della repressione della rivoluzione del 1905. Un ultimo tentativo del generale Chabalov di opporsi alla rivoluzione fall\u00ec: un battaglione inviato contro gli insorti si sciolse nelle strade.\nIl Comitato provvisorio della Duma.\nIntanto, Rodzjanko aveva informato i deputati della Duma del decreto di scioglimento. Nacque allora nell'opinione pubblica la leggenda della resistenza che la Duma avrebbe opposto al proprio scioglimento. Anni dopo Rodzjanko ammise invece che \u00abla Duma si sottomise alla legge, sperando pur sempre di trovare una via d'uscita dall'intricata situazione\u00bb, come conferm\u00f2 anche Miljukov, il capo dei cadetti. I rappresentanti della borghesia liberale, temendo la rivoluzione, cercarono un accordo con la monarchia e contattarono il granduca Michele affinch\u00e9 assumesse la dittatura, costringesse il governo alle dimissioni e chiedesse allo zar di formare un nuovo governo. Ma l'iniziativa fall\u00ec per l'indecisione del granduca.\nPer non disobbedire all'\"ukaz\" dello zar e insieme non ignorare quanto stava avvenendo in citt\u00e0, Rodzjanko e gli altri deputati decisero di riunirsi in \u00abassemblea non ufficiale\u00bb in una sala attigua alla Sala bianca del Palazzo di Tauride. Il deputato monarchico \u0160ul'gin ricord\u00f2 poi che essi \u00absi stringevano istintivamente gli uni contro gli altri. Quegli stessi che da anni si combattevano a vicenda avevano sentito di colpo che qualcosa di orribile li minacciava tutti in egual misura. Quel \"qualcosa\" era la strada. La strada e la plebaglia\u00bb.\nIl cadetto Nekrasov propose di nominare un generale abbastanza popolare da avere l'autorit\u00e0 di fermare la rivolta; il \"trudovico\" Kerenskij si offr\u00ec di dichiarare agli insorti la solidariet\u00e0 della Duma; Miljukov sugger\u00ec di temporeggiare, in attesa di avere informazioni pi\u00f9 sicure sugli sviluppi della situazione. Quando un usciere annunci\u00f2 che una grande folla di soldati e di operai era di fronte alla sede della Duma, ci fu il panico. Mentre una parte dei deputati si allontanava uscendo dalle porte laterali del palazzo, Rodzjanko si affrett\u00f2 a proporre la costituzione di un Comitato provvisorio della Duma, incaricato di \u00abristabilire l'ordine a Pietrogrado e assicurare i rapporti con le istituzioni e le persone\u00bb. La proposta fu subito approvata. Del comitato fecero parte Rodzjanko, Kerenskij, Nekrasov, Miljukov, gli ottobristi \u0160idlovskij e Dmitrjukov, i nazionalisti \u0160ul'gin e L'vov, i \"progressisti\" Karaulov, Efremov, Konovalov e R\u017eevskij. Il Comitato istitu\u00ec anche una Commissione militare presieduta dal colonnello Engel'gardt.\nIl Soviet di Pietrogrado.\nNello stesso giorno, nell'opposta ala del Palazzo di Tauride, nasceva il Soviet pietrogradese dei deputati operai. Gi\u00e0 nei giorni precedenti, in riunioni clandestine di gruppi operai socialisti era stato deciso di procedere all'elezione di rappresentanti di fabbrica. Nel primo pomeriggio del 27 febbraio i membri operai del Comitato centrale militare-industriale e altri militanti socialisti, per lo pi\u00f9 menscevichi \u00abdifensisti\u00bb, si costituirono in Comitato esecutivo provvisorio del Soviet dei deputati operai, invitando gli operai della capitale a partecipare alla prima assemblea del Soviet. Gvozdev, Bogdanov, \u010ccheidze, Grinevi\u010d, Skobelev, Kapelinskij e Frankorusskij furono i primi membri del Comitato esecutivo provvisorio.\nNell'assemblea serale furono eletti al Comitato esecutivo anche Steklov, Suchanov, \u0160ljapnikov e Aleksandrovi\u010d, e istituite commissioni per la difesa di fronte a possibili iniziative contro-rivoluzionarie, il ristabilimento dell'ordine in citt\u00e0, l'approvvigionamento e altri compiti urgenti. I delegati e i membri del comitato esecutivo erano destinati a crescere di numero nei giorni successivi, essendo stato deciso che del Soviet avrebbero fatto parte un rappresentante per ogni mille operai e un soldato per ogni compagnia della guarnigione della capitale, trasformandosi cos\u00ec in Soviet dei deputati degli operai e dei soldati di Pietrogrado.\nIl soviet si dot\u00f2 subito di un giornale, le \"Izvestija\", che nel suo primo numero indic\u00f2 a compito fondamentale del soviet \u00aborganizzare le forze del popolo popolari e lottare perch\u00e9 siano definitivamente assicurate in Russia le libert\u00e0 politiche e la sovranit\u00e0 popolare [...] la completa eliminazione del vecchio regime e la convocazione di un'Assemblea nazionale costituente eletta sulla base del suffragio universale uguale, diretto e segreto\u00bb.\nIl 28 febbraio.\nIl 28 febbraio (13 marzo) soldati e operai armati raggiunsero l'isola Vasilevskij dove il 180\u00ba Reggimento fanteria Finlandia si un\u00ec alla rivolta. Anche i marinai della flotta del Baltico passarono con i rivoluzionari e il battaglione ciclisti, che resistette, venne sopraffatto e il suo colonnello Balka\u0161in ucciso. Il generale Nikitin, comandante della fortezza di Pietro e Paolo, fu persuaso da \u0160ul'gin a riconoscere il nuovo potere, mentre il generale Chabalov, rifugiatosi nel palazzo dell'Ammiragliato, venne arrestato insieme con alcuni ministri del vecchio governo e altri dignitari zaristi.\nMentre anche Mosca insorgeva senza che i rivoluzionari incontrassero resistenza, a Pietrogrado la rivoluzione si rafforzava. Il generale Ivanov, partito dal fronte con la nomina di comandante del distretto militare di Pietrogrado e con l'ordine di soffocare con le armi la rivoluzione, si rese conto di non poter disporre di alcuna forza militare e fu richiamato a Mogil\u00ebv. Le ferrovie passarono sotto il controllo degli insorti e fu impedita la circolazione dei treni fino a 250 chilometri dalla capitale. Lo stesso treno dello zar, partito dal Quartier generale e diretto a Carskoe Selo, venne fermato alla stazione di Malaja Vi\u0161era e dirottato a Pskov.\nIl 1\u00ba marzo.\nIl Soviet consegna il potere al Comitato della Duma.\nMentre Rodzjanko e Miljukov lanciavano appelli ai soldati perch\u00e9 tornassero nelle caserme e si affidassero con fiducia ai propri ufficiali, inviti che provocavano diffidenza nei soldati e rimanevano inascoltati, a maggioranza i dirigenti menscevichi e socialrivoluzionari del Soviet di Pietrogrado decisero di affidare tutto il potere politico al Comitato provvisorio della Duma. A indurli a rinunciare al potere che pure la rivoluzione aveva concesso al soviet - i soldati insorti e la grande massa della cittadinanza avevano dimostrato di fare affidamento sull'organizzazione popolare nella quale venivano a far parte rappresentanti delle forze armate, delle fabbriche e dei partiti politici - fu soprattutto la considerazione che, dovendo la rivoluzione avere innanzi tutto \u00abcontenuti borghesi\u00bb, ossia liquidare i residui feudali e introdurre nella societ\u00e0 russa la libert\u00e0 politica e l'eguaglianza di tutti i cittadini negate dall'assolutismo zarista, un governo espressione della borghesia fosse il pi\u00f9 idoneo a reggere le sorti della nuova Russia.\nIn realt\u00e0, tale programma poteva essere realizzato dallo stesso Soviet ma, secondo l'opinione di Steklov, autorevole membro del Comitato esecutivo, il tentativo di realizzare quel medesimo programma di \u00abmoderato ambito borghese\u00bb da parte del solo Soviet \u00absi sarebbe scontrato con una eccezionale resistenza da parte della borghesia e delle forze controrivoluzionarie che avrebbe messo in pericolo i frutti dell'insurrezione\u00bb. Di fatto la borghesia russa avrebbe finito con l'opporsi al suo stesso programma fino a unirsi alla controrivoluzione per farlo fallire: una scelta fondata sulla paura rappresentata, agli occhi dei moderati, da un governo esercitato dal solo Soviet, che era poi la paura costituita per essa dalla rivoluzione che aveva creato il Soviet e al Soviet si affidava.\nCos\u00ec si spiega l'insistente tentativo del Comitato della Duma di salvare la dinastia zarista, dalla quale contava di ricevere un appoggio determinante per frenare le rivendicazioni popolari pi\u00f9 radicali, e si spiega la \u00abpiacevole sorpresa\u00bb e \u00abl'immensa soddisfazione\u00bb provata da Miljukov quando vide che il Soviet consegnava il potere a lui e ai suoi colleghi. Uno di questi, il monarchico \u0160ul'gin, comment\u00f2: \u00abEravamo nati sotto le ali del potere, e abituati ad approvarlo o condannarlo. Fummo capaci, nel momento estremo, di passare senza grandi guai dagli scanni del parlamento alle poltrone ministeriali. Naturalmente, a condizione che ci fosse la sentinella zarista a difenderci\u00bb.\nA giudizio di Trockij, il paradosso costituito dalla consegna del potere ai rappresentanti dell'alta borghesia si spiega in realt\u00e0 con l'innato servilismo che la piccola borghesia, qui rappresentata dai dirigenti del Soviet, manifesta dinnanzi alla \u00abforza della ricchezza, della cultura, del censo\u00bb, e gli argomenti dottrinari utilizzati per giustificare tale scelta - la rivoluzione deve essere borghese e perci\u00f2 i borghesi devono governare - erano soltanto \u00abuna compensazione della coscienza della propria nullit\u00e0\u00bb. Vi era infatti, secondo Trockij, la paura del potere, la sfiducia nel sostegno che le masse popolari potevano garantire al Soviet: i suoi dirigenti non si ritenevano \u00abla guida eletta dal popolo nel momento del suo moto di ascesa rivoluzionario, ma l'ala sinistra dell'ordine borghese\u00bb.\nA tarda sera si riunirono nel palazzo di Tauride, per il Comitato della Duma, Rodzjanko, Miljukov, Nekrasov, Vladimir L'vov, Georgij L'vov, Godnev, Ad\u017eemov, \u0160idlovskij, \u0160ul'gin e Kerenskij; per il Soviet, Suchanov, Steklov, Sokolov e \u010ccheidze. All'alba del 2 marzo fu raggiunto l'accordo su alcuni punti essenziali del programma di governo: amnistia per i reati politici e religiosi; libert\u00e0 di parola, di stampa, di associazione, di riunione e di sciopero; eguaglianza dei cittadini di fronte alla legge senza limitazioni di condizione, di religione e di nazionalit\u00e0; abolizione della polizia, sostituita dalla milizia popolare; convocazione di un'Assemblea costituente ed elezioni delle amministrazioni locali per voto universale, diretto, eguale e segreto; permanenza nella capitale delle guarnigioni rivoluzionarie; diritti civili garantiti ai militari compatibilmente con il servizio.\nNon furono affrontati i problemi sociali, quali la durata dell'orario di lavoro e soprattutto la riforma agraria, n\u00e9 si parl\u00f2 del problema pi\u00f9 importante, quello della pace e della guerra. Rimase aperto anche il problema della monarchia: nel testo dell'accordo fu inserito l'impegno di \u00abnon intraprendere passi tali da precostituire la forma istituzionale\u00bb. Il Comitato della Duma contava in quel momento sul mantenimento della monarchia con la successione al trono del giovane Alessio e la reggenza del granduca Michele. I prossimi eventi delusero le sue aspettative, ma fino al 14 settembre - quando Kerenskij proclamer\u00e0 la Repubblica - la Russia non avr\u00e0 una forma istituzionale definita, n\u00e9 monarchica n\u00e9 repubblicana.\nL'Ordine n. 1 del Soviet di Pietrogrado.\nIntanto, in quella sera, nella stanza n. 13 del palazzo di Tauride, un folto gruppo di soldati e di marinai si era stretto intorno a Sokolov il quale, seduto a una scrivania, scriveva sotto loro dettatura. Era la commissione eletta dal Soviet per redigere un decreto riguardante i soldati. Indirizzato a \u00abtutti i soldati della guardia, dell'esercito, dell'artiglieria e della flotta per immediata e precisa esecuzione\u00bb, pass\u00f2 alla storia come Ordine (Prikaz) n. 1 del Soviet di Pietrogrado, datato 1 (14) marzo 1917, subito affisso sui muri della capitale e pubblicato nel terzo numero delle \"Izvestija\".\nEsso prevedeva la formazione di membri eletti tra i militari di grado inferiore di tutti i reparti militari delle forze armate. Ogni compagnia doveva eleggere un rappresentante che si sarebbe presentato alla sede del Soviet. Era ordinato che, nelle manifestazioni politiche, i reparti militari obbedissero al Soviet e ai loro comitati militari, i quali erano tenuti al controllo di tutte le armi che, in nessun caso, dovevano essere consegnate agli ufficiali. Gli ordini della Commissione militare della Duma non dovevano essere eseguiti se in contrasto con quelli del Soviet. I soldati dovevano osservare la disciplina durante il servizio; fuori servizio e fuori reparto era abolito l'obbligo del saluto e dell'attenti. Erano aboliti i titoli di \u00abvostra eccellenza\u00bb e \u00abvostra nobilt\u00e0\u00bb solitamente riservati agli ufficiali, ai quali veniva vietato ogni comportamento sgarbato e in particolare il rivolgersi con il \u00abtu\u00bb ai soldati. Ogni infrazione doveva essere segnalata ai comitati di compagnia.\nFrutto della reazione dei soldati alle provocazioni del Comitato della Duma e quasi l'unico atto politico autonomo dell'assemblea plenaria del Soviet che l'approv\u00f2 per acclamazione, l'ordine provoc\u00f2 una violenta campagna di stampa dell'opinione pubblica conservatrice. Prendendone conoscenza, Rodzjanko lo giudic\u00f2 \u00abdi origine tedesca\u00bb, \u0160ul'gin esclam\u00f2 di sentirsi \u00abghiacciare il sangue nelle vene\u00bb e Kerenskij dir\u00e0 poi che avrebbe dato \u00abdieci anni della vita perch\u00e9 non fosse mai stato firmato\u00bb. In un esercito che era sempre stato il guardiano dell'autocrazia e nel quale gli ufficiali avevano il diritto di frustare i soldati, appariva inconcepibile un ordine che rendeva i soldati dei cittadini e li poneva sotto l'autorit\u00e0 politica del Soviet.\nIl 2 marzo.\nLa formazione del Governo provvisorio.\nLa mattina del 2 (15 marzo), forti dell'avallo ricevuto dal Soviet, i membri del Comitato della Duma si accordarono sulla nomina dei ministri. Presidente del Consiglio e ministro dell'Interno fu scelto il principe L'vov, la Guerra e gli Esteri andarono rispettivamente a Gu\u010dkov e a Miljukov, due decisi fautori della continuazione della guerra fino alla vittoria, con tanto di annessioni e riparazioni. Kerenskij, dopo molto agitarsi nelle stanze del Soviet dove contava molti ammiratori, riusc\u00ec a ottenere il dicastero della Giustizia, il medico Andrej \u0160ingar\u00ebv quello dell'Agricoltura, mentre Michail Tere\u0161\u010denko, ricchissimo industriale e latifondista, ma sconosciuto negli ambienti politici, ottenne il ministero delle Finanze.\nL'abdicazione di Nicola II.\nIn questo giorno, nel vagone del suo treno fermo alla stazione di Pskov e all'oscuro di quanto avveniva nel palazzo di Tauride, Nicola II aveva comunicato al generale Russkij di aver incaricato Rodzjanko di formare un nuovo governo responsabile davanti alla Duma. Informato all'alba per telegrafo dal generale, Rodzjanko, \u00abcol cuore sanguinante\u00bb, scongiur\u00f2 Russkij di premere sullo zar affinch\u00e9 firmasse l'abdicazione in favore del figlio e reggente il granduca Michele, dal momento che nel popolo \u00abl'odio verso la dinastia ha raggiunto proporzioni spaventose\u00bb. Il capo di Stato maggiore Alekseev, informato della conversazione, sollecit\u00f2 i cinque comandanti d'armata a inviare telegrammi allo zar invitandolo ad abdicare.\nNicola II, ricevuti i telegrammi, dichiar\u00f2 di essere pronto a lasciare il trono al figlio Alessio, affidando la reggenza al fratello Michele. Nel primo pomeriggio giunsero a Pskov due rappresentanti del Comitato della Duma, \u0160ul'gin e Gu\u010dkov, che scongiurarono lo zar di abdicare in favore del figlio. Nicola rispose di aver cambiato idea, e di aver deciso di lasciare la corona al fratello Michele. Pochi minuti prima della mezzanotte, presenti i due deputati e i generali Frederiks, Russkij e Kirill Nary\u0161kin, maestro di Corte, lo zar firm\u00f2 l'atto di abdicazione.\nL'atto fu retrodatato alle ore 15.05 del 2 marzo, affinch\u00e9 l'opinione pubblica non pensasse che l'imperatore avesse abdicato sotto la pressione dei delegati della Duma. Analogamente, furono datati alle ore 14 i decreti di licenziamento del vecchio governo e di nomina a nuovo presidente del Consiglio dei ministri del principe L'vov, nome evidentemente impostogli da \u0160ul'gin e Gu\u010dkov. Dopo la firma, secondo \u0160ul'gin regn\u00f2 \u00abun silenzio di tomba\u00bb, ma poi seguirono \u00absinghiozzi, pianti disperati, grida isteriche\u00bb e un capitano di cavalleria svenne per l'emozione. Nel suo diario l'ex-zar annot\u00f2: \u00abTutt'intorno a me, tradimento, vilt\u00e0, inganno\u00bb. Poi, sul treno che lo riportava a Mogil\u00ebv, dorm\u00ec \u00aba lungo e profondamente\u00bb.\nIl 3 marzo.\nL'abdicazione di Michail Romanov.\nIl 3 (16) marzo il granduca Michele fu informato dell'abdicazione del fratello. Nella sua residenza di Pietrogrado si recarono L'vov, Rodzjanko, Miljukov, Kerenskij, Nekrasov, Nabokov, \u0160ingar\u00ebv, Gu\u010dkov, \u0160ul'gin e il barone Nol'de. Secondo quanto affermato dell'ambasciatore francese Pal\u00e9ologue, Gu\u010dkov e Miljukov sostennero il dovere del granduca di raccogliere l'eredit\u00e0 di Nicola II, contro l'opinione di Rodjanko, di Nekrasov e soprattutto di Kerenskij, per i quali occorreva che fosse un'Assemblea costituente a decidere della questione monarchica.\nDi fronte all'esitazione del granduca, Gu\u010dkov sugger\u00ec a Michele di accettare almeno il titolo di \u00abReggente dell'Impero\u00bb o quello di \u00abProtettore della nazione\u00bb, alla Cromwell, scatenando l'ira di Kerenskij. Il granduca si riserv\u00f2 di riflettere ancora, ritirandosi in una stanza vicina. Pochi minuti dopo, ritorn\u00f2 annunciando la sua decisione di abdicare, tra l'esultanza di Kerenskij. Nekrasov, Nabokov e il barone Nolde s'incaricarono di stilare l'atto:\nSi tratt\u00f2 di un'abdicazione che intendeva salvare il principio monarchico. Nella realt\u00e0 politica, la Russia si trov\u00f2 divisa tra l'autorit\u00e0 del Governo provvisorio e quella dei Soviet dei deputati operai e dei soldati."}
{"id": "35324", "revid": "439868", "url": "https://it.wikipedia.org/wiki?curid=35324", "title": "Tirolo (comune)", "text": "Tirolo (\"Tirol\" in tedesco), chiamato anche \"Dorf Tirol\" per distinguerlo dalla regione \"Tirol\", a cui ha dato comunque il nome, \u00e8 un comune italiano di abitanti della provincia autonoma di Bolzano in Trentino-Alto Adige, presso Merano. Appartiene al comprensorio del Burgraviato e sorge nel cuore del parco naturale Gruppo di Tessa (in tedesco: \"Naturpark Texelgruppe\").\nGeografia fisica.\nNel territorio comunale di Tirolo rientrano i 33.000 ettari di parco naturale del Gruppo di Tessa (\"Texelgruppe\"), 400 ettari di frutteti e 60 ettari di vigneti. Il paese gode di un clima mite e mediterraneo che favorisce una vegetazione rigogliosa dal fondovalle alla terrazza del Monte San Benedetto (\"Segenb\u00fchel\") a 600 metri di altitudine, fino alla valle dei 9 laghetti di Sopranes (\"Spronser Seen\") a 2.500 metri.\nDa Tirolo partono 70\u00a0km di sentieri, dai 300 ai 3.000 metri s.l.m. 7\u00a0km, mentre ci sono ben 170\u00a0km di percorsi che si sviluppano lungo i \"Waalwege\", gli antichi canali di irrigazione.\nOrigini del nome.\nIl nome del paese (non del casato o castello, pi\u00f9 antichi) \u00e8 citato per la prima volta nel 1158 come \"vicus Tyr\u00e2l\" e poi nel 1191 come \"Tyrol\". Dal 1335 \u00e8 attestata la forma \"Tirol\". L'etimo di base \u00e8 quello indoeuropeo di *tir (che corrisponde a \"terra\" in latino) e si riferisce alla sfera della propriet\u00e0 terriera.\nStoria.\nOrigine.\nNoto soprattutto per avere dato il nome alla regione del Tirolo, sul suo territorio sorge l'omonimo castello (Castel Tirolo, in tedesco \"Schloss Tirol\"), attualmente sede del \"Museo storico-culturale della provincia di Bolzano\" e con una pregiata cappella romanica, con interessanti affreschi e portale scolpito.\nNel 1027 l'imperatore Corrado II il Salico, di ritorno in Germania, confer\u00ec al vescovo di Trento, Udalrico II, i diritti comitali anche sulla valle dell'Adige, compresa la zona di Bolzano.\nI vescovi di Trento e di Sabiona-Bressanone ebbero pertanto, per mano imperiale, il primo la signoria sui territori - approssimativamente - dell'attuale Trentino e della provincia di Bolzano fino a tale citt\u00e0 e a parte della Val Venosta ed il secondo sul resto della provincia di Bolzano, verso nord, su parte del Bellunese e sulla regione di Innsbruck nell'attuale Austria.\nIn questo modo gli imperatori del Sacro Romano Impero - che venivano incoronati tradizionalmente dal papa a Roma - avevano la garanzia della sicurezza del passaggio alpino: infatti i vescovi erano meno soggetti a pressioni dinastiche e la loro fedelt\u00e0 era maggiore.\nDopo alcuni secoli di splendore dei principati vescovili, il potere temporale dei due vescovi si era indebolito ed altre categorie di potenti ne insidiavano la posizione.\nIn particolare durante il XIII secolo una famiglia di nobili, che prendevano il nome dal castello di Tirolo e che erano stati investiti dal vescovo di Trento - e similmente anche da quello di Bressanone - dell'\"avvocazia\", in sostanza della rappresentanza vescovile nell'amministrazione, avevano trovato i modi per approfittare di tale incarico fiduciario, appropriandosi delle prerogative comitali dei vescovi.\nLa famiglia dei conti di Tirolo, prima con Alberto III e poi, nella seconda met\u00e0 del secolo, con il conte Mainardo II di Tirolo, era riuscita a riunire sotto la propria signoria - solo formalmente rimasta in capo ai vescovi - sostanzialmente tutto il territorio del Tirolo storico (comprendente, oltre al Tirolo austriaco, anche l'Alto Adige-S\u00fcdtirol ed il Trentino).\nDa tale momento la regione, gi\u00e0 chiamata anche nei documenti \"Land im Gebirge\" (ovvero \"paese fra i monti\"), si chiamer\u00e0 Tirolo o contea del Tirolo (\"Grafschaft Tirol\").\nCome curiosit\u00e0 va inoltre ricordato che anche Dante Alighieri cita il Tirolo nella Divina commedia come \"Tiralli\": \"Suso in Italia bella giace un laco, a pi\u00e8 de l'Alpe che serra Lamagna sovra Tiralli, c'ha nome Benaco\" (Inferno, XX, 61-63), indicando autorevolmente nel Tirolo la zona di confine e di cerniera fra la Germania e l'Italia intese come grandi regioni europee. Anche Giovanni Villani nella sua Nuova Cronica parla dell'\"assedio di Tiralli\" nella primavera del 1347, quando il nuovo eletto Carlo IV cercava di assicurarsi il passaggio d'oltramonte.\nStemma.\nLo stemma mostra un'aquila rossa rostrata e membrata d'oro con graffe dello stesso colore su sfondo argento, sormontata da un ramo di tiglio verde. Le origini dello stemma risalgono al periodo medioevale, ed alla famiglia dei Conti di Tirolo, che avevano preso il nome dall'omonimo castello. Lo stemma \u00e8 stato adottato nel 1970, anno in cui fu aggiunto il ramo di tiglio all'originale insegna.\nSociet\u00e0.\nRipartizione linguistica.\nLa sua popolazione \u00e8 in maggioranza di madrelingua tedesca mentre Italiano e Ladino sono presenti in quantit\u00e0 minima:\nCultura.\nDa via del Castello si percorre una passeggiata che passa anche per un vecchio tunnel del 1600, sormontato dalle rovine di castel Rubein, e si raggiunge Castel Tirolo, un mirabile esempio di architettura medievale che custodisce al suo interno una vera e propria rassegna storica.\nMuseo dedicato all'agricoltura \u00e8 invece quello di castel Fontana (\"Brunnenburg\"), residenza del famoso poeta statunitense Ezra Pound. E poi ancora Castel San Zeno (\"Zenoberg\"), Castel d'Aura (\"Schloss Auer\") e la sentinella solitaria di castel Torre (\"Thurnstein\"), una torre massiccia circondata da terrazzamenti coltivati a vite.\nAll'interno di Castel Tirolo si trova il \"Centro recupero avifauna\". Il centro si prende cura dei rapaci feriti per reintrodurli gradualmente nel loro habitat. Due volte al giorno \u00e8 possibile assistere anche alle dimostrazioni di volo di questi esemplari.\nNei dintorni, attraverso la passeggiata Tappeiner (\"Tappeinerweg\"), si raggiunge Merano, a soli 4\u00a0km da percorrere in macchina o in utilizzando l'alternativa pi\u00f9 ecologica e panoramica, ovvero la seggiovia.\nEconomia.\nL'economia si basa prevalentemente sulla presenza turistica (dalla primavera all'autunno) soprattutto germanica e austriaca.\nSport.\nIn paese si possono praticare diverse attivit\u00e0 sportive, tra cui tennis, minigolf, beach volley.\nEsistono anche strutture come la piscina, il poligono e una sala da bowling."}
{"id": "35325", "revid": "125874506", "url": "https://it.wikipedia.org/wiki?curid=35325", "title": "Romano di Lombardia", "text": "Romano di Lombardia (, \"Rom\u00e0\" in dialetto bergamasco) \u00e8 un comune italiano di abitanti della provincia di Bergamo in Lombardia.\nSituato nella pianura centrale bergamasca e capoluogo della Comunit\u00e0 territoriale Pianura Est (zona 9), dista circa 20 chilometri dal capoluogo orobico.\nCon decreto del Presidente della Repubblica Antonio Segni, del 17 settembre 1962, Romano di Lombardia ha ricevuto il titolo di \"Citt\u00e0\".\nRomano \u00e8 la sede del parco Regionale del fiume Serio.\nGeografia fisica.\nClima.\nRomano di Lombardia rientra nella zona climatica E.\nStoria.\nL'antichit\u00e0 e le origini.\nLa storia del borgo di Romano \u00e8 molto antica e risale all'epoca romana. Al riguardo bisogna specificare che molto probabilmente il toponimo non deriva dalla stessa dominazione, come i pi\u00f9 sarebbero orientati a pensare, ma da \"Rumanus\", di ceppo indo-europeo ed indicante un borgo costruito in prossimit\u00e0 di corsi d'acqua.\nTale osservazione \u00e8 opinabile in quanto la radice RU in luogo di RO era tipica dell'epoca romana ed entrambe rimasero in uso fino a quando la RO si stabilizz\u00f2 con la normalizzazione avvenuta a cominciare dall'Umanesimo e in particolare con l'introduzione della stampa. Pi\u00f9 verosimile risulta l'ipotesi che il toponimo Romano derivi effettivamente dall'aggettivo \"Romanum\" relativo al Castrum Romanum su cui sorse la \"Vecchia Romano\" da cui trasse origine il nuovo borgo. Tale origine del toponimo \u00e8 contenuta anche nel Dizionario di Toponomastica, I nomi geografici italiani. UTET: Torino, 1997.\nTuttavia sul territorio in quel periodo si svilupparono insediamenti abitativi, formatisi in seguito allo stanziamento di numerose guarnigioni in questa zona ricca di vie di comunicazione.\nIl Medioevo.\nIl borgo ampli\u00f2 sempre pi\u00f9 le proprie dimensioni fino a raggiungere un discreto numero di abitanti nel periodo medievale. Inserito nel Sacro Romano Impero, venne dato in gestione feudale alla diocesi di Cremona, i cui domini terminavano proprio nei confini del borgo stesso, al quale si accedeva mediante quattro porte di ingresso, ognuna delle quali diretta alle vicine citt\u00e0 di Bergamo, Cremona, Brescia e Milano. Una porzione del centro abitato, sempre in espansione, venne quindi a trovarsi nel territorio infeudato al vescovo di Bergamo, situazione che provoc\u00f2 non poche discussioni e dispute volte ad ottenere il controllo totale del paese.\nPer dirimere definitivamente la questione gli abitanti si accordarono quindi con i bergamaschi, decidendo la costruzione di un nuovo borgo poco distante, in territorio completamente soggetto a Bergamo: nel 1171 cominci\u00f2 la costruzione, pi\u00f9 a nord, di quello che \u00e8 diventato Romano di Lombardia.\nIl centro abitato venne cinto da un possente impianto fortificato alto ben 5 metri e protetto da un fossato, nonch\u00e9 dotato di quattro torri agli estremi perimetrali: tre erano gli ingressi, con le vie molto raccolte e gli edifici addossati l'uno con l'altro. Ci\u00f2 era dovuto al fatto che, se il precedente borgo aveva avuto la possibilit\u00e0 di svilupparsi liberamente ampliandosi verso l'esterno, questo doveva essere inserito in un perimetro ben definito, riducendo ed ottimizzando gli spazi.\nI nuovi feudatari riconobbero molteplici privilegi ai romanesi, tra cui l'esenzione dalle tasse e l'inserimento in una sorta di \"zona franca\", situazione che permise il prosperare a livello economico e sociale.\nIn seguito l'egemonia del borgo pass\u00f2 in mano alle famiglie pi\u00f9 in vista, tra cui si segnalarono i \"Sommi\" originari di Cremona, i \"Colleoni\" ed i \"Suardo\".\nA partire dal 1335 il borgo venne preso in gestione dalla famiglia milanese dei Visconti, i quali pochi anni dopo iniziarono una lunga disputa con la repubblica di Venezia, volta ad ottenere il controllo sull'intera zona.\nLa spuntarono i veneziani che, con la \"pace di Ferrara\" del 1428 acquisirono gran parte della pianura bergamasca. Anche i nuovi dominatori mantennero i privilegi accordati qualche secolo prima, migliorando le condizioni sociali ed economiche, ponendo a Romano la sede podestarile e del Consiglio speciale.\nIl territorio venne nuovamente infeudato alla famiglia di Bartolomeo Colleoni, diventando un importante luogo di scambio di merci, posto al confine con il Ducato di Milano, da cui arrivava ogni tipo di mercanzia anche in modo illegale, alimentando di conseguenza il contrabbando, che divenne una delle principali attivit\u00e0 degli abitanti.\nEt\u00e0 moderna e contemporanea.\nLa dominazione veneta dur\u00f2 fino al 1797, quando vi subentr\u00f2 la napoleonica Repubblica Cisalpina. Questa ebbe vita breve, dal momento che gi\u00e0 nel 1815 venne sostituita dal Regno Lombardo-Veneto, inserito nell'Impero austriaco.\nInfine a partire dal 1859 il territorio fu inserito nel neonato regno d'Italia, trasformandosi progressivamente da centro agricolo ad importante realt\u00e0 industriale della bassa bergamasca.\nMonumenti e luoghi d'interesse.\nArchitetture religiose.\nBasilica di San Defendente.\nEdificata all'inizio del XVI secolo, presenta una struttura su due navate sormontate da una volta a botte, e un aspetto esterno molto anomalo. Questo \u00e8 dovuto al fatto che la chiesa \u00e8 inserita tra la parrocchiale, a cui si accede mediante la sagrestia, e la chiesa di Santa Maria di Lourdes, comunicante mediante l'ex chiesa di San Luigi (detta anche \"chiesa delle congregazioni maschili\"), tanto da rendere visibile esternamente soltanto la facciata a est (dove si trova il coro) e quella a ovest.\nAll'interno spiccano i dipinti di Enea Salmeggia (la \"Santissima Trinit\u00e0\"), di Andrea Pozzo (\"La disputa di Ges\u00f9\"), di Pietro Ricchi (\"San Defendente\" e \"Sant'Alessandro\") e di Pietro Mango (\"Martirio di San Defendente\"). Di notevole impatto sono inoltre gli stucchi e le decorazioni di Filippo Comerio.\nLa basilica \u00e8 l'oratorio delle confraternite di Romano, riunendo infatti in essa le sedi delle varie confraternite esistenti: l'arciconfraternita dei disciplini Battuti di Santa Maria Maddalena Penitente sotto la protezione della Santissima Trinit\u00e0 (attiva gi\u00e0 nel XIII secolo, altare laterale a sinistra) e le confraternite della Beata Vergine del Santo Rosario (fondate nel XVI secolo, altare laterale a destra). L'altare maggiore era ovviamente privilegiato della confraternita del Santissimo Sacramento, estintasi nel corso dell'ultimo secolo cos\u00ec come le altre confraternite minori esistenti al tempo dell\u2019edificazione della Basilica, cui erano affidati gli altri altari laterali.\nChiesa campestre di San Giuseppe.\nTuttavia la costruzione religiosa pi\u00f9 antica di tutto il territorio di Romano \u00e8 la piccola chiesa campestre di San Giuseppe. Un tempo intitolata a sant'Eusebio, \u00e8 documentata gi\u00e0 nella prima parte del XII secolo, di cui sono rappresentative le forme romaniche. Dopo un periodo di totale abbandono, \u00e8 stata restaurata nella seconda met\u00e0 del XX secolo.\nChiesa della Beata Vergine di Lourdes.\nAttigua alle altre due, comunica direttamente con la basilica di San Defendente. Detta anche \"chiesa delle Congregazioni Femminili\", risale all'inizio del XX secolo, progettata dall'architetto Elia Fornoni in stile gotico-lombardo. Possiede una struttura a tre navate con presbiterio poligonale, nonch\u00e9 un buon numero di opere, tra le quali spiccano quelle di Giovan Battista Galizzi ed Andrea Fanti.\nChiesa prepositurale di Santa Maria Assunta e San Giacomo Maggiore.\nPosta sul lato ad est della piazza, venne edificata nel 1762 da Giovan Battista Caniana, noto architetto romanese. Tuttavia fu completata ed ampliata nei decenni successivi grazie al contributo di architetti del calibro di Francesco Caniana, Simone Elia e Giacomo Quarenghi, una delle poche opere realizzate da ultimo in Italia \u00e8 l'altare maggiore che \u00e8 stato creato su disegno dell'architetto e realizzato tra il 1797 e il 1799.\nNumerose sono le opere in essa contenute: si va dalle sculture del Moneghini e del Gelpi, ai dipinti di Coriolano Malagavazzo (la \"Santissima Trinit\u00e0\"), Giovan Battista Moroni (la sua celebre \"ultima cena\"), Jacopo Negretti detto Palma il Giovane (\"l'Immacolata\"), Mauro Picenardi (\"L'annunciazione\"), Giambattista Tiepolo, Francesco Capella e Ponziano Loverini. Tra il 1797 il 1799 su disegno del Quarenghi, Andrea Manni e Gian Giacomo Manni realizzano l'\"altare maggiore\", e nella stessa chiesa nel 1808 la \"balaustra\" del presbiterio.\nUtilizzata come chiesa parrocchiale, presenta un'unica navata comprendente ben nove altari e due sagrestie, da cui si pu\u00f2 accedere all'attigua chiesa di San Defendente. Le campane presenti sui campanili sono 12: 10 delle quali intonate nella scala di Sib2 maggiore. Le otto maggiori fuse da Luigi e Giorgio Ottolina di Seregno nel 1950 e le 4 campane nuove, rispettivamente nelle note di: mi3, si3, do4 e re4 aggiunte dalla Fonderia Allanconi di Bolzone (Ripalta Cremasca) nel 2006. Il campanone in Sib2 maggiore, chiude le distese e i concerti solenni a 10 campane in Sib2 maggiore.\nSantuario della Beata Vergine della Fontana.\nNumerosi sono gli edifici \"minori\" degni di nota: il santuario Madonna della Fontana, edificato all'inizio del XVII secolo in tardo-rinascimentale e dotato di una pianta ottagonale. Molto caratteristici sono il campanile in stile barocco, nonch\u00e9 gli stucchi ed i dipinti, tra i quali spiccano quelli di Enea Salmeggia.\nChiesa di San Pietro ai Cappuccini.\nChiesa adiacente all'ex orfanotrofio femminile, oramai divenuto un oratorio, realizzata in stile francescano essa \u00e8 suddivisa in quattro campate che sostengono le travature in legno di copertura.\nAltre chiese.\nDegne di menzione sono anche altre piccole chiese, di recente costruzione: la chiesa di San Defendino, la chiesa San Lorenzo al Portico, chiesa di San Michele all'Albarotto e la chiesa di San Rocco, Santa Maria del Ponte, chiesa della Beata Vergine Immacolata e San Fermo, chiesa della Beata Vergine Addolorata e di San Lorenzo e chiesa di Santa Maria ad Nives.\nArchitetture civili.\nPalazzo della Ragione.\nRisalente al XIII secolo, venne utilizzato per numerose funzioni a livello amministrativo: fu sede dell'arengo, della Pretura e del tribunale, ed un tempo fu chiamato anche \"Palazzo della Comunit\u00e0\". Edificato su due piani in stile tardo-gotico, vide succedersi le varie dominazioni, che lasciarono un segno della loro presenza: tra queste spicca il leone di San Marco. All'interno si trovano ampi saloni dotati di affreschi (alcuni andati persi con il tempo) e la \"Sala delle Capriate\", utilizzata come sala consiliare.\nAl di sotto dell'edificio si trova un porticato dove \u00e8 collocato il \"banco del pesce\", di struttura ottagonale e di probabile origine romana, utilizzato per la vendita di prodotti ittici nei secoli medievali. Proseguendo si trovano i Portici della Misericordia, appartenenti all'omonimo edificio, edificato nel XV secolo in stile gotico per volere di Bartolomeo Colleoni. Ad ognuno dei sedici portici corrispondeva un negozio, al termine dei quali si arriva a \"piazza Fiume\", un tempo chiamata Piazza dell'hospitale. Questa struttura, posta alle spalle di piazza Roma e del complesso delle chiese prima descritto, venne a lungo utilizzata come ospedale, e presenta un bel cortile del XVII secolo con archi e colonne.\nPalazzo Rubini.\nEdificato nel 1854 come residenza del famoso tenore romanese Giovanni Battista Rubini, su progetto dell'architetto Pagnoncelli, presenta al proprio interno opere di tutto rispetto, tra cui statue, stucchi e dipinti di grande valore. Lo stile \u00e8 neoclassico, con un bel giardino ed una piccola corte con porticato.\nNell'edificio in seguito venne istituito il museo intitolato al tenore stesso, nonch\u00e9 una succursale del Liceo Don Lorenzo Milani, la sede del Corpo Civico Musicale \"G.B. Rubini\" e di due scuole di musica.\nArchitetture militari.\nLa rocca.\nRisalente al termine del XII secolo, pu\u00f2 essere considerato uno degli edifici storicamente pi\u00f9 interessanti dell'intera zona. In esso si possono notare pi\u00f9 sovrapposizioni architettoniche risalenti a differenti periodi, che vanno dal XII al XVIII secolo. A tal riguardo un esempio pu\u00f2 venire dalle tre torri, poste ai vertici perimetrali della sezione rettangolare, delimitate esternamente da un profondo fossato prosciugato. Una delle torri risale al periodo visconteo, un'altra all'epoca comunale, e l'ultima all'epoca della signoria dei Colleoni, in cui il condottiero vi rinchiudeva i prigionieri. In et\u00e0 viscontea la rocca era dotata di numerose armi da fuoco.\nLe mura, alte oltre cinque metri, hanno un singolo ingresso al quale si accede da un ponte in muratura, venuto a sostituire il ponte levatoio originale, a lato dell'ingresso principale \u00e8 apprezzabile la posterla poi murata.\nLe mura possiedono una merlatura di stampo ghibellino ma, a causa del succedersi dei domini, tratti di merlatura presentano riadattamenti di stampo guelfo. All'interno si aprono piccole contrade pavimentate in acciottolato (la \"Corte Grande\" e la \"Corte della cancelleria veneta\") con numerosi affreschi raffiguranti gli stemmi della Serenissima.\nAltre.\nPiazza Grande.\nLa piazza Grande, chiamata piazza Roma \u00e8 da sempre considerata il luogo di maggior importanza nella vita sociale del borgo. In epoca medievale vi si trovavano gli edifici di maggior prestigio -tra cui il palazzo del Capitano, costruito nel XVI secolo dalla famiglia Suardi in cui si pu\u00f2 ammirare la sala d'armi-, vi si svolgevano le principali attivit\u00e0 commerciali, le esecuzioni pubbliche, nonch\u00e9 le principali funzioni religiose, data la presenza delle principali chiese di Romano: la parrocchiale di Santa Maria Assunta e San Giacomo Maggiore, la chiesa di San Defendente e quella di Santa Maria di Lourdes (edificata in epoca pi\u00f9 recente), attigue l'una all'altra.\nSociet\u00e0.\nEtnie e minoranze straniere.\nSecondo le statistiche ISTAT al 31\u00ba dicembre 2019 la popolazione straniera residente nel comune era di persone, pari al 21% della popolazione. Le nazionalit\u00e0 maggiormente rappresentate in base alla loro percentuale sul totale della popolazione residente erano al 2019:\nGeografia antropica.\nAl di fuori del capoluogo comunale di Romano, l'unico altro centro abitato \u00e8 la localit\u00e0 Bradalesco (, 329 abitanti), che si trova all'estremit\u00e0 meridionale del territorio a ridosso del comune di Covo, in continuit\u00e0 urbana con quest'ultimo, separato soltanto dalla presenza del fosso Bergamasco, vecchio confine di stato tra il Ducato di Milano e la Repubblica di Venezia. La localit\u00e0 prende il nome dalla cascina situata nella parte sud-est del centro, mentre in via della Malpensata si trova l'omonima cascina.\nAltre localit\u00e0 minori del territorio sono Cascina Albarotto (, 18 ab.), Cascina Angelina (, 37 ab.), Cascina Marinoni (, 35 ab.), Cascina Naviglio (, 30 ab.), Cascina Risorta (, 18 ab.), Cascina Sant'Eusebio (, 21 ab.), Graffignane (, 16 ab.), I Morti del Roccolo (, 44 ab.), Le Galeazze (, 29 ab.), Pascolo (, 49 ab.) e Portico (, 46 ab.).\nInfrastrutture e trasporti.\nLa stazione di Romano, posta sulla ferrovia Milano-Venezia, \u00e8 servita da treni regionali Milano-Brescia e da treni regionali veloci Milano-Brescia-Verona operati da Trenord nell'ambito del contratto di servizio stipulato con la Regione Lombardia.\nCi sono collegamenti con bus del trasporto pubblico locale TPL tra cui la linea principale \u00e8 la Bergamo-Romano-Soncino\nFra il 1888 e il 1931 la localit\u00e0 era inoltre servita da una fermata posta lungo la tranvia Bergamo-Soncino.\nL'autostrada A35 passa nelle vicinanze dell'abitato, che \u00e8 servito da un'uscita dedicata."}
{"id": "35326", "revid": "1910023", "url": "https://it.wikipedia.org/wiki?curid=35326", "title": "Roncobello", "text": "Roncobello (\"Roncob\u00e8l\" in dialetto bergamasco) \u00e8 un comune italiano di abitanti della provincia di Bergamo, in Lombardia. Situato nella valle del torrente Valsecca, laterale dell'alta Valle Brembana, dista circa 47 chilometri a nord dal capoluogo orobico.\nOrigini del nome.\nIl toponimo dovrebbe derivare dal latino \"Runcus\" che sta ad indicare un terreno con terrazzamenti. Altre interpretazioni lo farebbero risalire al vocabolo \"Ronch\", che in dialetto locale significa colle con pareti scoscese. L'aggettivo \"Bello\" fu invece aggiunto soltanto in tempi relativamente recenti dal re d'Italia Vittorio Emanuele II, il quale rimase incantato dall'amenit\u00e0 del luogo durante una sua visita.\nStoria.\nAntichit\u00e0.\nCome per molti altri borghi vicini, si pensa che i primi insediamenti stabili in questa zona siano riconducibili all'epoca delle invasioni barbariche, quando le popolazioni soggette alle scorrerie si rifugiarono in luoghi remoti, al riparo dall'impeto delle orde conquistatrici. In particolar modo si presume che siano stati gli abitanti della vicina Valsassina ad arrivare per primi (presumibilmente attorno al VI secolo), come testimoniano alcuni toponimi uguali tra le due zone.\nMedioevo.\nI primi documenti che attestano l'esistenza del borgo risalgono al 1258, quando si fa menzione della suddivisione delle terre, avvenuta quasi 70 anni prima, operata dal vescovo di Bergamo in quei tempi proprietario dell'intera zona, ricevuta dagli imperatori del Sacro Romano Impero.\nIn un atto antecedente a questo, redatto nel 1234, viene nominata la frazione Bordogna, il cui nome risalirebbe a \"Bordonus\", probabilmente un antico abitante che disponeva delle propriet\u00e0 nella zona.\nScarse sono le notizie del paese anche nell'epoca medievale, quando si sa che venne posto nel feudo facente capo alla famiglia ghibellina dei Visconti, i quali diedero il permesso, ad ogni persona appartenente alla loro fazione, di uccidere un guelfo. Nonostante questo, non ci sono giunti documenti che attestano di lotte avvenute sul suolo comunale, se non la presenza di alcune fortificazioni presenti sul territorio della frazione Bordogna.\nNel 1442 il paese entr\u00f2 a far parte della Repubblica di Venezia e fu inserito nel distretto amministrativo della \"Valle Brembana oltre la Goggia\", che comprendeva tutti i comuni dell'alta valle, con capoluogo posto a Valnegra; godeva di sgravi fiscali e numerosi privilegi.\nEt\u00e0 moderna e contemporanea.\nIn et\u00e0 napoleonica (1810) vennero aggregati al comune di Ronco i comuni limitrofi di Baresi e Bordogna, che recuperarono l'autonomia con la costituzione del Regno Lombardo-Veneto.\nAll'Unit\u00e0 d'Italia (1861) il comune di Ronco contava 592 abitanti. Due anni dopo il comune assunse la nuova denominazione di Roncobello.\nNel 1927 vennero aggregati definitivamente i comuni di Baresi e Bordogna.\nMonumenti e luoghi d'interesse.\nChiesa parrocchiale di San Pietro e Paolo.\nLa chiesa parrocchiale del capoluogo, intitolata ai Santi Pietro e Paolo, risale al XVIII secolo ed \u00e8 nota per le decorazioni molto ridondanti, che pongono in secondo piano gli altri affreschi.\nBus del Castel.\nNotevole \u00e8 la grotta denominata \"Bus del Castel\" che, per lunghezza, non ha eguali nella bergamasca, ed \u00e8 la seconda in tutta la Lombardia.\nGeografia antropica.\nSuddivisioni storiche.\nSecondo l'ISTAT, il territorio comunale comprende i centri abitati di Baresi, Bordogna, Capovalle e Roncobello.\nSport.\nTra gli sport qui praticati abbiamo: arrampicata, basket, calcio, pallavolo, sci alpinismo, sci di fondo, tennis e trekking."}
{"id": "35327", "revid": "125906064", "url": "https://it.wikipedia.org/wiki?curid=35327", "title": "Lunigiana", "text": "La Lunigiana (\"Lunensis Ager\" in latino) \u00e8 una regione storica italiana che trae il proprio nome dall'antica citt\u00e0 romana di Luni, situata alla foce del fiume Magra, non lontano da dove oggi sorge Sarzana, in provincia di La Spezia. Tuttavia, oggi viene considerata \u2018Lunigiana\u2019 solo quella parte di territorio compreso all\u2019interno dell\u2019Ambito 01 del Piano Paesaggistico della Regione Toscana, che rientra interamente nella Provincia di Massa e Carrara. E\u2019 costituita dai 14 comuni dislocati nell\u2019alto e medio corso del fiume Magra. Da nord a sud troviamo: Pontremoli, Zeri, Filattiera, Bagnone, Mulazzo, Villafranca in Lunigiana, Licciana Nardi, Comano, Tresana, Aulla, Podenzana, Fivizzano, Casola in Lunigiana e Fosdinovo. \u00a0\nCon la convenzione stipulata l\u201911 ottobre 2019, l\u2019Unione di Comuni e tutti i 14 comuni hanno convenuto di esercitare in forma associata le funzioni di accoglienza e informazione turistica a carattere sovracomunale dell\u2019ambito territoriale denominato Lunigiana. Gli Ambiti territoriali omogenei, come indicato nel Testo Unico integrato dalla Legge Regionale n.24 del 18/05/2018, nascono come strumento ottimale di organizzazione turistica. \nGeografia fisica.\nLa Lunigiana \u00e8 il territorio corrispondente al bacino idrografico del fiume Magra.\nLa \"Lunigiana storica\" corrisponde invece ai possedimenti facenti capo dal punto di vista amministrativo e/o ecclesiastico all'antica sede vescovile di Luni la quale controllava nella loro interezza le attuali province della Spezia e di Massa-Carrara, l'alta Garfagnana fino circa a Camporgiano e la Versilia fino a Ponte Strada, presso Pietrasanta nell'attuale provincia di Lucca, oltre ad un minuscolo territorio ubicato nel comune di Albareto, attualmente in provincia di Parma.\nAi giorni nostri, si suole distinguere tra una \"Lunigiana Interna\" corrispondente al territorio dell'alta e media valle del fiume Magra, fino ad \"Albareto\" e a \"Minucciano\", e la \"Lunigiana Esterna\" comprendente la bassa valle del Magra, con tutto il circondario di Sarzana e il tratto finale della val di Vara, in provincia della Spezia.\nI confini della Lunigiana ben delineati nel loro tratto settentrionale, si fanno incerti e meno netti nella parte che d\u00e0 verso Mezzogiorno.\nL'unit\u00e0 di questo pi\u00f9 vasto territorio riconduce, dunque, la sua origine alla grande cultura megalitica delle Statue stele; il museo che oggi le raccoglie \u00e8 a Pontremoli ma la loro diffusione \u00e8 nel medio bacino del fiume Magra e nella Lunigiana Orientale. Questo \u00e8 il pi\u00f9 importante fenomeno di megalitismo antropomorfo d'Europa e, successivamente, riconosciuta come regione ben definita anche lungo l'intero corso della lunghissima e complessa stagione feudale, comprendendo le Cinque Terre, la Val di Vara, il Golfo dei Poeti, l'intera Val di Magra e le Alpi Apuane.\nIn senso ristretto si dir\u00e0 che la Lunigiana confina con il parmense, la Garfagnana (\"Forum Clodii\"), con la Val di Vara e la bassa valle del Magra. In senso storico, essa confina invece con il parmense e il genovesato di Chiavari e sconfina nella Garfagnana e nella Versilia.\nConfini lunensi.\nLa Lunigiana \u00e8 una terra il cui territorio \u00e8 diviso tra quello delle regioni Liguria e Toscana. I confini fisici della Lunigiana corrispondono, sul versante dell'Appennino Tosco-Emiliano, sostanzialmente a quelli esistenti tra il bacino idrografico del fiume Magra e quelli degli affluenti appenninici del Po. Confine fisico che corrisponde quasi interamente a quello politico tra le province di Massa-Carrara, Parma e Reggio Emilia. Il lato sud della \"Lunigiana geografica\" \u00e8 molto sfumato essendo le monumentali Alpi Apuane, che la separano dal litorale della Versilia ed in parte dalla Garfagnana, pi\u00f9 un elemento di coesione che non di divisione. Al confine con la Garfagnana e la provincia di Lucca, rientrano geograficamente in \"Lunigiana\" le terre comprese nel displuvio occidentale delle acque comprese tra Cima Belfiore e le Alpi Apuane. Territori compresi nella parte del comune di Minucciano orientata verso il torrente Aulella e collegati alla \"Garfagnana\" dal \"passo dei Carpinelli\".\nSul lato occidentale, quello dell'Appennino Ligure orientale, il comune di Albareto, in val di Taro, in provincia di Parma, viene fatto rientrare nella \"Lunigiana Storica\". Lungo il crinale delle montagne, a sud del Monte Gottero (1.639 m), i confini lunigianesi seguono la cresta appenninica che separa il bacino idrografico del fiume Magra da quello del Vara.\nStoria.\nEtimologia.\nIl nome \"Lunigiana\" si trova nei documenti scritti a partire dalla prima met\u00e0 del XIII secolo, con la formula di \"provincia Lunisanae\". Importante considerare che l'intera produzione letteraria e storiografica locale fa riferimento esclusivo all'accezione storica del termine regionale.\nPreistoria.\nPaleolitico.\nI reperti che permettono di documentare i pi\u00f9 antichi insediamenti umani in Lunigiana vengono fatti risalire al musteriano, periodo che va da 120.000 a 36.000 anni fa circa. Durante questo periodo, il territorio \u00e8 popolato dagli uomini di Neanderthal. Tali insediamenti sono documentati nella Tecchia delle Grotte di Equi Terme e, sempre nelle Alpi Apuane, nella Grotta dell'Onda (Monte Matanna).\nLa flora e la fauna lungo le linee costiere della Lunigiana subirono rilevanti mutamenti dal momento che il mare, durante il periodo interglaciale, si spinse verso le zone collinari, invadendo la val di Magra e la val di Vara; questo port\u00f2 gli uomini di Neanderthal a dedicarsi alla caccia di nuove specie, decretando un cambiamento dello stile di vita.\nDurante il Paleolitico Superiore e il Mesolitico le popolazioni abbandonarono le caverne e si stanziarono lungo le coste. La Spezia, a Massa, in Val di Vara e sul Val del Serchio sono tra le citt\u00e0 abitate dai Neanderthal durante questo periodo. Con la deglaciazione il popolamento si distribuisce anche sulle montagne, diventate l'habitat di tutte le specie sopravvissute al grande freddo, come camosci, stambecchi e cervi.\nNeolitico ed Et\u00e0 del Ferro.\nNel corso del Neolitico si stanziano in Lunigiana popolazioni provenienti dalla Pianura Padana occidentale, che praticano l'agricoltura e l'allevamento di ovini, bovini e suini, e si dedicano alla caccia di cervi, cinghiali e altri animali selvatici. I reperti che vengono fatti risalire a questo periodo provengono da Equi Terme e dalla zona circostante il lago di Massaciuccoli.\nCaratteristiche dell'eneolitico (fine del IV millennio a.C.) sono le statue stele maschili e femminili, la cui maggiore produzione si colloca nell'et\u00e0 del bronzo (2800-2300 a.C.), ma si protrae fino all'et\u00e0 del ferro (VII-VI secolo a.C.). Una cospicua collezione di esse \u00e8 allestita nel Museo delle statue stele lunigianesi nel Castello del Piagnaro di Pontremoli, altre sono nel Museo Archeologico di Spezia.\nDurante l'Et\u00e0 del Ferro, invece, la zona era abitata dagli Apuani, appartenenti agli antichi Liguri, i quali durante i riti funebri, erano soliti esercitare la pratica della cremazione, abitudine tipica del popolo delle Terramare e di altre trib\u00f9 sviluppatesi durante la precedente Et\u00e0 del Bronzo. \n&lt;br&gt;Questi popoli resistettero a lungo all'occupazione romana e per questo furono deportati in massa nel Sannio, regione tra la Campania e la Basilicata.\nEpoca romana.\nDa fonti classiche si apprende che il territorio fu abitato nell'antichit\u00e0 preromana dai \"Sengauni\", detti anche \"Liguri Montani\" o \"Liguri Apuani\".\nAl tempo della Seconda guerra punica, gli Apuani (che abitavano non solo la Lunigiana, ma anche la Garfagnana e la Versilia) si schierarono con Annibale e restarono fino alla fine gli unici Liguri che non si arresero mai ai Romani, a differenza di tutte le altre trib\u00f9 che, ad una ad una, capitolarono di fronte all'espansione di quello che sarebbe di l\u00ec a poco diventato l'Impero Romano.\nCon la deportazione in massa nel Sannio dei circa cinquantamila Apuani che popolavano la regione (evento testimoniato da Tito Livio) si completa il difficile processo di conquista romana del territorio (180 a.C.).\nL'importante asse viario lunigianese vedeva prima della fondazione di \"Lunae\" la grande consolare della Via Aurelia fermarsi a Pisa: solo nella successiva stagione imperiale avrebbe proseguito per l'intero arco ligure ripercorrendo il tracciato dell'antichissima \"Via Erculea\" di cui ci parla Strabone.\n&lt;br&gt;Grande importanza assunse in precedenza la Via Emilia Scauri, costruita nel 109 a.C. la quale si evince da un passo di Cicerone che collegava la linea tirrenica attraverso l'attuale Passo del Cerreto con la grande consolare padana: la Via Emilia Laepidi. Esisteva anche via romana che collegava Parma a Luni, attraversando il Passo del Lagastrello, anticamente chiamato Malpasso, era chiamata Strada delle cento miglia: tale era la distanza tra le due citt\u00e0 romane.\nIn concomitanza con la guerra contro gli Apuani, dopo il potenziamento della piazzaforte militare di Pisa, fu fondata anche la colonia di Lucca che consent\u00ec il consolidamento della base amministrativa- militare denominata Forum Clodii. Questa ultima \u00e8 una pura teoria non suffragata da testimonianze infatti per alcuni storici \"il foro Clodi\" corrisponderebbe alla cittadina di Fivizzano in Lunigiana che poi nel primo medioevo prese il nome di \"Forum Verrucolae\" cio\u00e8 il luogo di mercato della vicina Fortezza della Verrucola ed ancora successivamente \"Forum Fivizani\".\nDopo la deportazione del 180 a.C. l'intero territorio compreso tra le colonie di Luni e Lucca fu gradualmente ripopolato da coloni romani o romanizzati. In particolare si ricorda la distribuzione di territori di Lunigiana e Garfagnana a veterani della Battaglia di Azio da parte di Augusto. Tale colonizzazione port\u00f2 alla bonifica di tutte le aree paludose che circondavano sia Luni che Lucca (si vedano le \"Fossae Papirianae\"). Tracce evidenti delle assegnazioni terriere ai veterani di guerra romani si ritrovano nei toponimi locali.\nMolto probabilmente si trattava di legionari di provenienza gallica (Galli Boi) o ligure (Ingauni e Friniati).\nAlto Medioevo.\nAlla decadenza e poi dopo la fine definitiva dell'impero romano nel 476 la Lunigiana fu occupata dagli Unni di Attila, gli Ostrogoti, i Bizantini, i Longobardi e i Franchi.\nFu proprio in questa ultima fase che si and\u00f2 formando il concetto di \"Lunigiana Storica\".\nEssa nell'XI secolo estendeva la sua giurisdizione sul territorio oggi compreso nelle province della Spezia e Massa-Carrara fino ad Albareto in provincia di Parma, alla Versilia fino a Pietrasanta e all'Alta Garfagnana in provincia di Lucca.\nNel Medioevo quando si parla di provincia di Lunigiana ci si riferisce, cos\u00ec come era al tempo dei Romani, ad un territorio di grandi dimensioni, quello della diocesi di Luni.\nVi sorsero fondazioni monastiche provenienti dall'abbazia di Bobbio che ripresero i commerci con la pianura, creando le basi per lo sviluppo dell'agricoltura, con la diffusione di vigneti, castagneti, oliveti, mulini e frantoi. Si aprirono nuove vie commerciali con la Pianura padana attraverso le future e varie vie commerciali e di comunicazione: olio, sale, legname, carne, ecc.\nCarlo Magno nell'802 invest\u00ec la famiglia degli Adalberti del possesso di gran parte della Lunigiana. Eredi degli Adalberti furono gli Obertenghi.\nNel 950-951 il re Berengario II termin\u00f2 la riorganizzazione del territorio del nord Italia, iniziata da Ugo di Provenza costituendo la Marca Obertenga: la Marca di Milano assieme alla Marca di Genova furono affidate a Oberto I, gi\u00e0 conte di Luni, marchese e Conte palatino reale ed imperiale, capostipite della casata degli Obertenghi, assieme ai comitati di Luni, Tortona, Milano, Genova, Pavia e Bobbio (feudo monastico imperiale); con l'imperatore Ottone I si ebbe la fisionomia definitiva.\nUn ramo cadetto della casata degli Obertenghi furono i Malaspina, che assunsero questo nome nel XII secolo quando uno dei loro membri incominci\u00f2 ad essere cos\u00ec chiamato.\nI possessi dei Malaspina in Lunigiana vennero riconfermati dall'imperatore Federico II nel 1220 e l'anno seguente ebbe inizio la divisione del casato tra Obizzino e Corrado Malaspina nei due rami dello \"spino secco\" e dello \"spino fiorito\" con conseguente ripartizione delle terre a destra e a sinistra del corso del fiume Magra. Si crearono cos\u00ec due feudi i cui capoluoghi furono Mulazzo e Filattiera. \u00c8 in quest'epoca che si documenta, con gli Atti della Pace di Castelnuovo, l'importanza della presenza di Dante in Lunigiana (in particolare, nel Castello Malaspina di Fosdinovo).\nIn seguito queste propriet\u00e0 furono suddivise variamente tra i diversi discendenti che spesso entravano in lotta tra loro per questioni di confini. Anche per questi motivi la Lunigiana vede un gran numero di castelli medievali, alcuni dei quali ben conservati e visitabili (Fosdinovo, Fivizzano, Pontremoli, Massa).\nMa non tutta la Lunigiana era nelle mani dei Malaspina. Pontremoli (la cui prima memoria specifica appare nell'itinerario del vescovo Sigerico di Canterbury del 990), fu ceduta nel 1077 da Enrico IV a Ugo e Folco d'Este per essere in seguito riconosciuta, il 1\u00ba febbraio 1167 dall'imperatore Federico Barbarossa.\nIn epoca dantesca, con la Pace di Castelnuovo (6 ottobre 1306) e la conseguente fine del potere temporale vescovile, si compie un ampio ciclo. \u00c8 questo il momento in cui sull'antica e gloriosa citt\u00e0 imperiale di Luni, ormai ridotta ad un deserto cumulo di rovine immerso in una piana paludosa e insalubre, si pone l'eterno epitaffio di Dante in \"Paradiso\", XVI, 73-78.\nLa struttura sociale, economica e politica tipica dell'et\u00e0 medievale cessa in Lunigiana soltanto nel corso del XVIII secolo, con l'occupazione napoleonica.\nBasso Medioevo ed Et\u00e0 Moderna.\nLa complessa evoluzione storica della vallata della Magra e dell'intera Lunigiana port\u00f2 al costituirsi di numerose entit\u00e0 politiche pi\u00f9 o meno indipendenti. Se, indiscutibilmente, sotto l'aspetto formale fino al 1797 facevano parte dei cosiddetti \"Feudi imperiali\", gli staterelli del distretto lunigianese, pur mantenendo un rapporto di vassallaggio con l'impero, cercarono di conservare gelosamente le proprie autonomie. Alla vigilia dell'abolizione dei feudi (luglio 1797) gli stati lunigianesi erano costituiti da un mosaico di marchesati, ancora per la maggior parte governati dalle varie linee dei Malaspina, ma non solo:\nL'Ottocento.\nLa Valle nel corso del secolo fu oggetto di scambi territoriali tra il Granducato di Toscana e il Ducato di Parma e quello di Modena. Nel 1844 fu stipulato tra i sovrani dei tre rispettivi stati il trattato di Firenze, con il quale, in previsione della morte di Maria Luigia duchessa di Parma, si dovevano attuare alcune disposizioni e compensazioni territoriali stabilite al Congresso di Vienna nel 1815. Occorreva procedere a razionalizzare i possessi e a rettificarne i confini eliminando le exclavi in Lunigiana e Garfagnana. Quando nel 1847 la Toscana ricevette il ducato di Lucca dovette cedere al duca di Modena il vicariato di Fivizzano e le exclavi garfagnine e versiliesi di Gallicano, Minucciano e Montignoso, mentre Castiglione di Garfagnana era gi\u00e0 stata ceduta con precedenti accordi dal duca di Lucca nel 1819. Il duca di Parma in cambio delle cessioni di Guastalla, Luzzara e Reggiolo e alla rinuncia dei diritti sui vicariati di Barga e Pietrasanta acquis\u00ec Pontremoli e Zeri.\nA Lucca si sollevarono proteste accusando il granduca di aver usato il ducato come scambio, ma presto la politica conciliante toscana acquiet\u00f2 gli animi. Pi\u00f9 violente le reazioni delle popolazioni di Pontremoli e Zeri contro i Borboni di Parma a cui seguirono l'insurrezione di Fivizzano sedata con la forza dalle truppe estensi. Le pressioni dell'Austria, favorevole al trattato fecero attuare i cambiamenti territoriali che rimasero immutati solo fino al 1859 con l'unificazione al Regno d'Italia. Nel 1894 vi fu una violenta sollevazione popolare contro il governo di Francesco Crispi in solidariet\u00e0 ai Fasci siciliani.\nL'et\u00e0 contemporanea.\nDurante la seconda guerra mondiale la Lunigiana era attraversata dalla Linea Gotica, la linea di demarcazione del fronte che separava i territori occupati dai nazifascisti da quelli gi\u00e0 liberati dagli Alleati e divenne, proprio per la sua ubicazione uno dei pi\u00f9 importanti terreni d'azione delle formazioni partigiane.\nFu teatro di numerosi scontri delle locali Brigate Partigiane con i reparti regolari della Wehrmacht, la Guardia Nazionale Repubblicana e le Brigate Nere. Oltre alle vittime delle operazioni militari la Lunigiana fu protagonista di quel periodo per quanto riguarda i fenomeni delle rappresaglie tedesche e fasciste nei confronti delle popolazioni civili. A tal proposito il territorio venne dilaniato da numerosi e terribili eccidi che colpirono appunto la popolazione civile.\nA testimonianza dell'importanza e della capillare diffusione della Lotta di Liberazione in queste zone va ricordato che sia la Provincia della Spezia che quella di Massa-Carrara sono state decorate di Medaglia d'Oro al Valor Militare per la Resistenza.\nIl 25 ottobre 2011 una violenta perturbazione ha colpito il levante ligure (bassa e media val di Vara, val di Magra e Cinque Terre) e la Lunigiana causando l'alluvione dello Spezzino e della Lunigiana con esondazioni, danni, vittime e dispersi in diverse localit\u00e0 del territorio ligure e toscano. Tra i comuni pi\u00f9 colpiti c'\u00e8 anche Aulla e frazioni dove le precipitazioni intense hanno provocato la morte di 2 persone (vittime ufficializzate dalla prefettura di Massa e Carrara) e molteplici danni alle abitazioni, alle attivit\u00e0 commerciali, ai collegamenti stradali e agli impianti elettrici, idrici e gas.\nIl 18 gennaio 2012, durante lavori di manutenziane, il metanodotto che attraversa il territorio comunale esplode in localit\u00e0 Barbarasco, causando decine di feriti. Il 18 febbraio, uno degli operai coinvolti, George Dimitrov, muore in ospedale a causa delle gravi ustioni conseguite nell'incidente.\nIl 21 giugno 2013, alle ore 12:30 circa, una scossa di magnitudo 5,2 della scala Richter, con epicentro a Fivizzano, colpisce duramente la Lunigiana Orientale provocando danni ingenti alle abitazioni e centinaia di sfollati. Purtroppo \u00e8 solamente la prima scossa di uno sciame sismico con picchi di magnitudo 3 e 4.\nLunigiana e Lunezia.\nDi recente si \u00e8 sviluppata in ambito culturale e politico, sulla base di una ricostruita, presunta unitariet\u00e0 storica del territorio lunigianese-apuano, la proposta di creare una nuova regione, denominata Lunezia, che dovrebbe ricomprendere al suo interno l'attuale provincia di Massa-Carrara, la provincia della Spezia, la gran parte o, secondo alcuni, tutta la provincia di Lucca, parte del parmense e di altre province emiliane. Tale proposta sarebbe quindi volta a distogliere il territorio lunigianese dalla sua attuale appartenenza politica alla Liguria e alla Toscana, creando una sorta di corridoio geografico unitario fra il Nord-Italia e il Mar Ligure, incentrato sull'asse viario costituito dall'autostrada della Cisa.\nColoro che si oppongono alla costituzione di questa nuova regione sottolineano che le radici di questa presunta unit\u00e0 territoriale si perderebbero in un tempo ormai molto remoto o sarebbero un artefatto storico; non vi sarebbe cio\u00e8 alcuna continuit\u00e0 reale fra le popolazioni dei territori ricompresi nell'ipotetica regione Lunezia. In particolare, una buona parte della Provincia della Spezia, rappresentata dall'alta Val di Vara e in particolare dalla riviera con Levanto, le Cinque Terre e la stessa Portovenere, difficilmente potrebbe entrare a far parte della nuova regione a causa dei suoi inequivocabili caratteri liguri e dei profondi legami che negli ultimi secoli, sul piano storico, linguistico e culturale l'hanno legata a Genova pi\u00f9 che al giovane capoluogo provinciale.\nChi \u00e8 favorevole, invece, evoca i legami amministrativi, storici (basti ricordare i ducati di Parma e Piacenza e di Modena e Reggio che inglobavano una parte di queste terre), culturali ed economici tra territori posti sull'asse Brennero/Mar Ligure e la possibilit\u00e0 per la Lunigiana di entrare a far parte di un contesto amministrativo pi\u00f9 attento alla propria collocazione geo-strategica.\nA suffragio di questa seconda tesi vi \u00e8 da segnalare il fatto che nel 1946 la commissione dei Settantacinque che redasse il progetto di Costituzione da sottoporre all'approvazione di tutti i \"Padri Costituenti\" in Assemblea costituente, inser\u00ec fra le regioni italiane anche la Regione Emiliana-Lunense (che oggi verrebbe rinominata Lunezia); essa avrebbe compreso al suo interno le attuali province di Massa Carrara, Parma, Piacenza (cos\u00ec da ricostituire il vecchio Ducato di Parma aggiungendovi Massa e Carrara e la lunigiana estense) con l'aggiunta della Lunigiana del genovesato, ossia la recente (a. 1923) provincia della Spezia. La creazione di tale regione fu per\u00f2 \"temporaneamente sospesa\" (bocciata \"de facto\") e non vide mai la luce nella Costituzione Italiana, ma tale \"sospensione\" perdura ormai da quella data e sono in corso attualmente alcune iniziative giuridiche per far \"riaprire il caso\".\nSociet\u00e0.\nDialetto.\nIl dialetto parlato in \"Lunigiana\" presenta grandi assonanze con il dialetto emiliano sotto il profilo dei suoni e della struttura del periodo, ma anche contaminazioni proprie del vernacolo toscano e del dialetto genovese.\nIl dialetto lunigianese si distribuisce in tutta la valle del Magra, il cui territorio si estende per la maggior parte nella provincia di Massa e Carrara ma anche nella provincia della Spezia. Mano a mano che da Pontremoli ci si sposta verso Sarzana, si pu\u00f2 notare come questo dialetto muti dall'emiliano al lunigianese medio e al ligure in prossimit\u00e0 della foce del Magra.\nInfatti il dialetto di Lunigiana presenta notevoli differenze e sfumature a causa della particolarit\u00e0 del suo territorio, che si incastra tra le zone dialettali emiliane, liguri e toscane, seppur di queste ultime abbia subito minori influenze.\nCultura.\nDante in Lunigiana.\nLa Lunigiana \u00e8 una regione ricca di referenze dantesche: gli \"Atti della Pace di Castelnuovo\", custoditi in originale presso l'Archivio di Stato della Spezia, e il Canto VIII del \"Purgatorio\".\n&lt;br&gt;Vi \u00e8 poi l\"'Epistola di frate Ilaro del Monastero del Corvo di Ameglia a Uguccione della Faggiuola\" e la \"Leggenda dei primi sette canti dell'Inferno\".\n&lt;br&gt;Nel 2003 \u00e8 stato creato il Museo \"Casa di Dante in Lunigiana\" (gi\u00e0 Museo dantesco lunigianese)."}
{"id": "35328", "revid": "322321", "url": "https://it.wikipedia.org/wiki?curid=35328", "title": "Roncola (Italia)", "text": "Roncola (anche: Roncola San Bernardo , per distinguerlo da Roncola, frazione di Treviolo; \"R\u00f3ncola\" in dialetto bergamasco) \u00e8 un comune italiano di abitanti della provincia di Bergamo in Lombardia.\nSituata sul versante destro della valle Imagna ed adagiata sul colle dell'Albenza, dista circa 25 chilometri a nord-ovest dal capoluogo orobico.\nGeografia fisica.\nIl centro abitato principale di Roncola \u00e8 adagiato su una dorsale a circa 854 metri sul livello del mare, presso il quale scorre il periplo valdimagnino. Le restanti contrade, tra le quali Roncola Alta, San Defendente e C\u00e0 Maltroti, occupano il versante nord di questa dorsale, circa a quote comprese fra i 600 gli oltre 1000 metri.\nGran parte del territorio comunale \u00e8 occupato da boschi o da scoscesi pascoli di montagna. Si possono trovare piccoli ghiaioni o pareti rocciose in prossimit\u00e0 della vetta del Monte Linzone (1392 metri), la principale montagna delle vicinanze e punto pi\u00f9 alto del comune di Roncola.\nSempre dal versante nord sgorgano numerosi torrenti, dei quali si citano per importanza il Val Pissarola, il Val Faleci ed il Val Mazzucchetta, tutti affluenti di destra dell'Imagna.\nCome visto precedentemente il monte Linzone rappresenta la principale cima del territorio. Un'altra cima poco prominente, situata a breve distanza dalla sede comunale, \u00e8 denominata \"Il Botto\" e si eleva per 895 metri: la sua sommit\u00e0 \u00e8 facilmente riconoscibile per la presenza di ripetitori.\nOrigini del nome.\nIl toponimo potrebbe risalire all'epoca, vista la sua derivazione dalla parola latina \"Roncus\" (significante \"poggio\"), poi traslato in \"runcula\", che indicherebbe appunto un agglomerato urbano posto in prossimit\u00e0 di un poggio.\nStoria.\nLa storia del paese \u00e8 ancora avvolta da un velo di incertezza che non permette di datare i primi insediamenti stabili. Si pensa tuttavia che i primi abitanti presenti sul territorio siano stati i Romani, vista la loro presenza in tutto il resto della valle Imagna e della valle Brembana.\nL'unico reperto di origine tardo-romana potrebbe essere un'acquasantiera, conservata nella chiesa di San Defendente, tuttavia di difficile collocazione temporale.\n\u00c8 comunque in epoca medievale che il paese comincia ad assumere una fisionomia ben precisa, con le numerose contrade unite in un'unica entit\u00e0 amministrativa. Fu comunque un periodo molto travagliato, visto che nella zona imperversarono scontri cruenti, molto pi\u00f9 che nelle altre zone della provincia bergamasca, tra guelfi e ghibellini.\nQuesto per il fatto che la valle Imagna, prevalentemente guelfa, era in netta contrapposizione con l'attigua valle Brembilla, schierata con i ghibellini. In tutta la zona sorsero numerose fortificazioni e Roncola, situata in una posizione dominante e strategica, si dot\u00f2 di alcune costruzioni a scopo difensivo, delle quali restano tracce in localit\u00e0 \"C\u00e0 Baetti\".\nTuttavia le cronache non raccontano di particolari scontri avvenuti in territorio della Roncola, che probabilmente ebbe un ruolo secondario nelle suddette vicende belliche. Si sa che la famiglia pi\u00f9 in vista era quella dei \"Rota\", come si evince dal ritrovamento di stemmi del casato in alcune costruzioni site nella contrada \"Mezzola\".\nI secoli successivi videro pochi fatti di rilievo coinvolgere la piccola comunit\u00e0 che, forte del proprio isolamento, segu\u00ec le vicende del resto della provincia senza parteciparvi in modo diretto.\nUn unico sussulto si ebbe nel 1848 quando Federico Alborghetti promosse la \"guerriglia di Palazzago\" contro i dominatori austriaci, i cui combattimenti si spinsero sulle pendici dell'Albenza fino ad arrivare alla Roncola, senza coinvolgerne la popolazione. E fu nei paraggi del paese che il patriota si rifugi\u00f2 al termine del moto rivoluzionario, per poi riparare in Svizzera.\nL'economia del paese \u00e8 sempre stata caratterizzata da una forte impronta rurale, basata su elementi quali l'agricoltura e l'allevamento, sostituiti a partire dal XX secolo dall'industria del turismo. Questa nuova vocazione del paese non ha portato stravolgimenti urbanistici, e si \u00e8 sviluppata sempre nel rispetto dell'ambiente e della tradizione rurale.\nIn questo contesto si possono compiere un gran numero di escursioni adatte ad ogni tipo di esigenza: sia semplici passeggiate che percorsi impegnativi, fino alla possibilit\u00e0 di utilizzare proficuamente la mountain bike.\nMeritano infine menzione i resti delle fortificazioni medievali, situate in localit\u00e0 \"C\u00e0 Baetti\".\nMonumenti e luoghi d'interesse.\nArchitetture religiose.\nDi grande importanza \u00e8 la chiesa parrocchiale di San Bernardo, risalente al XV secolo. Riedificata nel 1811 con una struttura ad una sola navata, presenta dipinti di notevole pregio, tra cui spicca la \"Vergine in gloria\" attribuito a Girolamo Forabosco o a Gian Paolo Cavagna e il prezioso polittico di Giovan Battista Moroni raffigurante la \"Madonna con il Bambin Ges\u00f9\".\nSulla torre campanaria \u00e8 ospitato un concerto di cinque campane in \"re maggiore\" datato 1857, a opera della fonderia Giorgio \"Pruneri\" di Grosio (SO). Purtroppo la requisizione bellica della seconda guerra mondiale non risparmi\u00f2 questo concerto, che vide l'asportazione delle due campane minori. Solo al termine del conflitto, nel 1950, il concerto fu completato con il reintegro dei due bronzi ad opera della fonderia Daciano Colbachini di Padova.\nTra gli edifici sacri riscuote grande interesse anche la chiesa sussidiaria di San Defendente, anch'essa edificata nel corso del XV secolo. Dotata di una struttura semplice, possiede al proprio interno un'acquasantiera formata da un capitello romanico di incerta origine, nonch\u00e9 affreschi di Angelo Baschenis.\nSempre in ambito campanario, ricordiamo le quattro campane della torre, la pi\u00f9 piccola risalente al XIII secolo e di nota La4. Del concerto, la grossa venne requisita per scopi bellici e ripristinata sempre da \"Daciano Colbachini\" assieme alle due campane della parrocchia, e quindi datata 1950. Nel 1989 l'allora parroco effettu\u00f2 un'aggiunta di due ulteriori campane commissionate alla fonderia \"Roberto Mazzola\" di Valduggia (VC), in modo da ottenere un concerto di 4 campane. Il concerto \u00e8 completamente manuale con azionamento mediante corde.\nSport.\nLa societ\u00e0 di calcio a 5 del Forchetta d'Oro disputa il campionato CSI della provincia di Bergamo."}
{"id": "35329", "revid": "322321", "url": "https://it.wikipedia.org/wiki?curid=35329", "title": "Rota d'Imagna", "text": "Rota d'Imagna (\"R\u00f6da\" in dialetto bergamasco) \u00e8 un comune italiano di abitanti della provincia di Bergamo in Lombardia.\nSituato in Valle Imagna, laterale della Val Brembana, dista circa 26 chilometri a nord-ovest dal capoluogo orobico.\nStoria.\nI primi insediamenti umani presenti sul territorio comunale sono databili all'et\u00e0 del bronzo, come \u00e8 stato possibile stabilire grazie al ritrovamento di frammenti scheletrici e di suppellettili inseriti in un corredo funerario. Questi reperti, rinvenuti nella \"Grotta dei Polacchi\", sono ora conservati presso il museo archeologico di Bergamo.\nLe successive epoche non hanno lasciato resti sul territorio, anche se probabilmente vi furono piccoli nuclei abitativi in epoca romana e longobarda.\nQueste tesi paiono essere suffragate dal significato etimologico che, secondo alcuni, deriverebbe dalla voce latina \"rupta\", inteso come una via aperta tra ostacoli. Altre ipotesi vedrebbero risalire il significato etimologico dal lemma longobardo \"Rothar\" (persona rossa di pelo), che implicherebbe quindi la presenza di genti di stirpe longobarda.\nUn'ultima interpretazione vorrebbe invece riferire il nome a \"ruota\", elemento compreso anche nello stemma della famiglia Rota, che da qui ebbe origine.\n\u00c8 comunque in epoca medievale che il paese comincia ad assumere una fisionomia ben precisa, tanto da essere citato in documenti ufficiali per la prima volta nell'anno 1151. Composto principalmente dai nuclei di \"Rota Dentro\" e \"Rota Fuori\", nonch\u00e9 da svariate contrade, vide imperversare in epoca medievale scontri cruenti, molto pi\u00f9 che nelle altre zone della provincia bergamasca, tra guelfi e ghibellini.\nQuesto per il fatto che la valle Imagna, prevalentemente guelfa, era in netta contrapposizione con l'attigua valle Brembilla, schierata con i ghibellini: in tutta la zona sorsero castelli e fortificazioni, e Rota non fu da meno.\nI primi scontri videro prevalere i guelfi, tanto che i ghibellini chiesero aiuto ai Visconti, signori di Milano. Questi riuscirono a sconfiggere gli avversari e ad estendere il proprio dominio sulle valli della zona. Il modo con cui infierirono sugli avversari port\u00f2 i guelfi a cercare pi\u00f9 volte la vendetta con ulteriori uccisioni.\nDopo continui ribaltamenti di fronte il dominio dei Visconti e dei ghibellini fu definitivo, seguito da ulteriori saccheggi nel 1382, nel 1398 e nel 1404. Una leggenda racconta di un raccapricciante episodio avvenuto al termine di quest'ultima battaglia che vide protagonista tale Andrea, abitante di Rota. Fatto prigioniero, venne barbaramente decapitato, tanto che gli avversari giocarono con la sua testa, facendola rotolare con ripetuti calci.\nLa situazione si rovesci\u00f2 quando la zona pass\u00f2 sotto il controllo della repubblica di Venezia che, in contrapposizione con i Visconti, sosteneva lo schieramento guelfo. Seguirono distruzioni nei confronti dei possedimenti ghibellini, mentre i paesi guelfi, tra cui Rota, ebbero un trattamento di favore come citato in documenti dell'epoca:\nNel corso degli anni and\u00f2 acquisendo sempre maggiore prestigio la locale famiglia dei Rota, che si stabil\u00ec a Venezia e diede numerose personalit\u00e0 di spicco alle istituzioni lagunari. Altro personaggio di prestigio nato nel paese fu Giacomo Quarenghi, rinomato architetto e pittore vissuto tra il XVIII ed il XIX secolo.\nI secoli successivi videro pochi fatti di rilievo coinvolgere la piccola comunit\u00e0 che, forte del proprio isolamento, segu\u00ec le vicende del resto della provincia senza parteciparvi in modo diretto.\nI comuni di \"Rota Dentro\" e \"Rota Fuori\" rimasero distinti fino al 1927 quando vennero fusi nella nuova entit\u00e0 amministrativa \"Rota d'Imagna\"\nMonumenti e luoghi d'interesse.\nIl recente rilancio del turismo ha fatto s\u00ec che il paese di Rota Imagna diventasse il principale centro turistico della valle. Questo grazie alla gradevole posizione si possono compiere un gran numero di escursioni adatte ad ogni tipo di esigenza: sia semplici passeggiate che percorsi impegnativi, fino alla possibilit\u00e0 di utilizzare proficuamente la mountain bike.\nMolto importante \u00e8 la \"chiesa parrocchiale di Rota Dentro\", dedicata a San Gottardo. Edificata nel 1496 ma elevata a rango di parrocchiale soltanto un secolo pi\u00f9 tardi, presenta un portale in granito e numerose opere, tra le quali spiccano quelle di Carlo Ceresa ed alcuni intarsi di pregevole fattura.\nNon \u00e8 da meno la \"chiesa parrocchiale di Rota Fuori\", dedicata a San Siro di Pavia. Documentata a partire dal 1470, venne riedificata nel 1765. Anch'essa possiede numerose opere di grande importanza tra cui quelle di Gaetano Peverada, di Pier Francesco Mazzucchelli e di Carlo Ceresa, ma anche stucchi ed intagli del XVII secolo, ed una vasca battesimale datata 1614.\nMeritano inoltre menzione \"Ca' Piatone\", villa signorile del XVII secolo dotata di archi e portici in pietra a vista, dove nacque Giacomo Quarenghi, e \"Villa Mazzucotelli\" con un grande giardino.\nMolto caratteristici sono infine il \"borgo di Chignolo\", piccolo nucleo di stampo rurale a cui si accede tramite un sentiero su cui si trova il \"Ponte del Follo\", costruito con una struttura ad unica arcata in pietra."}
{"id": "35334", "revid": "125918576", "url": "https://it.wikipedia.org/wiki?curid=35334", "title": "Agrate Conturbia", "text": "Agrate Conturbia (\"Agr\u00e0 e Cont\u00f2rbia\" in piemontese, \"Agraa e Contorbia\" in lombardo) \u00e8 un comune italiano di abitanti della provincia di Novara in Piemonte.\nIl comune \u00e8 diviso nelle due frazioni di Agrate e Conturbia.\nI centri sono situati sul territorio lievemente collinoso compreso tra Cressa e Borgo Ticino a sud del Lago Maggiore.\nStoria.\nIl toponimo Agrate, anticamente \"Agredade Curtis o Agredade\", risale al nome di persona romano \"Acrius\", seguito dal suffisso \"-atum\"; secondo altri storici ad \"agr-et-atum\", luogo dei campi .\nAgrate viene indicata dagli storici come un'antica stazione romana, tesi dimostrata dal ritrovamento di cippi, reperti e iscrizioni.\nLe prime descrizione fanno menzione che vi si stanziasse la V legione romana, comandata da Pallante, amico di Caligola e probabile fondatore di Pallanza.\nAlcuni autori riconoscono invece Conturbia come un antichissimo insediamento su palafitte, meno antiche di quelle di Mercurago, nei pressi di Arona, distanti pochi chilometri.\nA dimostrazione di un passato antico si trova documentato di un \"Vir magnificus\" (Personaggio Illustre), un certo Rutterpert da Agredate disponesse di propriet\u00e0 terriere \"in limite comitato Plombense\".\nAlcune ricerche hanno dimostrato che nel X secolo i signori \"Da Conturbia\" erano \"boni homini\" e consiglieri del vescovo di Novara.\nL'imperatore Ottone I divenuto proprietario della \"Curtis Regia di Agredade\", ne fece dono ai canonici di San Giulio.\nAgrate poi fece parte del feudo dei Conti di Castello, passando ai Gattico prima e nel 1412 a Lancellotto ed Ermes Visconti.\nSuccessivamente Filippo Maria Visconti assegn\u00f2 il feudo ai Borromeo che lo mantennero fino al XVIII secolo.\nAgrate e Conturbia ebbero ognuna il proprio castello. Il Comune di Agrate assunse l'attuale denominazione dal 31 maggio 1863, a seguito della deliberazione comunale del 29 novembre 1862, resa effettiva con regio decreto 8 aprile 1863 n. 1234 .\nMonumenti e luoghi d'interesse.\nCastelli di Agrate e Conturbia.\nDel Castello di Agrate sono rimaste poche parti originarie.\nRimane intatto lo stemma dei Conti di Castello, signori di Agrate nell'XI secolo.\nA seguito di una parziale distruzione avvenuta nel 1400 ha subito diverse trasformazioni che non consentono di stabilirne la forma originaria.\nIl Castello di Conturbia invece fa pensare in origine a un edificio a struttura quadrangolare, e a seguito della sua posizione strategica, fortificato.\nAnche in questo caso, dopo successive trasformazioni in villa gentilizia non \u00e8 possibile darne una chiara identificazione della struttura originaria.\nParrocchiale di San Vittore.\nDocumentata gi\u00e0 nel 976 come \"Basilica sanctis Victoris constructa infra castro Agedade\", la Parrocchiale di San Vittore che sorge al centro di Agrate, viene considerato un edificio particolarmente interessante.\nNel 1600 viene descritta \"in pietra squadrata coperta in legname\", subendo nei secoli successivi sostanziali ristrutturazioni.\nBattistero.\nIl monumento pi\u00f9 importante del paese \u00e8 il Battistero, costruito in stile romanico nel XII secolo, che sorge nella frazione Agrate.\nGli storici sono soliti datare la parte inferiore del battistero attorno all'anno 930, e la sua parte superiore al 1120 circa.\nLa parte inferiore \u00e8 realizzata sulle fondamenta di un preesistente edificio, riconoscibile fino a 30\u201350\u00a0cm in elevazione dal suolo, probabilmente un sacello o delubro (santuario) di epoca romana; essa si presenta a pianta circolare, edificata in pietra squadrata nella parte anteriore e in ciottoli di fiume in quella posteriore.\nLa parte superiore, a pianta ottagonale, \u00e8 realizzata in pietre squadrate regolari, ornata in alto da una cornice ad archetti pensili, suddivisi a gruppi di tre per ogni lato, e da alte e strette finestrelle a doppia strombatura.\nNell'interno, sono presenti la vasca a scalini e un affresco quattrocentesco.\nChiesa di San Giorgio.\nA Conturbia ha sede la Chiesa di San Giorgio.\nDatabile prima dell'anno 1000, consacrata a seconda degli storici fra il 1122 ed il 1148 dal vescovo Litifredo.\nHa subito profonde ristrutturazioni, mantenendo per\u00f2 intatta la facciata originale a capanna, in pietra squadrata, con finestra a forma di croce e portale con archivolto in pietra.\nIl pronao risulta invece un'aggiunta del XVII secolo. Vi si possono ammirare affreschi molto antichi.\nChiesa di Santa Maria della Valle.\nPiccolo gioiello architettonico, probabilmente il pi\u00f9 antico del paese \u00e8 la Chiesa di Santa Maria della Valle, costruita secondo alcuni storici intorno al 1100 su un antico tempio dedicato a Minerva.\nLa costruzione \u00e8 in ciottoli disposti a spina di pesce e blocchi squadrati in pietra.\nHa subito nel tempo diverse ristrutturazioni, \u00e8 dotato di aula unica semicircolare con una volta a botte e nell'attuale sottotetto \u00e8 ancora visibile parte di un precedente affresco.\nConserva attualmente dei pregevoli affreschi del XVI secolo: \"Cristo\" nella mandorla, \"Simboli degli Evangelisti\" e una pletora di \"santi\" con cartiglio.\nEconomia.\nIl comune al giorno d'oggi non \u00e8 pi\u00f9 un paese a prevalente attivit\u00e0 agricola.\nPur essendo un territorio poco distante da Milano, (circa 50\u00a0km), dispone di un ottimo patrimonio boschivo.\nGrazie a tale caratteristica, nel territorio del comune si trova il Parco faunistico \"La Torbiera\", composto da un'area aperta al pubblico e da una zona protetta per la salvaguardia della fauna selvatica.\nIl parco copre un'area di 40 ettari di torbiera.\nIl Golf Club di Agrate Conturbia ha ospitato le edizioni dell'Open d'Italia maschile di golf nel 1991 e nel 1998.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nCuriosit\u00e0.\nAgrate Conturbia \u00e8 il paese da cui proviene la famiglia del campione di calcio Michel Platini, ex presidente dell'UEFA."}
{"id": "35335", "revid": "125934834", "url": "https://it.wikipedia.org/wiki?curid=35335", "title": "Ameno", "text": "Ameno (\"Am\u00e9n\" in piemontese e in lombardo) \u00e8 un comune italiano di 834 abitanti della provincia di Novara in Piemonte.\nGeografia e territorio.\nIl territorio comunale \u00e8 situato su di un ampio balcone naturale che si affaccia sulla riva orientale del Lago d'Orta. Il borgo \u00e8 circondato da boschi cedui, ed \u00e8 un frequentato centro di soggiorni estivi con numerose residenze poste lungo la strada che corre a mezzacosta tra il monte e il lago. Il territorio si estende dai 380 ai 788\u00a0m s.l.m. per arrivare ai rilievi che dividono il Lago d'Orta dalla Valle dell'Agogna e racchiude al centro il capoluogo e pi\u00f9 in basso la frazione \"Vacciago\", con i piccoli borghi di \"Vacciaghetto\" e \"Lortallo\".\nAmeno, che si \u00e8 gemellato nel 2007 con il comune francese di Commelle-Vernay (dipartimento della Loira) faceva parte della Comunit\u00e0 montana Due Laghi, Cusio Mottarone e Val Strona.\nIl 26 settembre 2012 gli \u00e8 stata concessa la bandiera verde e il marchio \"Borgo sostenibile del Piemonte - Localit\u00e0 per un turismo pi\u00f9 responsabile\" conferita a comunit\u00e0 locali che si sono distinte per le buone pratiche ambientali attuate.\nStoria.\nLe ricerche archeologiche condotte nella frazione di Lortallo tra il 1915 e il 1938, hanno messo in luce una delle pi\u00f9 importanti necropoli degli inizi della prima Et\u00e0 del Ferro (denominata Ameno F). L'insieme delle necropoli presenta tombe databili dal IX al V secolo a.C. e i ritrovamenti sono inquadrabili nell'ambito della Cultura di Golasecca, espressione comune a diversi gruppi tribali celtici vissuti nella prima et\u00e0 del Ferro nella Lombardia occidentale, nel Novarese e nel Cantone Ticino. Il territorio di Ameno ha per\u00f2 restituito anche altre interessanti testimonianze del popolamento antico del Cusio, che vanno dalla media et\u00e0 del Bronzo (XVI - XIV secolo a.C.) al periodo romano imperiale.\nL'importanza del sito di Ameno in et\u00e0 preistorica e protostorica si comprende facilmente se si considerano la conformazione del territorio e la sua posizione. Il fertile e salubre terrazzo su cui si estende oltre a offrire terreni adatti alle colture e al pascolo consentiva il controllo di un punto di passaggio obbligato, posto strategicamente tra il lago e la valle dell'Agogna. Il lago costituiva un facile collegamento con l'Ossola e i passi alpini; la valle dell'Agogna era un itinerario terrestre attivo dalla pi\u00f9 antica preistoria, probabilmente pi\u00f9 adatto alla transumanza delle mandrie di animali dalla pianura novarese ai monti piuttosto che allo scambio di merci, che preferivano invece la via d'acqua del Ticino. In et\u00e0 romana la via fu potenziata con la costruzione di una strada da Novara all'Ossola, come testimoniano i numerosi ritrovamenti romani che ne punteggiano il tragitto pi\u00f9 probabile.\nNon si possono infine dimenticare i sentieri che agevolmente potevano condurre dal Cusio al Verbano, che in et\u00e0 preistorica costituiva col Ticino e il Po la pi\u00f9 importante via commerciale tra l'Adriatico e le Alpi.\nI pi\u00f9 antichi ritrovamenti.\nNel 1992 non distante dal cimitero di Ameno, in localit\u00e0 Borgo del Magnano, durante lavori per la posa di una staccionata, venne rinvenuto, e segnalato da un abitante del luogo, Walter Baronchelli, un notevole quantitativo di materiale ceramico, dell'et\u00e0 del bronzo, ora conservato presso il Comune di Ameno. Un successivo saggio di scavo effettuato nel 1994 mise in luce uno strato di ceramica di uso domestico proveniente da un insediamento ubicato nelle vicinanze, databile al Bronzo Medio.\nI \"sepolcreti\" di Lortallo.\nAi piedi della cresta su cui sorge la frazione di Lortallo (467 m s.l.m.) vi \u00e8 una piccola valle che la separa dal motto della cascina Garulo e dal Monte Mesma (576 m s.l.m.). Vi si accede facilmente da nord e risalendo dal rio Membra, un piccolo affluente dell'Agogna. A sud la valle si restringe e si esaurisce ai piedi del Mesma.\nIn questo luogo nel 1915, costruendosi la moderna strada per Bolzano Novarese, venne scoperta la prima tomba della necropoli. Da allora e per pi\u00f9 di trent'anni Pietro Barocelli, uno dei padri della paletnologia italiana, e l'ingegnere Giulio Decio, Ispettore onorario della Soprintendenza, condussero campagne sistematiche di ricerca che portarono alla scoperta di numerose sepolture attribuibili soprattutto alla prima et\u00e0 del Ferro.\nLe aree archeologiche di Lortallo, denominate \"sepolcreti\", vennero indicate dagli scopritori con lettere dell'alfabeto:\nLe tombe, secondo l'uso della Cultura di Golasecca, erano a incinerazione indiretta, con la deposizione delle ossa del defunto, degli oggetti personali (fibule di bronzo e ferro, pendagli e bracciali in bronzo) e delle ceneri del rogo funerario entro un'urna ceramica.\nNelle fasi pi\u00f9 antiche questa era deposta, talora coperta da una scodella usata come coperchio, in una semplice buca nel terreno o in una piccola cassetta realizzata con sottili lastre di pietra. Nelle fasi pi\u00f9 recenti si ha l'arricchimento del corredo funerario con la deposizione di vasi accessori all'interno di ciste di pietra realizzate con grosse lastre. Non mancano inoltre pozzetti foderati con ciottoli a formare una piccola volta. Sono state anche individuate strutture in pietra costruite sopra e attorno alle tombe, con funzione di segnacoli per le sepolture stesse.\nCome resti di offerte devono essere interpretati alcuni pozzetti scavati nelle vicinanze delle tombe e i numerosi frammenti ceramici rinvenuti nel terreno circostante. L'acidit\u00e0 del terreno, che non consente la conservazione di resti organici, ha distrutto le tracce di offerte di cibi vegetali ed animali ai defunti. All'interno delle urne cinerarie si sono talora conservate nocciole carbonizzate, che erano state deposte sulla pira funeraria assieme al defunto.\nIn molti casi all'interno dei cinerari si \u00e8 osservata la presenza di bicchieri ceramici con la funzione di contenitori per bevande offerte ai defunti. Gli studi condotti su necropoli coeve hanno permesso di stabilire trattarsi di birra o di vino.\nAmeno A.\nIl 22 luglio 1915, in localit\u00e0 Lortallino, durante i lavori di sterro della strada da Bolzano Novarese ad Ameno, vennero individuate due sepolture. Le ricerche condotte dalla Soprintendenza per verificare se si trattasse di tombe isolate o di una necropoli ebbero inizialmente esito negativo, ma si intu\u00ec che nell'area dovevano essere presenti altre sepolture.\nNell'estate 1936, a seguito del ritrovamento fortuito di una nuova tomba (A 140), l'Ispettore onorario ai Monumenti per la Riviera di San Giulio, ingegnere Giulio Decio, condusse nuovi scavi, individuando altre tre sepolture (A 141-143).\nI materiali individuati sono databili dal Golasecca I C al II A (690-550 a.C.).\nAmeno B.\nNel 1916 in localit\u00e0 Lortallino vennero scoperte casualmente due sepolture. Gli scavi sistematici condotti sotto la direzione del Barocelli nel 1917 e nel 1920 consentirono il ritrovamento di altre 42 sepolture a pozzetto difese da lastre litiche, contornate e coperte da strutture, lastricati e muretti in pietra a secco.\nAd Ameno B le sepolture con sovracoperture rappresentano un'alta percentuale delle deposizioni e non sono collegabili a corredi di particolare importanza, ma presentano un'interessante analogia con quelle delle necropoli di Minusio, Solduno e Mesocco nel Cantone Ticino, dove \u00e8 certa la relazione tra la loro forma e il sesso del defunto, con l'utilizzo di lastricati circolari per le sepolture maschili e rettangolari per quelle femminili.\nLa necropoli Ameno B fu utilizzata dal Golasecca I C al II A-B (690-525 a.C.).\nAmeno C.\nL'anno 1899 nella zona di Lortallo, costruendosi una fabbrica di propriet\u00e0 dello stesso Decio vennero alla luce, in terreno rimescolato di carboni, vari oggetti di et\u00e0 gallo romana. Nel settembre 1919, altri lavori ivi condotti portarono alla luce frammenti fittili di et\u00e0 romana.\nAmeno D.\nNel 1923 nel parco della villa Broglio, vicino alla cascina Pasquirolo, furono rinvenuti casualmente alcuni frammenti fittili romani e, poco distante, una tomba a cremazione contenente una moneta imperiale corrosa di medio bronzo, di et\u00e0 augustea. Nel 1926, nella stessa localit\u00e0 furono scoperti i resti di un muretto con materiali gallo romani.\nAmeno E.\nLa prima tomba (E 47) fu individuata gi\u00e0 il 10 giugno 1915 alle falde occidentali del monte Mesma durante lo sterro per l'ampliamento della strada campestre destinata a divenire la carrozzabile da Bolzano Novarese ad Ameno. Il Barocelli, recatosi sul luogo per accertamenti, not\u00f2 le tracce di manomissione di altre tombe, di cui si rinvenne \u201cuna quantit\u00e0 grandissima di frammenti fittili, misti a ossa combuste e a scarsissime tracce di oggetti di bronzo\u201d.\nNuovi saggi condotti da Pietro Barocelli e dal Decio nel 1922-1923 a nord della strada in localit\u00e0 Mesma consentirono l'individuazione di altre sepolture (E 48-63), con abbondante corredo ceramico e con alcune sovrastrutture di pietra. L'area appariva disturbata da interventi di epoca romana (furono rinvenuti tegole e mattoni frammisti a cumuli di pietrame), mentre la necropoli sembrava esaurirsi sul bordo di un'antica torbiera.\nLe tombe si inquadrano principalmente nella fase Golasecca I C (690 \u2013 600 a.C.)\nAmeno F.\nI primi scavi nella zona del sepolcreto F, a breve distanza da Ameno E, vennero eseguiti all'inizio del 1928. In quell'anno, necessitando di pietre da costruzione, il Decio fece eseguire degli scavi in un suo campo ai piedi del Mesma, dove emergevano i resti di un muricciolo in pietra, rinvenendo alcune tombe della prima et\u00e0 del ferro e gallo romane. Gli scavi si protrassero a varie riprese fino al 1936 portando alla luce numerose sepolture (F 64-138).\nLa necropoli \u201cF\u201d di Ameno, la pi\u00f9 antica tra quelle individuate ad Ameno \u00e8 una delle pi\u00f9 importanti per lo studio degli inizi dell'Et\u00e0 del Ferro nell'ambito della Cultura di Golasecca. Caratteristiche di questa necropoli sono le urne cinerarie biconiche o biconico ovoidi con decorazione realizzata a falsa cordicella e coppie di bugnette sulla massima espansione e le urne ovoidi con decorazione a riquadri metopali con motivi geometrici o figurati.\nQuesti ultimi, rari nell'ambito della cultura golasecchiana che predilige la decorazione geometrica, sono figure stilizzate di quadrupedi, generalmente interpretate come equini. I \u201ccavallini\u201d di Ameno, cronologicamente circoscrivibili al IX secolo a.C., sono forse da porre in relazione con la coeva diffusione dell'equitazione in Italia settentrionale e il conseguente declino della pi\u00f9 antica tradizione del combattimento coi carri. Non sembra casuale che questo motivo figurativo sia diffuso principalmente nell'area tra Ameno e Castelletto Ticino, territorio che ancora oggi offre caratteristiche ideali per l'allevamento dei cavalli.\nLa necropoli F fu utilizzata per diversi secoli. Bench\u00e9 la fase di maggior frequentazione sia il Golasecca I A1 (c. 935\u00a0\u2013 800 a.C.), non mancano infatti tombe isolate pi\u00f9 recenti fino al G. II B (525-480 a.C.) e all'epoca gallo romana.\nIl sepolcreto G.\nUna nuova area di necropoli fu scoperta casualmente, ancora dal Walter Baronchelli, nel 1976. Durante lavori di sbancamento, ad un centinaio di metri a sud del sepolcreto F vennero alla luce numerosi frammenti fittili riferibili a tombe dell'et\u00e0 del ferro sconvolte dai lavori e si poterono recuperare due sepolture intatte con relativa ceramica ben conservata olle, vasi e scodelle ad alto piede databili al Golasecca II. Nell'area non furono effettuati ulteriori scavi. I reperti furono consegnati al comune e poi depositati dalla Soprintendenza Archeologica nel Museo di Antichit\u00e0 di Torino.\nIl Monte Mesma.\nParallelamente alle ricerche nelle aree di necropoli, sempre Giulio Decio condusse saggi di scavo sulle pendici del monte Mesma, sotto il convento francescano dove erano stati rinvenuti frammenti laterizi di epoca romana. Le ricerche portarono all'individuazione, in vari punti, di frammenti di ceramica domestica protostorica in giacitura secondaria, fibule di bronzo e resti di fittili di et\u00e0 gallo romana. Queste scoperte indussero il Decio ad ipotizzare la presenza di un abitato sulla ben munita sommit\u00e0 del Monte Mesma, da cui si domina facilmente il territorio circostante.\nUna conferma indiretta della valenza strategica del luogo, a distanza di secoli, \u00e8 data dall'edificazione nel medioevo di un castello, probabilmente nel 1200, da parte del Comune di Novara. Sulle rovine di questo venne in seguito costruito l'attuale convento francescano.\nLe necropoli scoperte a Lortallo si collocavano lungo la principale via di accesso all'abitato, secondo un uso ampiamente attestato nella prima et\u00e0 del Ferro. Il villaggio sul Mesma era il pi\u00f9 importante, ma probabilmente non l'unico centro abitato. Secondo l'uso del mondo golasecchiano nuclei minori, legati al principale da vincoli di natura clanica, dovevano sorgere sulle alture circostanti. Resti ceramici coevi sono stati infatti recuperati a Lortallo e sul colle di Buccione.\nL'et\u00e0 romana.\nIl periodo romano \u00e8 meno documentato ad Ameno rispetto alla protostoria. A Lortallo e sul Mesma non mancano tracce di frequentazione, ma trattandosi di materiali isolati e rinvenuti casualmente non \u00e8 al momento possibile ricostruire il quadro generale dell'insediamento.\nI ritrovamenti effettuati sul resto del territorio sono purtroppo andati dispersi, come il vaso romano rinvenuto a circa un metro di profondit\u00e0 nel 1931, all'interno del parco della villa Calabi, a Vacciago. Nel 1693, come scrive lo storico Lazzaro Agostino Cotta, Giovanni Battista Bertochino aveva rinvenuto alcune monete romane imperiali del III e IV secolo in un suo fondo nella localit\u00e0 \u201ccastello\u201d.\nMonumenti e luoghi d'interesse.\nLa Parrocchiale dell'Assunta \u00e8 ben visibile anche da lontano grazie al suo campanile a cuspide. A tre navate, \u00e8 stata eretta nella prima met\u00e0 del XIV secolo sul luogo dove sorgeva un'antica chiesa che la tradizione vuole fondata da San Giulio. Il campanile \u00e8 stato costruito nel 1505 con grosse pietre in granito, in stile tardo-romanico e rinascimentale. Nei secoli XVII e XVIII il comune ha conosciuto una notevolissima fioritura artistico-religiosa con la costruzione ed il restauro in forme barocche di ben sedici chiese ognuna dotata di pregevoli affreschi e arredi. Notevoli esempi si trovano nell'architettura cusiana dell'epoca: la facciata della Chiesa di San Giovanni Battista, quella di San Rocco nel capoluogo e di San Giovanni Battista in localit\u00e0 Cassano.\nNella frazione di Vacciago \u00e8 da notare la pregevole architettura della Casa Calderara, con il suo triplice loggiato rinascimentale. \u00c8 la sede della \"Fondazione Calderara\" una galleria d'arte contemporanea, fondazione creata dal pittore Antonio Calderara (Abbiategrasso 1903 - Vacciago di Ameno 1978) che alla sua morte ha voluto mettere a disposizione del pubblico la sua casa, la sua raccolta di quadri e quella di altri artisti di avanguardia con cui aveva rapporti di amicizia e collaborazione artistica.\nAltri notevoli esempi rinascimentali sono la Chiesa di Sant'Antonio, del XVI secolo, e lo scenografico Oratorio di Sant'Anna, situato nella localit\u00e0 di Vacciaghetto, come pure il Santuario della Madonna della Bocciola. Il santuario ricorda l'apparizione della Vergine, su di un cespuglio di biancospino ad una pastorella muta, Giulia Manfredi, che nel 1564, pregava devotamente presso la cappella rustica. La ragazzina prese a parlare, ma solo per pochi giorni, perch\u00e9 secondo le testimonianze presto mor\u00ec in chiesa ai piedi del pulpito.\nViene annualmente celebrata una festa religiosa alla prima domenica di settembre e richiama sempre una gran numero di persone. Troviamo nella frazione di Lortallo, un piccolo oratorio barocco dedicato a San Grato che custodisce la \"pala\" di Giovan Battista Discepoli con la \"Madonna col Bambino e i Santi Grato e San Bernardo di Mentone\". Nei pressi vicino al seicentesco Oratorio di San Grato esiste un torrione risalente al XIII secolo. Una seconda torre si trova inglobata all'interno di un'abitazione privata.\nSul Monte Mesma si trova il Convento Francescano, edificato nel 1619 sulle rovine di un castello. Quest'ultimo era stato costruito nel 1200 dal comune di Novara e distrutto nel 1358 dagli uomini di Lortallo ed Ameno, inferociti dai continui soprusi ai loro danni. Il convento \u00e8 composto da una chiesa a capanna affiancata da due pregevoli chiostri barocchi dai grigi tetti in pietra. All'interno si trova un'antica e notevole grande stufa in marmo serpentino d'Oira che tuttora serve per riscaldare, durante l'inverno, le meditazioni e le preghiere dei frati che vivono nel convento francescano. Qui, nella notte di capodanno si svolge da anni una veglia per la pace che richiama giovani da tutta la provincia.\nCultura.\nNella frazione di Vacciago si trova una collezione di arte contemporanea che l'artista Antonio Calderara volle lasciare come testimonianza delle tendenze artistiche d'avanguardia dal 1920 circa al 1978, anno della sua morte. Vi si possono ammirare un totale di 327 opere di 133 autori diversi di fama mondiale.\nSul monte Mesma sorge un cinquecentesco convento francescano, inserito in una Riserva Naturale.\nNello spazio museale, allestito presso il palazzo municipale, sono esposte pregevoli tele del XVII secolo e vi si tengono mostre di arte contemporanea.\nNella vicina chiesa si trova una grande tela raffigurante il Concilio di Trento. Il comune di Ameno aderisce all'Ecomuseo del Lago d'Orta e Mottarone.\nNel mese di giugno ad Ameno si svolge un importante festival blues chiamato \"Amenoblues\".\nEconomia.\nLa popolazione del comune in passato viveva principalmente di agricoltura e di allevamento attivit\u00e0 ormai assai ridotta. Nel territorio operano anche aziende artigianali ed una articolata rete commerciale.\nMolti amenesi trovano lavoro nei comuni vicini. \nGrazie al pregevole patrimonio artistico il comune ha, negli ultimi anni, aumentato il flusso turistico.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35336", "revid": "265990", "url": "https://it.wikipedia.org/wiki?curid=35336", "title": "Armeno (Italia)", "text": "Armeno (\"Armagn\" in piemontese e in lombardo) \u00e8 un comune italiano di abitanti della provincia di Novara in Piemonte.\nSorge sulle alture al di sopra del Lago d'Orta a quota 523 m s.l.m. \u00c8 il comune pi\u00f9 settentrionale della provincia, oltre che uno dei pi\u00f9 estesi territorialmente.\nDa sempre luogo di villeggiatura, ha conosciuto il fenomeno dell'emigrazione, curiosamente di una forza lavoro non avvezza a tale pratica, quella del settore alberghiero e della ristorazione. Il fenomeno \u00e8 andato diminuendo negli ultimi anni, riuscendo persino ad accogliere emigranti provenienti dal sud. Si sono spopolate quasi contemporaneamente le frazioni di Sovazza e Coiromonte, quest'ultima denominata Coiro fino al 31 dicembre 1868, entrambe gi\u00e0 comuni autonomi e aggregati ad Armeno nel 1928.\nGeografia fisica.\nIl territorio \u00e8 collinare-montuoso e si eleva fino a quasi 1400 m s.l.m., alle pendici del Mottarone. La Strada provinciale 41 parte da Armeno e costituisce la principale via di accesso alla vetta (non a pedaggio).\nStoria.\nArmeno \u00e8 terra di antiche memorie. Il paese (\"Armignus\") \u00e8 citato per la prima volta in un documento risalente al 1061, ma le testimonianze storiche risalgono ad almeno mille anni prima. Sia l'etimologia del nome che ritrovamenti archeologici fanno pensare che il luogo fosse abitato fin da tempi remoti da popolazioni liguri e celtiche, come verificato da un ritrovamento di una tomba risalente al IV secolo a.C. nella zona di Lavignino. In epoca romana il paese era attraversato dalla Strada Settimia costruita ai tempi dell'imperatore Settimio Severo: il paese era un passaggio obbligato per la Svizzera. \nDiverse leggende e tradizioni e reali memorie storiche testimoniano il passaggio di Carolingi e Longobardi.\nIl Medioevo ed il Rinascimento.\nDurante il Medioevo la storia del paese si intreccia con quella della riviera del lago d'Orta, segnata dalla presenza dei vescovi-conti di Novara. \u00c8 necessario arrivare per\u00f2 al Cinquecento ed al Seicento per individuare una cospicua documentazione che riveli l'importanza assunta da Armeno in campo economico rispetto agli altri centri della zona del Cusio. Ed \u00e8 proprio in tale periodo che nascono le confraternite religiose, gli \"oratori\", di cui rimangono presenze importanti.\nLa frazione Sovazza.\nSovazza (\"Soatia\"), il cui nome deriva dal latino, e che, a seconda delle interpretazioni, significa \"luogo confortevole\" o \"associazione di genti\", si trova nella valle dell'Agogna, presso la strada delle \"Due Riviere\", che unisce il Lago d'Orta con il Lago Maggiore. Sulla sua origine mancano documentazioni certe. Sono nate cos\u00ec alcune leggende, che dicono la frazione o fondata da una masnada di briganti o, pi\u00f9 attendibile, da nobili benestanti della Riviera di San Giulio, fuggiti nella valle dell'Agogna in seguito a periodiche incursioni di barbari.\nMonumenti e luoghi d'interesse.\nLa storia religiosa e civile di Armeno rimane tutta raccolta nella parrocchiale di Santa Maria Vergine Assunta, ricca di tesori d'arte e di suggestioni mistiche. Essenziale e severa nella sua romanica semplicit\u00e0, la chiesa offre ancora oggi la pi\u00f9 evidente testimonianza di che cosa sia stata Armeno nell'arco di un millennio. Il luogo vide passare Sant'Antonio da Padova, e poco importa se il suo transito avvenne quando fu un giovane studente. Alcuni storici ritengono che anche Enrico IV, recandosi a Canossa, si fermasse a pregare in questa chiesa, tra le sue alte colonne, mentre la leggenda attribuisce a San Giulio la sua edificazione, avvenuta nel III secolo.\nLa parrocchiale dell'Assunta venne costruita in blocchi squadrati di sasso, con una magnifica facciata, decorata con capitelli e archetti pensili, con raffigurazioni di animali e di teste, secondo la pi\u00f9 tradizionale simbologia medioevale. Gli affreschi al suo interno, affiorano dalla patina di calce che li aveva cancellati dopo le epidemie di peste del Seicento e incantano ancora per la loro genuina bellezza. Ma dove la chiesa di Armeno si distingue ed esprime la sua peculiarit\u00e0 \u00e8 nelle raffigurazioni della Trinit\u00e0. La prima \u00e8 un'impressionante simbologia di tre persone viste attraverso l'immagine di un corpo unico a tre teste.\n\u00c8 una rara testimonianza dell'espressione popolare artistica, stranamente sopravvissuta ai divieti imposti dal Concilio di Trento a queste rappresentazioni antropomorfe. Invece \u00e8 armoniosa e ben conservata un'altra Trinit\u00e0, racchiusa in una \"mandorla\" in stile rinascimentale: in tale immagine il Padre sostiene la croce del Figlio, e su di loro aleggia la colomba dello Spirito Santo. Di notevole valore \u00e8 il dipinto di Fermo Stella da Caravaggio: una stupenda e pietosa \"Deposizione dalla Croce\".\nCultura.\nEventi.\nGli artigiani del legno festeggiano in marzo San Giuseppe a cui \u00e8 dedicata anche una piccola chiesa; quelli dell'edilizia onorano il 31 gennaio San Giulio loro protettore. A \"Sovazza\" in primavera la mostra ovi-caprina richiama pastori e greggi. La ricca civilt\u00e0 che orbita attorno al Mottarone si incontra, ogni anno, a novembre per la sagra della montagna e per il giorno del ringraziamento. Non poteva mancare all'appello il caratteristico e suggestivo convegno degli alberghieri, che si tiene sempre a novembre di ogni anno, per festeggiare e ricordare un altro ritorno: quello di camerieri e cuochi che rientrano nel loro paese di origine dalla stagione estiva trascorsa altrove. \u00c8 stato allestito anche un piccolo museo, inserito nei percorsi dell'Ecomuseo del Lago d'Orta e Mottarone, con oggetti, fotografie e testimonianze di vite vissute tra i potenti della terra.\nLa comunit\u00e0 Mirapuri a Coiromonte.\nIn frazione Coiromonte, ai piedi del monte Fal\u00f2 che domina la pianura novarese da un lato e le Alpi dall'altro, si trova Mirapuri, una comunit\u00e0 di ispirazione induista in cui viene praticata la meditazione yoga integrale. La comunit\u00e0 \u00e8 stata fondata nel 1978 da Michel Montecrossa, musicista cyberpunk.\nEconomia.\n Una professione che risale almeno a quattrocento anni fa: la storia narra di armeniesi \"osti\" e cuochi alla corte del Re di Spagna. Il passato ha continuato a vivere in questo secolo, con i cuochi diventati \"chefs\" famosi. Cos\u00ec pure per i camerieri, diventati \"maitres d'hotel\" nei migliori alberghi. Si ritiene, senza esagerare, che in ogni famiglia del paese vi sia un componente impegnato nel lavoro alberghiero.\nIn paese non si raccolgono pi\u00f9 castagne e noci come una volta, ma i tanti alpeggi di Mergozzolo sono ancora attivi e risuonano dei campanacci. L'allevamento del bestiame \u00e8 ancora un'importante risorsa: al contrario di altre zone qui si registra un aumento del numero di capi di bestiame. L'industria della rubinetteria risale alla fine dell'Ottocento, affiancata poi negli ultimi anni da aziende che producono articoli casalinghi. In pieno sviluppo il settore edilizio, mentre l'artigianato vive un lento declino, soprattutto le industrie del legno, che ad inizio secolo erano le pi\u00f9 fiorenti della zona.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune fa parte della Unione Montana Due Laghi.\nSport.\nCalcio.\nLa squadra di calcio \u00e8 l\"A.C. Armeno 1971 Calcio\" che milita nel girone A piemontese e valdostano di 2\u00aa Categoria. \u00c8 nata nel 1971. I suoi colori sociali sono il rosso granata e il bianco."}
{"id": "35337", "revid": "260676", "url": "https://it.wikipedia.org/wiki?curid=35337", "title": "Arona", "text": "Arona (IPA: , \"Aron-a\" in dialetto locale) \u00e8 un comune italiano di abitanti della provincia di Novara in Piemonte.\nSesto comune della provincia per popolazione, oggi \u00e8 un centro turistico-terziario sulle sponde del lago Maggiore, il cui sviluppo \u00e8 stato favorito dalla sua posizione sulla via del Sempione e dal comodo collegamento con Milano (autostradale e ferroviario).\nNel comune si trova il Parco naturale dei Lagoni di Mercurago, compreso tra i \"siti palafitticoli preistorici attorno alle Alpi\", dal 2011 nell'elenco del patrimonio dell'umanit\u00e0 dell'UNESCO\nGeografia fisica.\nLa citt\u00e0 di Arona \u00e8 situata sulla sponda piemontese del lago Maggiore ed \u00e8 attraversata dal torrente Vevera, che qui sfocia nel lago. All'intorno si estendono i bassorilievi collinari di origine morenica (chiamati \"motti\"), inglobati nel Parco naturale dei Lagoni di Mercurago dove, nel 1860, venne individuato il primo insediamento palafitticolo rinvenuto in Italia. Anche la maggior parte del territorio comunale \u00e8 di tipo collinare, con altitudini che vanno progressivamente digradando da nord verso sud (e da ovest verso est nel centro abitato) dai 513 m di Motto Mirabello (presso la frazione Dagnente) fino ai 195 m in riva al lago.\nI rilievi collinari sono in genere ricoperti da boschi che occupano oltre la met\u00e0 del territorio aronese, sul 33% della superficie si stendono le aree urbanizzate e sul 9% prati o pascoli; percentuali minori sono destinate a parchi, giardini e aree verdi sportive (2,3%), orti, frutteti, vivai e vigneti (1,7%), incolti erbacei (1%) e seminativi (0,4%).\nCollocata nella parte pi\u00f9 meridionale del lago, Arona dista circa 37\u00a0km dal capoluogo provinciale Novara, ma solo una trentina dall'aeroporto di Milano-Malpensa.\nOrigini del nome.\nIl toponimo potrebbe derivare dalle radici celtiche \"art\" (monte) e \"on\" (acqua), con il significato di \"monte sull'acqua\".\nStoria.\nOrigini.\nDa Arona, in epoca romana, passava la \"via Severiana Augusta\", strada romana consolare che congiungeva \"Mediolanum\" (la moderna Milano) con il \"Verbannus Lacus\" (il Lago Verbano, ovvero il Lago Maggiore) , e da qui al passo del Sempione (lat. \"Summo Plano\").\nLa prima documentazione scritta che conferma l'esistenza di una localit\u00e0 socialmente organizzata chiamata Arona risale al 979: si tratta di un'attestazione che consente di individuare tale data solo per induzione, tant'\u00e8 che alcuni storici sostengono invece che si tratti del 963.\nIn ogni caso la presenza dell'uomo in questa parte meridionale del Lago Maggiore \u00e8 confermata ben pi\u00f9 addietro nel tempo e risale alla preistoria; in localit\u00e0 Lagoni infatti, presso la frazione di Mercurago, furono rinvenuti nel 1860 un insediamento palafitticolo risalente all'et\u00e0 del bronzo (attivo dal XVIII al XIII secolo a.C.) e, nel 1971-1972, una necropoli golasecchiana della fine del VI - inizi del V secolo a.C. Tracce umane sono documentate anche nella torbiera di Motto San Carlo, nella quale \u00e8 stata rinvenuta una punta di freccia risalente al Neolitico e l'unico oggetto dell'Et\u00e0 del Rame.\nDei reperti lignei estratti nell'Ottocento, come i resti di tre ruote che giravano in folle sopra un asse centrale ed erano dotate di rudimentali raggi non concentrici e quelli di una piroga scavata in un tronco d'albero, restano solo i calchi in gesso. Furono ricavati dalle impronte nella torba da Bartolomeo Gastaldi, che all'epoca li raccolse e li studi\u00f2 ma non pot\u00e9 trattarli adeguatamente per la conservazione dati i metodi di restauro del tempo cosicch\u00e9, preservati per millenni nelle particolari condizioni ambientali anaerobiche della torbiera, si sbriciolarono per disidratazione poco tempo dopo la loro scoperta. Furono rinvenuti anche i resti di un villaggio le cui capanne erano state costruite ai bordi di uno specchio d'acqua e le cui fondazioni erano state conservate grazie alla torba in cui erano state piantate, oltre a vari oggetti di uso quotidiano in metallo o ceramica: vasetti, fondi di vasi, piatti, frecce, lame di pugnale e altri strumenti di difesa, spilloni di bronzo. Dalla decina di tombe del VI secolo a.C. provengono vasi di pregevole fattura, bracciali, fibule, anelli, ganci di cintura in bronzo. Le ceramiche ritrovate in gran quantit\u00e0 intorno alla Rocca di Arona testimoniano un insediamento successivo a quello dei Lagoni e sono state assegnate alla cultura di Canegrate, Protogolasecca e Golasecca.\nI Celto Galli.\nIl V secolo segna nel basso Verbano un momento di crisi, e soltanto nel III-II secolo ricompare una cospicua presenza di genti, questa volta Celto-Galliche. Risale al II secolo a.C. una pregevole cavigliera in bronzo rinvenuta ai piedi della rocca. \u00c8 proprio in questo periodo che si formano i primi nuclei abitativi socialmente organizzati. L'urbanizzazione della zona \u00e8 pienamente giustificata dalla presenza della Rocca di Arona, una posizione di importanza strategica che non poteva passare inosservata a nessuna popolazione del luogo. Sulla rocca infatti sono presenti i resti di una fortificazione preromana, e a tre chilometri da Arona, il \"campus\" militare di Borgo Agnello e Paruzzaro.\nI Romani e il Medioevo.\nIn epoca romana fu luogo di passaggio verso il passo del Sempione. Sotto la chiesa di San Giuseppe sono stati rinvenuti i resti di una fornace e di un laboratorio artigiano per la lavorazione dei metalli. La colonizzazione romana \u00e8 documentata inoltre da lapidi funerarie rinvenute un po' dovunque nella zona.\nL'attuale nucleo abitato si svilupp\u00f2 intorno all'abbazia benedettina di San Salvatore, fondata nel 979 dal conte Amizzone del Seprio. La prova di tale sviluppo \u00e8 documentata in una \"Cronaca\" o \"Pasionario\", una specie di zibaldone in cui si intrecciano vite di santi pi\u00f9 o meno attendibili, testi di ascesi, lettere di vescovi e di presuli, preghiere e invocazioni. In tale contesto appare la narrazione del martirio di San Graziano e di San Felino avvenuto nel 979 con la traslazione dei loro corpi ad Arona, per opera del conte Amizzone del Seprio, un capitano di truppa al comando dell'imperatore Ottone I. Sono 249 fogli in pergamena redatto in latino medioevale e scritto in gotico. L'abbazia benedettina, con il tempo perse le sue principali prerogative, a causa soprattutto per il sorgere di una autorit\u00e0 civile che si identific\u00f2 prima nella famiglia dei Della Torre, e successivamente dopo il suo abbattimento, nei Visconti, primo fra tutti Ottone che fu arcivescovo di Milano, attorno alla fine del Duecento sotto cui pass\u00f2 il dominio dell'arcivescovo di Milano. In seguito pass\u00f2 alla famiglia Torriani (XII secolo). Dopo la battaglia di Desio (1277), appartenne ai Visconti e nei primi decenni del XIV secolo fu libero comune sotto il governo dell'abbazia benedettina.\nIl Rinascimento.\nDal 1439 il territorio fu concesso in feudo ai Borromeo, una stirpe di banchieri originaria di San Miniato in Toscana. Quando il casato dei Visconti si estinse con la figlia di Filippo Maria Visconti che and\u00f2 sposa nel 1441 a Francesco I, il ducato pass\u00f2 alla famiglia degli Sforza. Ma tale vasto territorio andava anche difeso, e in questo senso Vitaliano nel 1447 richiedeva a Filippo Maria l'autorizzazione a fortificare la Rocca e il borgo di Arona, concessagli nel 1449 con una lettera di Filippo Maria che autorizzava il proprio vassallo di creare mura, ponti levatoi, opere belliche di difesa, e anche luoghi per il raduno e la custodia delle navi: primo porto militare documentato del Lago Maggiore. La rocca era difesa talmente bene che resistette ad un assedio avvenuto nel 1523 da parte di 7.000 uomini al comando di Renzo de Ceri, una delle tante guerre scatenatesi tra il Ducato di Milano e i francesi.\nEpoca moderna.\nCon tutto il ducato di Milano fu sotto il dominio spagnolo e poi austriaco. Con il trattato di Worms (1743) pass\u00f2 nei domini dello stato sabaudo, sotto Carlo Emanuele III.\nFu presa dall'esercito napoleonico e la Rocca venne demolita in seguito agli accordi di pace con gli austriaci nel 1801. Con il Congresso di Vienna del 1815 fu restituita ai Savoia. Nel 1838 Carlo Alberto di Savoia la insign\u00ec del titolo di citt\u00e0. Nel 1855 fu aperta la linea ferroviaria per Novara e nel corso del XIX secolo si affermarono le attivit\u00e0 industriali e turistiche. Alla fine del secolo sub\u00ec una disastrosa inondazione del lago.\nMonumenti e luoghi d'interesse.\nIl Colosso di san Carlo Borromeo.\nQuesta statua, soprannominata \"il Sancarlone\", domina il lago Maggiore e si raggiunge percorrendo la provinciale 35 diretta alla frazione Ghevio di Meina, in localit\u00e0 San Carlo. Il colosso \u00e8 alto circa 35 metri (23,40\u00a0m la statua e 11,70\u00a0m il basamento) e fu realizzato tra il 1614 e il 1697 con lastre di rame. Originariamente era previsto che la statua, ultimata nel 1698, facesse parte di un Sacro Monte di cui furono realizzate per\u00f2 solo tre cappelle.\nSociet\u00e0.\nLingue e dialetti.\nPur trovandosi la citt\u00e0 in territorio piemontese, il locale dialetto verbanese \u00e8 di tipo insubre (lombardo occidentale), come lo sono le parlate della provincia di Novara; tali parlate vengono progressivamente influenzate da fenomeni di tipo piemontese man mano che si procede verso ovest.\nCultura.\nMusei.\nBiblioteche.\n\u00c8 presente la Biblioteca civica Carlo Torelli, fondata nel 1968\nEconomia.\nLa definitiva distruzione della fortezza aronese insieme ad altre sei cittadelle del Piemonte, fu ordinata da Napoleone Buonaparte nel 1800, il giorno successivo alla vittoria di Marengo. Questa signific\u00f2 la possibilit\u00e0 di espandere il tessuto urbano al di l\u00e0 delle mura entro le quali era limitato. Grazie a questo vennero ricavati ampi spazi su cui costruire il porto, il cantiere dei battelli, la stazione ferroviaria. La fortuna di Arona \u00e8 stata sempre legata alla sua ottima posizione geografica, grazie alla quale gode e ha sempre goduto di una condizione logistica di tutto rispetto.\nL'economia di Arona \u00e8 basata principalmente sul turismo e sul commercio, anche se nel territorio sono presenti alcune rilevanti fabbriche chimiche, come la Thurckon S.r.l, e dolciarie, come la cioccolateria Laica. \nInfrastrutture e trasporti.\nLa stazione, di competenza della Regione Lombardia \u00e8 un importante nodo ferroviario fra le linee Domodossola-Milano e Arona\u2013Novara, ed \u00e8 attualmente servita solo da treni Regionali in base al Contratto di Servizio stipulato fra Trenitalia/Trenord e le Regioni Piemonte e Lombardia. \u00c8 inoltre capolinea della Ferrovia Santhi\u00e0-Arona, dal 17 giugno 2012 sostituita da autoservizio.\nArona \u00e8 la sede della Navigazione Lago Maggiore.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nLa citt\u00e0 intrattiene rapporti di gemellaggio con:\nSport.\nPer due volte Arona \u00e8 stata sede di arrivo di tappa del Giro d'Italia.\nIl 24 agosto 2005 Damiano Cunego ha vinto ad Arona l'8\u00aa edizione del Gran premio Nobili.\nHa sede nel comune la societ\u00e0 di calcio , il cui campo interno \u00e8 lo stadio Valerio Del Ponte."}
{"id": "35338", "revid": "1354930", "url": "https://it.wikipedia.org/wiki?curid=35338", "title": "Barengo", "text": "Barengo (\"Barengh\" in piemontese e in lombardo) \u00e8 un comune italiano di 733 abitanti della provincia di Novara in Piemonte.\nIl gruppo di case che compone l'abitato di Barengo sorge a ridosso di una delle dorsali moreniche della provincia, tra il fiume Sesia e il torrente Agogna, ed \u00e8 sovrastato da un magnificente castello quattrocentesco, di propriet\u00e0 privata.\nGeografia fisica.\nIl paese sorge nel medio novarese, circa 20\u00a0km a nord di Novara, ai piedi di un modesto rilievo collinare morenico. \u00c8 circondato per tre quarti da pianura coltivata a riso (nella zona meridionale) e cereali. Pochi chilometri ad est scorre il torrente Agogna.\nStoria.\nPaese di origine longobarda (come suggerito dal suffisso -engo), Barengo dall'841 al 969 appartenne al Comitato di Pombia. Pass\u00f2 successivamente ad Ingone di Bercledo ed a Ribaldo di Suno.\nConfiscato da Enrico I ai loro discendenti simpatizzanti per Arduino, fu donato ai Vescovi di Novara, che nel 1201 ne infeudarono i Signori di Momo.\nSegu\u00ec poi le vicende di Novara fino al 1441 quando Filippo Maria Visconti lo don\u00f2 a Galeotto Toscano.\nPasso quindi ai Tornielli che nel 1686 cedettero parte dei loro diritti ai Ferrero e nel 1730 la rimanente parte alla Comunit\u00e0 di Barengo.\nMonumenti e luoghi d'interesse.\nCastello di Barengo.\nIl paese \u00e8 dominato da un castello quattrocentesco, un vasto quadrilatero irregolare, con torri d'angolo a caditoie. Di antica origine, venne ampiamente ricostruito alla fine del XIX secolo. Oggi \u00e8 residenza di un'importante famiglia novarese. La fortificazione, probabilmente \u00e8 tra le meglio conservate e pi\u00f9 scenografiche di tutto il novarese.\nFino al 1443 la parrocchiale era, per ragioni di sicurezza, contenuta nella cappella castrense di Santa Maria. Dopo venne istituita l'attuale parrocchia di Santa Maria Assunta, appena fuori dal castello e a ridosso della collina. Venne restaurata nel 1640 e in epoche successive.\nGli oratori di Santa Maria di Campagna e di San Rocco conservano degli affreschi del XV secolo, a carattere religioso. Di buona fattura sono quelli dell'oratorio di San Rocco: oltre al \"Redentore\" e alcuni \"Santi\" contenuti nell'abside, tra i quadri esposti sulle pareti vi sono un \"San Martino\", un \"San Rocco\" e una \"Vergine in trono\". Alla destra della Vergine \u00e8 presente un altro \"San Rocco\", speculare al primo.\nChiesa parrocchiale.\nLa chiesa fu costruita nel XV secolo, per poi venir ristrutturata nel 1640; all'interno conserva degli affreschi raffiguranti \"Santa Maria Assunta\" e \"San Francesco che riceve le stimmate\".\nEconomia.\nPoche attivit\u00e0 commerciali ma comunque dispone di negozi alimentari, cartoleria, elettricisti specializzati, idraulici, parrucchiere, impresari edili e centro equitazione. Barengo vive come da sempre nella sua storia di agricoltura con coltivazione di vari tipi di riso e mais. Il comune rientra nel territorio della DOC Colline Novaresi; i vitigni sono coltivati sulla dorsale morenica alle spalle dell'abitato. Rilevante anche l'allevamento di bestiame.\nInfrastrutture e trasporti.\nIl comune \u00e8 attraversato da 3 strade provinciali: la SP 20 Agnellengo-Barengo-Fara con direzione est-ovest, la SP 21 Solarolo-Barengo-Borgomanero con direzione sud-nord che a sua volta si dirama dalla SP 17 Ticino-Oleggio-Proh poco a sud dell'abitato. Barengo venne raggiunto dall'asfalto solo dopo gli anni '60.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35339", "revid": "1354930", "url": "https://it.wikipedia.org/wiki?curid=35339", "title": "Bellinzago Novarese", "text": "Bellinzago Novarese (\"Branzagh\" in lombardo e piemontese, pronuncia IPA: [bran'tsak]) \u00e8 un comune italiano di abitanti della provincia di Novara in Piemonte. Per distinguerlo da altre localit\u00e0 omonime, il 31 maggio 1863 fu aggiunto lo specificativo Novarese al nome.\nGeografia fisica.\nBellinzago Novarese dista circa 9\u00a0km da Novara, 55\u00a0km da Milano, 110\u00a0km da Torino e 18\u00a0km dall'aeroporto internazionale di Malpensa. Dista inoltre 20\u00a0km dal Lago Maggiore e 35 dal Lago d'Orta.\nIl comune \u00e8 costituito da un agglomerato principale e da due frazioni: Badia di Dulzago e Cavagliano.\nAssieme ad altri 11 comuni, Bellinzago Novarese fa parte del Parco piemontese del Ticino, al cui interno c'\u00e8 l'oasi del WWF della Baraggia di Bellinzago, istituita per preservare una specie protetta di rospo: il pelobate fosco italiano.\nMonumenti e luoghi d'interesse.\nDa ricordare la chiesa parrocchiale di San Clemente Papa Martire progettata dall'architetto Alessandro Antonelli, come anche l'asilo infantile \"DeMedici\". Vi sono inoltre numerose altre chiese come quella di Regina Pacis, Sant'Anna, di Santa Maria, di San Rocco, di Maria Ausiliatrice, di San Giovanni, della Madonna della Neve, della Madonna di Pompei e la chiesetta dedicata a San Giovanni Bosco all'interno della struttura del Ricreatorio Vandoni.\nAd ovest dell'abitato si trova il \"Mulino Vecchio\", unico conservato funzionante dei tanti mulini costruiti in passato nella valle del Ticino. Negli anni '80 il mulino \u00e8 stato acquisito e restaurato dall'Ente Parco del Ticino ed \u00e8 diventato un importante centro regionale di educazione ambientale.\nBellinzago Novarese \u00e8 la sede del 1\u00ba Reggimento \"Nizza Cavalleria\".\nCascine e localit\u00e0.\nNel territorio del comune sono disseminate diverse cascine: la Canova, Localit\u00e0 Cascinone, Localit\u00e0 Molino Nuovo, Localit\u00e0 Mulino Vecchio, Cascina Gavinelli, Cascina Salsa, Cascina Scaron, Cascina Boglia, Cascina Carola, Cascina Apostolo, Cascina Ballarate, Cascina Bertinella Nuova, Cascina Bertinella Vecchia, Cascina Bertolona, Cascina Bettola, Cascina Porcella, Cascina Crimea, Cascina Fratelli Frattini, Cascina L.Frattini, Cascina Marini, Cascina Nova, Cascina Pasquali, Cascina Rossini, Cascina Valpensa, Cascina Zurlo e Localit\u00e0 Bul\u00e9.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nIn ambito calcistico la prima squadra locale \u00e8 stata l\"Associazione Sportiva Dilettantistica Bellinzago Calcio\", la cui storia si dipan\u00f2 nelle divisioni regionali piemontesi, con episodiche presenze nell'Interregionale: nel campionato 1989-1990, guidata in panchina Pierino Prati, il club sfior\u00f2 la promozione in Serie C2, chiudendo il proprio girone al terzo posto. La prima squadra disput\u00f2 la propria ultima stagione nel 2011-2012, dopodich\u00e9 le attivit\u00e0 proseguirono col solo settore giovanile fino al 2014-2015, anno del definitivo scioglimento\nNella stagione sportiva 2012-2013 venne trasferito a Bellinzago il titolo sportivo dell\"Associazione Sportiva Dilettantistica Marano\" di Marano Ticino: nacque cos\u00ec il \"Football Club Dilettantistico Sporting Bellinzago\", che disput\u00f2 due campionati di Eccellenza Piemonte-Valle d'Aosta e poi due di Serie D (guidato in sequenza dai tecnici Emiliano Bigica, Giovanni Koetting e Alessandro Siciliano). Tale club colse il successo pi\u00f9 prestigioso nella storia del calcio bellinzaghese, vincendo il girone A della Serie D 2015-2016; la societ\u00e0 tuttavia rinunci\u00f2 ad iscriversi alla Lega Pro e (dopo un fallito tentativo di fusione col ) cess\u00f2 a sua volta le attivit\u00e0.\nLa pratica calcistica comunale \u00e8 pertanto passata in carico a due societ\u00e0 dilettantistiche: l\"Associazione Sportiva Dilettantistica Branzack United\", fondata nel 2010, e l\"Associazione Sportiva Dilettantistica Bul\u00e9 Bellinzago\", fondata nel 2014.\nAtletica leggera.\nNel comune ha sede la Societ\u00e0 Atletica Bellinzago, operativa nell'atletica leggera e nel triathlon, il cui successo preminente \u00e8 costituito dal terzo posto a squadre ai campionati regionali piemontesi di atletica leggera 2016-2017 per la categoria ragazzi.\nSempre in ambito di atletica leggera opera anche l\"Associazione Sportiva Dilettantistica Atletica Marathon Bellinzago\".\nPallavolo.\nIn ambito pallavolistico Bellinzago \u00e8 sede del \"Volley Bellinzago\", fondata nel 1993 e attualmente militante in Serie D, dopo essere stata anche in Serie C. Qui \u00e8 cresciuta la pallavolista Cristina Barcellini."}
{"id": "35340", "revid": "1354930", "url": "https://it.wikipedia.org/wiki?curid=35340", "title": "Biandrate", "text": "Biandrate (\"Biandraa\" in dialetto locale e \"Biandr\u00e0\" in piemontese) \u00e8 un comune italiano di abitanti della provincia di Novara in Piemonte.\nSociet\u00e0.\nPolo logistico Esselunga.\nA Biandrate \u00e8 presente anche una delle 10 sedi regionali della societ\u00e0 Lidl Italia\nInfrastrutture e trasporti.\nFra il 1884 e il 1933 Biandate era servita da una stazione tranviaria che fungeva da localit\u00e0 di diramazione fra la tranvia Vercelli-Biandrate-Fara e la linea per Novara.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35341", "revid": "1354930", "url": "https://it.wikipedia.org/wiki?curid=35341", "title": "Boca", "text": "Boca (\"B\u00f2ca\" in piemontese e in lombardo) \u00e8 un comune italiano di abitanti della provincia di Novara in Piemonte. \u00c8 conosciuto per la produzione dell'omonimo vino DOC e per il santuario del Santissimo Crocifisso, progettato dall'architetto Alessandro Antonelli. L'area collinare a nord-ovest del paese dal 1987 fa parte del Parco naturale del Monte Fenera.\nStoria.\nI primi abitanti della zona furono i Liguri. Ad essi subentrarono, nel V secolo a.C., i Celti, quindi le legioni romane che sterminarono i Cimbri che erano calati nelle valli alpine. La decadenza dell'Impero Romano d'Occidente e le invasioni barbariche cancellarono tutti gli sforzi dei colonizzatori romani. Una relativa tranquillit\u00e0 ritorn\u00f2 attorno al 600 d.C. con l'avvento dei Longobardi che, divenuti padroni indiscussi dell'Italia Settentrionale, si proposero di riportare il lavoro nelle campagne rimaste per molto tempo incolte. I territori furono alle dipendenze dei Conti di Biandrate che nel 1217 li cedettero ai Vercellesi, i quali li concessero poi in feudo ai Signori Gozzo, Ottone e Corrado di Biandrate. All'inizio del XVI secolo pass\u00f2 ad Anchise Visconti d'Aragona. Poi per tutto il XVI secolo e oltre la met\u00e0 del XVII, con diploma del gennaio 1697, pass\u00f2 al marchese Ferdinando Rovida e a questa famiglia rimase per tutto il restante periodo dell'epoca feudale, tanto che sullo stemma adottato dal Comune figurano tre ruote, emblema del casato. Boca sub\u00ec in seguito la dominazione spagnola ed austriaca, per poi passare alla casa Savoia, salvo per la breve parentesi della conquista napoleonica.\nMonumenti e luoghi d'interesse.\nA Boca il principale luogo d'interesse \u00e8 il santuario del Santissimo Crocifisso, progettato dall'architetto Alessandro Antonelli.\nVicino al santuario si trova il Parco naturale del Monte Fenera, che si pu\u00f2 visitare liberamente a piedi.\nA Boca ci sono altre chiese che fanno tutte parte della parrocchia di San Gaudenzio in Boca:\nCultura.\nEventi.\nGiostra delle Botti.\nDal 2007 al 2012 si \u00e8 tenuta la \"Giostra delle Botti\", una gara tra le quattro Contrade del paese (S. Gaudenzio, S. Grato, Madonna della neve, S. Rocco). Si correva nel centro storico, su un percorso a forma di otto dove partendo dallo stesso punto ma in direzioni diverse, due per volta, le contrade si fronteggiavano fino ad arrivare sull'arrivo da direzioni opposte. Da qui il nome di Giostra, che ricorda le Giostre delle quintane medievali. Si utilizzavano botti tonneau da 550 litri.\nLa stessa corsa si \u00e8 svolta anche a settembre 2008 in occasione della \"Festa dell'uva\" alla sua 9\u00aa edizione. La \"p\u00e4za\" (lo straccio) \u00e8 un drappo dipinto e veniva assegnato ai vincitori.\nFesta dell'uva.\nDal 2008 al 2012 \u00e8 stata ripresa, dopo circa 78 anni di fermo, la \"Festa dell'uva di Boca\", sfilata di carri a tema vendemmiale. \nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35342", "revid": "1354930", "url": "https://it.wikipedia.org/wiki?curid=35342", "title": "Bogogno", "text": "Bogogno (\"Boeugn\" IPA [b\u028a'\u0153\u014b] in piemontese, \"Bovoeugn\" in lombardo) \u00e8 un comune italiano di abitanti della provincia di Novara in Piemonte. Quarto Paese, nel 2021, pi\u00f9 ricco d'Italia.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35343", "revid": "1354930", "url": "https://it.wikipedia.org/wiki?curid=35343", "title": "Bolzano Novarese", "text": "Bolzano Novarese (\"Bolsan\" in piemontese, \"Bulzan\" in lombardo) \u00e8 un comune italiano di abitanti della provincia di Novara in Piemonte. Dal 1928 al 1947 fu aggregato al comune di Gozzano.\nStoria.\nIl comune di Bolzano Novarese deriva dal piccolo centro abitato di \"Ingravo\" dove \u00e8 situata l'omonima chiesa, San Martino di Ingravo, ora parte del cimitero cittadino. \nPoco si sa del primo centro abitato, sorto probabilmente nell'Alto Medioevo, e del motivo per cui gli abitati del primo nucleo di abitazioni si siano spostati pi\u00f9 a valle ovvero nei luoghi dove sorge l'odierno comune di Bolzano Novarese.\nCultura.\nEventi.\nOgni anno nel mese di giugno ha luogo la rievocazione medioevale \"Alla corte sul lago\".\nTra la fine di agosto e la prima settimana di settembre si svolge la festa campestre dei \"Santini\".\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nInfrastrutture e trasporti.\n\u00c8 presente una fermata ferroviaria, sulla linea Domodossola-Novara."}
{"id": "35344", "revid": "1354930", "url": "https://it.wikipedia.org/wiki?curid=35344", "title": "Borgo Ticino", "text": "Borgo Ticino (\"Borgh Tis\u00e9n\" in lombardo e piemontese) \u00e8 un comune italiano di abitanti della provincia di Novara in Piemonte, dista 30\u00a0km da Novara, 6\u00a0km dal Lago Maggiore e 3\u00a0km dal fiume Ticino.\nStoria.\nIl territorio di Borgo Ticino fu frequentato fin dall'epoca preistorica come documentano alcuni resti archeologici, sempre in base a ritrovamenti archeologici sembra che il suo territorio fosse abitato anche in epoca romana.\nBorgo Franco, come era chiamato nella sua prima fase di vita l'attuale insediamento, fu edificato da Novara prima del 1190 sulla collina sovrastante l'antico centro fortificato di Lupiate indicato nei documenti come curia Lupiati. La nuova fondazione era rivolta a contrastare i signori locali, la potente famiglia dei da Castello.\nNel 1413 i diritti feudali su Borgo Ticino vennero concessi a Lancillotto ed Ermete Visconti. Nel 1447 il feudo pass\u00f2 alla famiglia Borromeo alla quale rimase fino al 1646.\nDurante l'et\u00e0 napoleonica il comune entr\u00f2 a far parte del Dipartimento dell'Agogna, cantone di Arona.\nDopo il ritorno dei Savoia, nel XIX secolo venne a capo di un mandamento da cui dipendevano i centri di Agrate Conturbia, Bogogno, Castelletto Sopra Ticino, Comignago, Divignano, Pombia, Varallo Pombia e Veruno; vi avevano sede il tribunale di giudicatura e l'ufficio delle gabelle regie.\nNel 1855 fu inaugurata la linea della ferrovia Arona-Novara, lungo la quale si trova la stazione di Borgo Ticino.\nDurante la seconda guerra mondiale, Borgo Ticino fu vittima di un sanguinoso eccidio: il 13 agosto 1944 per rappresaglia le truppe nazifasciste misero a morte 12 giovani innocenti, poi saccheggiarono e incendiarono numerose case. Ai dodici martiri \u00e8 dedicata la piazza principale del paese.\nIl testimone Alessandro Griggio ha detto: \u201cIo, con queste mani, proprio con queste, li ho presi e portati al cimitero. Con queste mani. Non posso dimenticare quella mattina, quello che ho fatto, quello che ho toccato. Le mie mani che prendono i corpi dei miei amici le ho sognate e le sogno tuttora\u201d\nIl 17 ottobre 2012 presso il Tribunale Militare di Verona \u00e8 stata pronunciata la condanna all'ergastolo di Ernst Wadenpfhul, unico sopravvissuto tra i nazifascisti responsabili della strage di Borgo Ticino.\nNel dopo guerra il paese \u00e8 stato oggetto di una forte immigrazione, proveniente principalmente da Calabria e Veneto.\nAssociazioni.\nLe associazioni sul territorio sono molteplici.\nSociet\u00e0.\nLa popolazione residente conta numerose comunit\u00e0 immigrate nel primo dopoguerra da altre regioni italiane, specialmente Calabria e Veneto\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nImpianti sportivi: "}
{"id": "35345", "revid": "125774537", "url": "https://it.wikipedia.org/wiki?curid=35345", "title": "Borgolavezzaro", "text": "Borgolavezzaro (\"Borghlavzar\" in piemontese, \"Burglavs\u00e0r\" in lombardo) \u00e8 un comune italiano di abitanti della provincia di Novara in Piemonte.\nGeografia fisica.\nBorgolavezzaro dista circa 16\u00a0km da Novara ed \u00e8 il comune pi\u00f9 meridionale della provincia: si trova infatti incuneato nel territorio della Lomellina, in provincia di Pavia, con cui confina a sud, est e ovest.\nIl comune \u00e8 bagnato dai seguenti corsi d'acqua:\nIl territorio \u00e8 interamente pianeggiante e dominato dalla coltivazione del riso.\nCultura.\nBiblioteche.\nLa biblioteca Civica fondata nel 1976.\nCelebrazioni\nIl 16 febbraio si celebra la patrona Santa Giuliana. Tradizionalmente si ritiene nella Chiesa Parrocchiale di San Bartolomeo e Gaudenzio siano custodite delle reliquie. Questo elemento accomuna Borgolavezzaro con Santillana del Mar, citt\u00e0 spagnola con cui \u00e8 attivo un gemellaggio. \nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa principale squadra di calcio della citt\u00e0 \u00e8 l\"'A.S.D. Borgolavezzaro\" che milita nel girone A di Prima Categoria.\nPallavolo.\nA.P.B. acronimo di associazione pallavolo borgolavezzaro allena sia i settori giovanili e la prima squadra che compete in campionati regionali e provinciali del Centro Sportivo Italiano\nTwirling\nL'Associazione sportiva Twirling Borgolavezzaro \u00e8 una societ\u00e0 affiliata CONI. Competono a livello nazionale ed europeo. \nJudo\nL'Associazione Sportiva JUDO Borgolavezzaro, nata nel 1970, ha ricevuto la Stella di Bronzo al merito sportivo elargita dal CONI in concomitanza con i 40 anni dell\u2019attivit\u00e0."}
{"id": "35346", "revid": "260676", "url": "https://it.wikipedia.org/wiki?curid=35346", "title": "Borgomanero", "text": "Borgomanero (\"Borban\u00e9\" in piemontese, \"Burbanee\" in lombardo; pronuncia ) \u00e8 un comune italiano di abitanti della provincia di Novara in Piemonte. \u00c8 la seconda citt\u00e0 della provincia per popolazione dopo il capoluogo.\nGeografia fisica.\nTerritorio.\nBorgomanero \u00e8 situata a circa met\u00e0 strada tra Novara, Varese e Verbania, in una conca pianeggiante alle pendici dei primi rilievi collinari-montuosi delle Alpi Pennine, a pochi chilometri dal Lago d'Orta, dal Lago Maggiore e dal complesso del Mergozzolo; dista 30\u00a0km da Novara, 60\u00a0km da Milano e 110\u00a0km da Torino.\nDalla citt\u00e0 di Borgomanero si possono raggiungere facilmente sia la Valsesia, sia la Val d'Ossola. Il confine con la Lombardia dista 13 chilometri.\nIdrografia.\nBorgomanero \u00e8 bagnata dal torrente Agogna che l'attraversa da nord-est a sud-ovest, durante il suo cammino verso il Po. Il letto del torrente \u00e8 stato deviato nella seconda met\u00e0 del XVII secolo, per ragioni agricole; precedentemente il suo corso si immetteva verso il centro cittadino dando origine a diverse rogge, successivamente coperte o riempite di terra. Lungo l'ansa formatasi in corrispondenza della deviazione \u00e8 nata l'Allea (nome derivante da un'espressione piemontese che riprende il francese \"aller\", andare), una passeggiata sulle rive dell'Agogna.\nStoria.\nLa leggenda narra che un gruppo di tredici persone, chiamate i Tredici Orchi (\"Tr\u00f6zz' Orchi\" nella forma dialettale), di ritorno da un pellegrinaggio all'Isola di San Giulio, abbia fondato il primo nucleo della citt\u00e0, sulle rive dell'Agogna. La stessa leggenda racconta anche l'origine del Tapulone, il piatto tipico della citt\u00e0, creato con i poveri ingredienti che il gruppo aveva a disposizione: la carne dell'unica asina che portava i loro bagagli, il vino e poco altro.\nLa prima denominazione ufficiale di Borgomanero \u00e8 \"Burgus sancti Leonardi\", ossia Borgo di San Leonardo. Questo nome gli deriva dalla chiesa di San Leonardo, che presumibilmente risale agli anni tra il 1125 e il 1150. Dalla \"Carta di Romagnano\" del 1198 sappiamo che a quel tempo Borgo San Leonardo godeva gi\u00e0 della qualifica di borgo franco, cio\u00e8 un borgo affrancato da prestazioni servili, estraneo alla giurisdizione comitale che pure manteneva una certa autorit\u00e0 ed influenza.\nIl toponimo Borgomanero invece deriva da Giacomo Mainerio (\"Jacobus de Mayneriis\"), che fu podest\u00e0 di Novara tra il 1193 e il 1194. Mainerio ritenne questo luogo il pi\u00f9 adatto per creare una roccaforte tra il Sesia e il Ticino e gli impose il proprio nome, sostituendo quello di Borgo San Leonardo. La costruzione del nuovo borgo implic\u00f2 quasi certamente lo smantellamento dell'abitato di San Leonardo, la cui chiesa, conservata tuttora, rimase esterna alle mura, forse in funzione di chiesa cimiteriale; il nuovo abitato fu riprogettato sul modello della \"civitas\" romana.\nIn seguito il borgo continu\u00f2 a crescere d'importanza e resistette a diversi assedi nella guerra tra Visconti e Paleologi del Trecento. Borgomanero perse una parte della sua autonomia quando i duchi di Milano la concessero in feudo dapprima ai Tornielli (1412 - 1447) e in seguito ai Trivulzio (1466 - 1548).\nNel 1449 venne coinvolta, per la sua posizione, nello scontro tra il Duca Ludovico di Savoia e Francesco Sforza e i suoi dintorni furono teatro di una battaglia vinta dalle truppe lombarde capitanate da Bartolomeo Colleoni.\nSuccessivamente divenne un feudo degli Estensi per oltre duecento anni (1552-1757). Curiosamente Borgomanero non fu toccata dalla peste di met\u00e0 Seicento che impervers\u00f2 in Europa, malgrado fossero colpite tutte le localit\u00e0 circostanti, in quanto gli unici quattro appestati vennero espulsi dalla citt\u00e0 e venne dato l'ordine di chiudere le porte e di isolare la citt\u00e0 finch\u00e9 l'epidemia non si fosse estinta. Questa decisione (notevole per l'ignoranza dell'epoca sui contagi) salv\u00f2 la cittadina dalla peste.\nDurante i primi anni dell'Ottocento Borgomanero perse le sue ultime mura, trasformandosi in un centro commercialmente ed economicamente pi\u00f9 moderno.\nBorgomanero prese anche parte attiva al Risorgimento italiano: i fratelli Ercole e Antonio Maioni pagarono con l'esilio il tricolore innalzato a Torino nel 1821, Maddalena Zoppis perse un occhio durante le Cinque Giornate milanesi del 1848, Costantino Pagani fu uno dei Mille dell'impresa di Garibaldi. Sub\u00ec, inoltre, l'occupazione austriaca all'indomani della battaglia della Bicocca del marzo 1849.\nIl 19 aprile 1928, a Borgomanero fu aggregato il territorio del soppresso comune di Vergano Novarese, a seguito del regio decreto 11 marzo 1928 n. 602.\nDel Novecento si ricordano figure come Mora e Gibin, medaglie d'oro della Resistenza, e Achille Marazza, membro del Comitato di Liberazione Nazionale Alta Italia, che nel 1967 don\u00f2 al comune la villa e la biblioteca, oggi sede della fondazione che porta il suo nome.\nSociet\u00e0.\nEtnie e minoranze straniere.\nGli stranieri residenti nel comune sono , ovvero il 10,3% della popolazione. Di seguito sono riportati i gruppi pi\u00f9 consistenti::\nCultura.\nIl tapulon \u00e8 il piatto tradizionale di Borgomanero, ricetta a base di carne trita originariamente di asino.\nRinomati sono i \"Brutti ma Buoni\", dolci tipici prodotti dalle pasticcerie cittadine secondo un'antica ricetta.\nBiblioteche.\n\u00c8 presente la biblioteca pubblica e Casa della cultura, \"Fondazione Achille Marazza\", fondata nel 1971\nDialetto.\nA cavallo tra l'area linguistica piemontese e quella lombarda occidentale, il dialetto di Borgomanero presenta caratteri particolari che lo differenziano marcatamente dalle parlate limitrofe. Una caratteristica evidente che lo contraddistingue (che si ritrova anche nel Bustocco, parlato a Busto Arsizio) \u00e8 la presenza della /u/ atona finale in sostantivi e aggettivi maschili singolari, ad es. \"\"autu\", alto, \"brasciu\", braccio, \"centu\", cento, \"denciu\", dente, \"fregiu\"\", freddo.\nFeste.\nLa manifestazione pi\u00f9 importante \u00e8 l'annuale appuntamento con la \"Festa dell'Uva\": un insieme di eventi culturali, sportivi e folkloristici che si tiene nel mese di settembre dal 1936, in particolare la sfilata dei carri allegorici e vendemmiali lungo i corsi cittadini ed il Palio degli Asini, di solito il primo fine settimana. La festa si apre con l'arrivo alla stazione ferroviaria delle maschere cittadine: la \"sciura Togna\" e la sua serva \"Carulena\" (rigorosamente impersonate da uomini in abiti femminili); culmine della festa \u00e8 la tradizionale sfilata di carri allegorici e vendemmiali, preparati dai quartieri cittadini, dalle frazioni o dai comuni limitrofi, con coreografie di tipo carnevalesco. Durante tutto il periodo delle manifestazioni o nei ristoranti o nei rioni o nei cortili, o sotto i tendoni, allestiti per l'occasione, \u00e8 possibile gustare i piatti della tradizione (stufato d'asino e tapulone tapulon), oltre ai vini locali.\nAltri enti culturali.\nHa sede a Borgomanero fin dalla sua fondazione, nel 1996, la redazione della rivista trimestrale di poesia, critica e letteratura Atelier.\nInfrastrutture e trasporti.\nLa Stazione di Borgomanero \u00e8 posta lungo la ferrovia Domodossola-Novara e punto di incrocio con la linea Santhi\u00e0-Arona, priva di traffico dal 2012. L'impianto \u00e8 servito da treni regionali effettuati da Trenitalia nell'ambito del contratto di servizio stipulato con la Regione Piemonte.\nIl comune \u00e8 servito dalla SS229 Novara-Gravellona Toce e dalla SP142 Biellese, che collega Biella ad Arona.\nDista inoltre 25\u00a0km dall\u2019 aeroporto di Milano-Malpensa.\nBorgomanero \u00e8 dotata di un casello autostradale sull\u2019A26 Genova Voltri-Gravellona Toce a pochi chilometri dalla diramazione A8/A26 Gallarate-Gattico e quindi dall\u2019autostrada A8 Milano-Varese.\nSport.\nA Borgomanero sono presenti diverse societ\u00e0 sportive, tra le quali:\nLa Cimberio Borgomanero ha militato nel campionato di Legadue 2001-02, seconda serie professionistica di pallacanestro, prima di trasferire il titolo sportivo a Novara a partire dalla stagione successiva.\nIl 3 giugno 1928, nella \"tappa volante\" di Borgomanero del 16\u00ba Giro d'Italia, vinse Domenico Piemontesi davanti a Binale e Binda.\nIl 1\u00ba giugno 1997 la 15\u00aa tappa del Giro d'Italia si \u00e8 conclusa a Borgomanero con la vittoria di Alessandro Baronti"}
{"id": "35347", "revid": "125934329", "url": "https://it.wikipedia.org/wiki?curid=35347", "title": "Briga Novarese", "text": "Briga Novarese (\"Briga 'd Noara\" in piemontese, \"Briga\" in lombardo) \u00e8 un comune italiano di abitanti della provincia di Novara in Piemonte.\nStoria.\nBriga \u00e8 parola di origine celtica, e significa collina. Vi era la presenza di un castelliere gallico sulla \"collina di San Colombano\"; solo pi\u00f9 tardi vi fu eretto un castrum romano. Sicuramente il paese fu un insediamento romano a partire dal I secolo a.C. in quanto sono stati rinvenuti sul territorio numerosi reperti di et\u00e0 preromana e romana, lapidi, monete e bracciali in bronzo.\nNel 1070 divenne unico feudo dei Conti di Biandrate dopo essere appartenuto prima ai Conti di Pombia e in seguito diviso tra i Conti dell'Ossola e i Conti di Vercelli. Verso la fine del XIII secolo dopo che il nucleo del castello venne distrutto dalle milizie di Novara in lotta con i Biandrate, i Brusati eressero un'altra torre circondata da fossati e che dominava l'attuale via Antibo, di cui oggi non rimane pi\u00f9 nessuna traccia.\nDistrutto nel 1331, durante le lotte tra Guelfi (capitanati dai Brusati) e Ghibellini, ed entrato successivamente a far parte dei domini milanesi, Briga nel 1483 fu infeudato dal duca Gian Galeazzo Sforza a Luigi Terzaghi. Dal 1590 al 1690 furono feudatari del borgo gli Arrigoni, mentre successivamente fino al 1765 Briga ebbe come signori gli spagnoli Leruella Caxa con beni anche in Cureggio. \nDopo i saccheggi da parte di francesi e spagnoli, nel 1814 il paese pass\u00f2 come tutto il territorio circostante sotto il dominio dei Savoia seguendo poi le sorti del Piemonte e dell'Italia Unita.\nSociet\u00e0.\nEvoluzione demografica.\nDal 1951 al 2011, la popolazione residente \u00e8 raddoppiata.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35348", "revid": "1354930", "url": "https://it.wikipedia.org/wiki?curid=35348", "title": "Caltignaga", "text": "Caltignaga (\"Caltignaga\" in piemontese e in lombardo) \u00e8 un comune italiano di abitanti della provincia di Novara in Piemonte.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35351", "revid": "1354930", "url": "https://it.wikipedia.org/wiki?curid=35351", "title": "Casalbeltrame", "text": "Casalbeltrame (\"Casabaltram\" in piemontese e in lombardo) \u00e8 un comune italiano di 994 abitanti della provincia di Novara in Piemonte.\nUna parte del territorio comunale \u00e8 compresa nel Parco naturale delle Lame del Sesia.\nInfrastrutture e trasporti.\nFra il 1884 e il 1933 la localit\u00e0 era servita da una fermata della tranvia Vercelli-Biandrate-Fara.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35352", "revid": "1354930", "url": "https://it.wikipedia.org/wiki?curid=35352", "title": "Casaleggio Novara", "text": "Casaleggio Novara (\"Casleugg\" in piemontese, \"Casaloeusc\" in lombardo) \u00e8 un comune italiano di 900 abitanti della provincia di Novara in Piemonte.\nSociet\u00e0.\nEvoluzione demografica.\nA circa un chilometro ad est del villaggio c'\u00e8 un piccolo campo d'aviazione in mezzo alle risaie.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35354", "revid": "533647", "url": "https://it.wikipedia.org/wiki?curid=35354", "title": "Camastra", "text": "Camastra \u00e8 un comune italiano di abitanti del libero consorzio comunale di Agrigento in Sicilia.\nNel 1929 fu soppresso e aggregato al comune di Naro fino al 1946, quando fu ricostituito.\nGeografia fisica.\nTerritorio.\nCamastra si trova fra i comuni di Naro, Palma di Montechiaro e Licata e dista circa 25\u00a0km dal capoluogo di provincia. Il centro urbano, a 340 metri s.l.m., gode di un clima mite e poco umido. Il mare con spiagge sabbiose \u00e8 raggiungibile in 20/25 minuti.\nStoria.\nPer risalire alle origini di Camastra dobbiamo ricordare che il territorio su cui sorge venne ceduto dal re Federico II al nobile Galvano Bonfiglio e per altre notizie dobbiamo avanzare nel tempo sino al 1408, quando Matteo Palagonia, figlio di Francesco, che fu uno dei vicari della regina Maria ne venne in possesso per diritto della madre Macalda Sosa.\nA Matteo Palagonia successe, il 15 maggio 1478, Mazziotto. Quest'ultimo lasci\u00f2 il feudo nel 1510 al figlio Giovanni, il quale a sua volta lo diede in dote alla figlia Filippa che and\u00f2 in sposa a Bernardo Lucchesi. E fu proprio un Lucchesi, Giacomo, che nel 1620 fond\u00f2 Camastra, altrimenti della Ramulia, divenendone cinque anni dopo duca, con diploma del re Filippo.\nCamastra in quei tempi non dovette essere altro che una fattoria, dove per\u00f2 ben presto trovarono asilo molti fuoriusciti dei centri vicini. Si trattava soprattutto di accusati o condannati per svariati reati pubblici. Camastra in tal modo vide un discreto sviluppo in pochi anni e da piccola fattoria si trasform\u00f2 in centro abitato ed entr\u00f2 a far parte della Comarca di Naro.\nLa prima chiesa edificata fu quella del SS. Salvatore. Oltre a questo edificio sacro vi erano una quarantina di case. La popolazione non superava le 60 unita. Ma gi\u00e0 il censimento del 1713 vide un sensibile aumento demografico. Si contano pi\u00f9 di 300 abitanti residenti in un centinaio di case.\nLo sviluppo \u00e8 costante anche negli anni seguenti, tanto che un secolo e mezzo fa a Camastra risiedevano gi\u00e0 un migliaio di abitanti. Lo sviluppo socio-economico del paese \u00e8 stato comunque sempre piuttosto modesto e anche questo piccolo centro dell'agrigentino ha conosciuto la triste piaga dell'emigrazione.\nEconomia.\nAgricoltura.\nIl territorio del comune \u00e8 compreso nella zona di produzione del Pistacchio di Raffadali D.O.P..\nTurismo.\nIl paese offre la possibilit\u00e0 di itinerari naturalistici, eno-gastronomici o storico-culturali che rendono la cittadina una buona \"base\" per una visita alla Valle dei Templi di Agrigento e nel circondario.\nInfrastrutture e trasporti.\ndalla Valle dei Templi, si percorre la S.S. 115 per Siracusa per circa 10\u00a0km fino al bivio, dove a sinistra ci si immette nella S.S. 576 indicazione NARO(Citt\u00e0 Barocca) poco dopo a 4\u00a0km arrivi a Camastra.\nSi percorre la strada a scorrimento veloce CL-AG (S.S. 640), quindi si esce allo svincolo per Canicatt\u00ec da dove per la 410 si arriva a Naro (citt\u00e0 Barocca) dopo 4\u00a0km sei arrivato a Camastra.\nPercorrendo la S.S. 189 si arriva ad Agrigento, quindi percorrendo la S.S. 115 per Siracusa, dopo circa 10\u00a0km, sulla sinistra, al bivio ci si immette nella S.S. 576 che porta a Naro proseguire per Camastra.\nSi percorre l'autostrada CT-PA fino a Caltanissetta, da dove seguendo la strada a scorrimento veloce S.S. 576, si arriva allo svincolo per Canicatt\u00ec. Percorrendo poi la S.S. 410 si arriva a Naro e a 4\u00a0km arrivi a Camastra.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Camastra fa parte delle seguenti organizzazioni sovracomunali: regione agraria n.4 (Colline del Salso e di Naro)."}
{"id": "35355", "revid": "1354930", "url": "https://it.wikipedia.org/wiki?curid=35355", "title": "Casalvolone", "text": "Casalvolone (\"Casavl\u00f3n\" in piemontese, \"Casalvlun\" in lombardo) \u00e8 un comune italiano di 875 abitanti della provincia di Novara in Piemonte.\nStoria.\nIl nome del paese derva dal latino \"Casale Vallonis\".\nLa storia di Casalvolone durante il Medioevo \u00e8 strettamente legata con quella della sua abbazia, che compare citata per la prima volta nel 975, quando era retta dai benedettini.\nI cistercensi, provenienti dall'abbazia di Morimondo, arrivarono a Casalvolone nel 1169, quando i benedettini decisero di abbandonare il monastero.\nUn documento del 1225 fa risalire l'abbazia all'opera dei tre fratelli Ardizzone, Enrico e Tommaso di Casalvolone.\nNon si sa con precisione quando l'abbazia fu abbandonata; certamente la trasformazione in abbazia commendataria nel XV secolo comport\u00f2 una decadenza, poich\u00e9 nel 1497 non la si trova menzionata fra le abbazie della Congregazione Cistercense Italiana di San Bernardo.\nI suoi beni furono confiscati nel periodo napoleonico e nel 1819 il complesso monastico divenne di propriet\u00e0 privata. La chiesa abbaziale fu ridotta ad un piccolo oratorio e abbattuta all'inizio del XX secolo. Del complesso monastico rimane la chiesa di San Pietro al Cimitero, che fungeva da parrocchia per il popolo.\nSociet\u00e0.\nEvoluzione demografica.\nNegli ultimi cento anni, a partire dal 1911, c'\u00e8 stato \"un dimezzamento della popolazione residente.\"\nInfrastrutture e trasporti.\nFra il 1884 e il 1933 la localit\u00e0 era servita da una fermata della tranvia Vercelli-Biandrate-Fara.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35356", "revid": "1354930", "url": "https://it.wikipedia.org/wiki?curid=35356", "title": "Castellazzo Novarese", "text": "Castellazzo Novarese (\"Castlass\" o \"Castlasc\" in piemontese e in lombardo) \u00e8 un comune italiano di 317 abitanti della provincia di Novara in Piemonte.\nGeografia fisica.\nIl centro abitato \u00e8 posto al limite della pianura novarese, all'inizio delle colline novaresi. Numerosi sono i corsi d'acqua che attraversano il territorio comunale, i pi\u00f9 importanti sono il diramatore Alto Novarese ed il \"cavo Ospedale o di Fara\", alimentato dalla roggia Mora.\nDista 15\u00a0km da Novara, 37\u00a0km dal Lago Maggiore e 25\u00a0km dal Lago d'Orta.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35358", "revid": "1354930", "url": "https://it.wikipedia.org/wiki?curid=35358", "title": "Cavaglietto", "text": "Cavaglietto (\"Cavajet\" in piemontese e in lombardo) \u00e8 un comune italiano di 384 abitanti della provincia di Novara in Piemonte.\nStoria.\nCavaglietto \u00e8 sempre stato comune autonomo salvo per il periodo compreso fra il 1928 e il 1951, quando il governo fascista lo tramut\u00f2 in frazione del comune di Cavaglio d'Agogna.\nSimboli.\nLo stemma del Comune di Cavaglietto \u00e8 stato concesso con decreto del presidente della Repubblica dell'8 giugno 2007.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35359", "revid": "1702319", "url": "https://it.wikipedia.org/wiki?curid=35359", "title": "Cavaglio d'Agogna", "text": "Cavaglio d'Agogna (\"Cavaii\" in lombardo, \"Cavaj\" in piemontese) \u00e8 un comune italiano di abitanti della provincia di Novara in Piemonte. \nOrigini del nome.\nL'origine del nome si fa risalire ad un documento del 1029 che denomina il paese \"curtis Caballi Regis\" cio\u00e8 il luogo dove gli arimanni allevano i cavalli per il re. La seconda parte del nome, aggiunta nel 1863, fa riferimento al torrente Agogna che scorre nelle vicinanze.\nStoria.\nSimboli.\nLo stemma del Comune di Cavaglio d'Agogna \u00e8 stato concesso con regio decreto del 26 maggio 1942.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35360", "revid": "1702319", "url": "https://it.wikipedia.org/wiki?curid=35360", "title": "Cavallirio", "text": "Cavallirio (\"Cavalij\" in piemontese comune, \"Cavalin\" o \"Cavaliri\" in dialetto locale) \u00e8 un comune italiano di abitanti della provincia di Novara, distante 34\u00a0km dal capoluogo.\nGeografia fisica.\nSi trova sui primi contrafforti prealpini, alla sinistra orografica del fiume Sesia.\nFa parte del Parco naturale del Monte Fenera.\nOrigini del nome.\nL'etimologia \u00e8 incerta anche se la pi\u00f9 accreditata deriva dal latino tardo medievale \"caballi-rivus\" ovvero rio dei cavalli. La tradizione ipotizza l'esistenza di una stazione di cambio nelle vicinanze di un corso d'acqua. Un'altra ipotesi, in un documento del 1600 circa indica \"caballi regis\" perch\u00e9 qui si tenevano al pascolo i cavalli di qualche ignoto sovrano; questa ipotesi pare cadere perch\u00e9 sulla scorta di un documento del 1029 \"curtis Caballi Regis\" debba attribuirsi al vicino Cavaglio d'Agogna. Una pi\u00f9 plausibile ipotesi porta al toponimo Caballarium (parco dei cavalli) avvalorata dal fatto che la frazione Stoccada rifletta la voce longobarda Stotgard (parco dei cavalli). In antiche carte il nome veniva storpiato in Cabaler, Cavallerio o Cavalero. \u00c8 certo che in una grida del 1733 il nome riportato \u00e8 \"Cavallirio Novarese\".\nStoria.\nAppartenuto al Comitato di Pombia poi in un diploma del 1028 Corrado il Salico concedeva il paese a Pietro vescovo di Novara. Lo stesso Corrado non ancora imperatore nel 1025 aveva donato alla chiesa vescovile di Novara diverse terre in Valsesia nell'Ossola e la contea di Varallo Pombia.\nNel 1152 un diploma di Federico I ne conferma l'appartenenza ai signori di Castello.\nNel 1402 Gian Galeazzo Visconti fu dato in feudo a Francesco Barbavara. Poi pass\u00f2 ai Guarco.\nAi Marchesi di Romagnano tocc\u00f2 nel 1471.\nSi separ\u00f2 da Romagnano nel 1536 e nel 1583 fu parrocchia.\n\u00c8 documentato che dal 24 luglio al 4 agosto 1655 Cavallirio fu saccheggiato dai soldati savoiardi e poi nel 1658 il 6 di settembre da quelli sotto il comando del duca di Modena alleato dei francesi.\nUna grida del 3 febbraio 1733 emessa dal governatore di Milano (sua eccellenza Virico Filippo Lorenzo di Duan a cui seguono una mezza dozzina di titoli) certifica che Cavallirio era propriet\u00e0 spagnola rappresentando egli il sovrano spagnolo Carlo VI. Questo documento \u00e8 alquanto curioso perch\u00e9 obbliga ogni casa a non tenere pi\u00f9 di tre pecore.\nPer\u00f2 nel 1734 a causa della Guerra di Successione Polacca parte del Contado di Novara pass\u00f2 in mano a casa Savoia retta da Carlo Emanuele III, questo fu affrancato dal trattato di pace, (Pace di Vienna 1738) in cui si imponeva sia a Carlo Emanuele III che a Filippo V di Spagna di abbandonare Milano.\nIl 7 settembre 1800 venne emanato un decreto attestante che a partire dal 22 settembre (primo vendemmiaio) tutto il novarese e la valsesia a sinistra del fiume sarebbero entrati a far parte della Repubblica Cisalpina. Il 28 ottobre 1800 venne costituito il dipartimento dell'Agogna che dur\u00f2 fino alla caduta di Napoleone ed all'entrata delle truppe austriache in Milano e Novara il 26 aprile 1814.\nNel 1827 fu trovato un frammento di lapide risalente all'epoca romana. Qualche tempo dopo viene trovata un'altra lapide praticamente integra. Quest'ultima fa supporre che il paese fosse gi\u00e0 abitato in epoca romana.\nMonumenti e luoghi d'interesse.\nArchitetture civili.\nSu un colle che domina il paese si trovano i ruderi della \"Torre di Cavallirio\" risalente al XII secolo, forse riedificata intorno al XVII secolo.\nNei dintorni, nei luoghi degli antichi vigneti, si ergono i casotti o cascinotti della vigna: si tratta di strutture di modeste dimensioni a pianta quadrata o rettangolare, con uno o pi\u00f9 locali divisi su due piani, edificati a partire dal 1800.\nAltri luoghi.\n\"Villaggio Verde\" in localit\u00e0 San Germano di Cavallirio, comunit\u00e0 sperimentale basata sui principi teosofici fondata negli anni ottanta dall'antropologo Bernardino Del Boca (1919-2001) col quale collaborarono l'editore Edoardo Bresci (1916-1990) e il progettista Giorgio Grati.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35361", "revid": "1354930", "url": "https://it.wikipedia.org/wiki?curid=35361", "title": "Cerano (Italia)", "text": "Cerano (\"Sciar\u00e4n\" in dialetto ceranese, \"Sciaran\" in piemontese, \"Ceran\" in lombardo) \u00e8 un comune italiano di abitanti della provincia di Novara in Piemonte.\nGeografia fisica.\nCerano \u00e8 situata sulla riva piemontese del Ticino e sulle rive del torrente Terdoppio che sfocia in quest'ultimo tramite la roggia Cerana.\nIl territorio, situato nella valle del Ticino, \u00e8 bagnato ulteriormente da canali d'irrigazione tra i quali citiamo il Naviglio Langosco e il Naviglio Sforzesco.\nSi estendono vasti campi adibite a colture. L'altezza varia dai 140 al confine con il comune di Trecate ai circa 115 m s.l.m.alla sponda del Fiume Ticino.\nStoria.\nLe origini e la crescita nel periodo medievale.\nIl nome latino di \"Cerretanum\" a identificare questo centro abitato viene citato per la prima volta in un documento del 969 che reca il sigillo dell'imperatore Ottone I del Sacro Romano Impero, un diploma con cui il sovrano attribuiva il possesso del paese (all'epoca parte del contado di Burgaria) al vescovo di Vercelli, Ingone. Il nome latino lascerebbe intuire l'origine del nome da ricercarsi nel cerro, un tipo di albero particolarmente diffuso nella Pianura Padana di un tempo e che compare anche nello stemma comunale.\nIn pieno medioevo, Cerano era sede di una \"curtis\", ovvero di un'istituzione caratterizzata da un'economia chiusa e dalla quasi totale autosufficienza economica ed alimentare della comunit\u00e0. Tra il 1140 ed il 1141, Cerano pass\u00f2 sotto l'influenza del potente conte Guido da Biandrate che ottenne il borgo in feudo da Corrado III del Sacro Romano Impero. Nel 1156 i milanesi, in guerra con Novara, attaccarono la citt\u00e0 di Cerano e ne rasero al suolo il castello. Dopo questo assalto la citt\u00e0 rinacque dalle proprie ceneri e venne anzi ancora pi\u00f9 fortificata per divenire un solido baluardo di difesa nell'area del Ticino: il borgo venne circondato da mura e dalla Roggia Cerana (un corso d'acqua difensivo), scavata nel 1202. Nel corso del XIV secolo i ceranesi, poco inclini a passare come Novara sotto la sovranit\u00e0 dei Visconti di Milano, decisero di sottomettersi spontaneamente alla sovranit\u00e0 del marchese del Monferrato e per questo, per vendetta, il duca Galeazzo II Visconti decise nel 1456 di assaltare Cerano, distruggendola nuovamente. Il Visconti si scagli\u00f2 contro Cerano anche perch\u00e9, in virt\u00f9 di questa opposizione a Milano, i suoi abitanti da tempo avevano iniziato ad intraprendere delle azioni di pirateria ai danni del Ducato di Milano sulle rive del Ticino, rendendo sempre pi\u00f9 difficoltosi i collegamenti fluviali tra Sesto Calende e Pavia sul fiume.\nSotto gli Sforza.\nNel 1450, dopo la fine della dinastia dei Visconti, il borgo decise di sottomettersi di buon grado al nuovo duca di Milano, Francesco Sforza, il quale aveva promesso alla citt\u00e0 di liberarsi del secolare dominio di Novara. A partire dal 1456, pertanto, il feudo di Cerano venne ceduto dallo Sforza a Pietro Gallarati ed ai suoi eredi.\nA seguito della Battaglia di Pavia del 1525, dal 1527 tutta l'area del ceranese pass\u00f2 sotto la sovranit\u00e0 della Corona spagnola assieme al ducato di Milano. Gli spagnoli privarono il borgo di ogni privilegio, compreso quello di avere un proprio castello e proprie mura. La signoria dei Gallarati, che pure rimase sul borgo, non pot\u00e9 impedire al borgo di decadere economicamente e strategicamente all'interno del novarese, soprattutto a causa dei frequenti costi che la comunit\u00e0 era chiamata a sostenere in favore delle truppe che qui alloggiavano durante le diverse campagne militari contro il Piemonte. Fu solo a seguito della Pace di Vestfalia del 1648 che l'area pot\u00e9 conoscere un periodo prolungato di pace fino al primo Settecento.\nNel XVIII secolo, inoltre, il conte Scotti spos\u00f2 l'ultima erede della famiglia Gallarati che gli port\u00f2 in eredit\u00e0 il feudo ceranese: nacque cos\u00ec la casata dei Gallarati-Scotti.\nIl Settecento.\nNei primi anni del Settecento, il territorio novarese divenne uno dei principali campi di battaglia negli scontri tra le truppe franco spagnole e quelle imperiali comandate da principe Eugenio di Savoia. Questi, dopo aver conseguito a Torino la vittoria decisiva, ottenne anche la resa della fortezza di Novara: la Spagna, con la successiva pace di Utrecht, dovette cedere all'Impero, dopo quasi due secoli di ininterrotto dominio, il controllo del milanese, di cui faceva parte anche il territorio di Cerano.\nFu solo con l'invasione delle truppe di Carlo Emanuele III di Savoia e la sconfitta dell'Austria che l'Impero, pur conservando il possesso della Lombardia, venne costretto a cedere ai Savoia il territorio del novarese e del tortonese (1738).\nIl periodo napoleonico.\nCon il periodo napoleonico, Cerano entr\u00f2 a far parte del Dipartimento dell'Agnona, annesso poi al Regno d'Italia.\nI francesi nella loro amministrazione del borgo sostituirono le tradizionali colture a base di grano, riso, foraggio e vite con una vasta produzione di mais che in breve tempo divenne la principale fonte di alimentazione delle famiglie contadine dell'area oltre a ortaggi, frutti, canapa e lino.\nCerano nell'Italia unita.\nCon l'unit\u00e0 nazionale del 1861, si incominciarono ad avvertire le prime drastiche trasformazioni sul territorio ceranese a partire dall'acquisto, il dissodamento e la messa a coltura delle terre fino ad allora incolte presso i boschi del Ticino (brughiera).\nTali provvedimenti furono possibili anche grazie all'inizio dello scavo del Canale Diramatore di Vigevano che consent\u00ec una migliore irrigazione dei campi ed un maggior sfruttamento delle terre di conseguenza.\nNel medesimo periodo, lo scavo del Diramatore Vigevano rese possibile una migliore irrigazione dei campi e un maggior sfruttamento delle terre, ma nel contempo si inizi\u00f2 ad abbandonare sempre pi\u00f9 l'agricoltura a favore dello sviluppo delle prime industrie nelle localit\u00e0 vicine.\nIl Novecento.\nIl Novecento prosegu\u00ec l'opera di industrializzazione della forza lavoro del paese, che comunque rimaneva ancora sostanzialmente un paese agricolo. Il XX secolo comunque port\u00f2 alla nascita di stabilimenti sul territorio come l'\"Antogini Mercalli\" per la filatura della seta, oppure la manifattura Bottelli-Crini-Sordelli, divenuto in seguito noto col nome di \"Cotonificio Valle Ticino\".\nCon il Ventennio, l'aspetto del paese incominci\u00f2 a mutare: vennero demolite le vecchie scuole comunali e sostituite dall'attuale piazza San Gervasio (demolendo anche la chiesa omonima), oltre alla sostituzione del vecchio \"tramway\" con un servizio di pullman su ruote che collegava Cerano coi principali centri vicini.\nNell'immediato dopoguerra, con l'imperversare della disoccupazione, l'unico stabilimento a rimanere attivo fu il Cotonificio Valle Ticino, ma il processo di industrializzazione riprese a partire dagli anni del boom economico con la creazione del primo nucleo del polo petrolchimico di San Martino di Trecate che raccolse molti lavoratori provenienti da Cerano.\nNel 1967, quando il Cotonificio Valle Ticino chiuse i battenti, molti abitanti rimasero senza occupazione ed il paese attravers\u00f2 un momento economicamente difficile, ripresosi poco dopo con la creazione di nuovi insediamenti industriali che fanno ancora oggi di Cerano uno dei principali centri nel settore del novarese.\nMonumenti.\nChiesa Parrocchiale della Nativit\u00e0 di Maria Vergine.\nLa chiesa \u00e8 stata costruita presumibilmente nel XV secolo; nel corso del XVII secolo viene ristrutturata con l'apporto di alcune modifiche come l'elevazione del campanile a 45 m e la costruzione della cupola.\nIl 5 giugno 1873 iniziano i lavori di ampliamento della chiesa che terminano nel 1880 con la nuova facciata di stile rinascimentale ricca di medaglioni, frontoni e merlata di statue e balaustre. La facciata presenta 5 statue in cotto che rappresentano: La Madonna, S. Giovanni, S.Giuseppe, S.Rocco e il Beato Pacifico.\nLa chiesa \u00e8 a tre navate, a croce latina, sormontata da una cupola decorata con stucchi del Seicento, i capitelli e le cornici sono di ordine corinzio. Il fianco destro all'esterno \u00e8 unito al tempietto del Beato (Patrono del paese).\nSopra l'altare si trova la famosa pala del 1595,opera giovanile del pittore Giovan Battista Crespi detto il Cerano, raffigurante \"L'ultima cena\"\nChiesa di San Pietro.\nSituata nei pressi del cimitero sulla strada che porta al Ticino, la chiesa di San Pietro \u00e8 un edificio a tre navate di quattro campate ciascuna, con transetto e tiburio gotici: l'impianto originale, nonostante gli interventi di epoca barocca e neoclassica, \u00e8 rimasto pressoch\u00e9 inalterato. L'edificazione della chiesa risale probabilmente alla fine del XII secolo o all'inizio del XIII, dal momento che nel 1347 \u00e8 gi\u00e0 nominata come beneficio di un Tornielli. La chiesa nel XVI secolo subisce un declino: pertanto il vescovo Serbelloni ne affida la tutela alla Confraternita della Visitazione, la quale d\u00e0 incarico di eseguire degli affreschi, ormai degradati, sulla facciata.\nAll'interno le navate laterali hanno volte a crociera nervata, i pilastri sono in cotto. Di pregio l'icona cinquecentesca posta sull'altare maggiore raffigurante la Vergine che allatta il Bambino; particolarmente interessante e degno di nota \u00e8 l'affresco raffigurante Diogene che reca una fascia con l'iscrizione \"Expello\".\nConvento Francescano di S. Martino.\nI frati francescani vennero richiamati a Cerano nel 1881, dopo che avevano avuto una presenza significativa in paese dal 1483 fino all'inizio dell'Ottocento per promuovere il culto in onore del Beato Pacifico.I Francescani acquistano la chiesa di S. Martino e un nuovo convento viene costruito ex novo su progetto dell'architetto galliatese don Ercole Marietti.\nLa chiesa di San Martino \u00e8 collegata al convento mediante un corridoio pensile a cavalcavia. In questo convento, sede di studi ginnasiali e teologici della provincia francescana di S. Diego, studi\u00f2 e nel 1892 celebr\u00f2 la prima messa il sacerdote francescano di Galliate San Giuseppe Gambaro martirizzato in Cina nel 1900.\nNel corso della prima guerra mondiale viene requisito per usi militari e nel 1918 i frati lo abbandonano definitivamente asportando gli arredi tra cui il coro ligneo della chiesa, tuttora in opera nel convento di Ornavasso e l'altare marmoreo trasportato nella chiesa del sobborgo novarese di Veveri.\nPalazzo Gallarati Scotti.\nIl palazzo del duca Gallarati Scotti, di cui rimangono alcune parti in piazza G.B.Crespi e in via Scotti, \u00e8 stato sicuramente una delle costruzioni pi\u00f9 interessanti del paese.\nAveva l'ingresso e la facciata principale verso la piazza della chiesa parrocchiale, un ampio giardino si estendeva fino a via Borghetto, mentre le scuderie erano poste lungo l'attuale via G.Matteotti.\nOggi si pu\u00f2 notare una torre merlata e qualche salone \u00e8 ancora dotato di mastodontici e artistici camini. Del palazzo fece parte anche la chiesetta dedicata alla \"Concessione\" posta lateralmente alla chiesa parrocchiale e attualmente adibita a locale per il banco di beneficenza.\nCasa Langhi (Castello).\nLungo l'omonima via sorgeva il castello che nei secoli successivi lasci\u00f2 il posto alla palazzina della Casa Langhi e Bazzetta.\nQuesto edificio fu poi utilizzato come scuola elementare con relativo collegio dalle Suore Giuseppine di Novara e in seguito come riseria. Nella casa c'\u00e8 ancora la Cappella autorizzata come Oratorio da Papa Pio VI con bolla pontificia del 1792 e confermato da Papa Pio VII il 7 dicembre 1804.\nAlcuni locali conservano interessanti affreschi, mentre nel piccolo giardino sono sopravvissute alcune piante secolari.\nPalazzo Obicini.\nL'attuale Palazzo Comunale era in origine di propriet\u00e0 del Signor Lorenzo Obicini di Milano che lo us\u00f2 come abitazione fino al 1888, quando fu acquistato dal Comune di Cerano e pi\u00f9 volte ristrutturato. L'ultima significativa ristrutturazione risale alla fine del 1980. Il vicino edificio delle scuole elementari era invece adibito nei tempi passati ad una filanda; costruita nel 1830 si distinse per la qualit\u00e0 del prodotto.\nPalazzo Tornielli.\nIl Palazzo Tornielli, posto tra via A. di Dio e via Tornielli, \u00e8 un'elegante e sobria costruzione del XVIII secolo, completamente restaurato nei primi anni novanta del Novecento ed attualmente adibito a Casa di Riposo per anziani.\nAll'interno si pu\u00f2 ancora ammirare il porticato con colonne di granito e la maestosa scala che porta ai piani superiori.\nAl piano terra c'\u00e8 la cappella che fu autorizzata al culto nel 1726, arricchita da una Via Crucis nel 1764 e dal dipinto del Cerano \"San Francesco ostende le stimmate\".\nCasa Mercalli.\nIl palazzo, posto tra le attuali via Filanda e via A. di Dio, \u00e8 sorto nella prima met\u00e0 dell'Ottocento e consta di un cortile circondato da un porticato e da numerosi locali in cui si produceva e lavorava la seta. Gli addetti al lavoro erano circa 200.\nMonumento ai Caduti.\n\u00c8 opera di E. Tardini di Novara. La posa della prima pietra \u00e8 del 15 luglio 1923, mentre l'inaugurazione \u00e8 del 16 settembre 1923.\nCultura.\nEventi.\nFesta Patronale.\nLa festa dedicata al Beato Pacifico cade nella prima domenica di settembre. La prima volta in cui si festeggi\u00f2 in settembre fu nel 1747 per solennizzare la beatificazione di frate Pacifico Ramati, proclamata da Papa Benedetto XIV; precedentemente la festa si svolgeva nel mese di giugno.\nOgni dieci anni, o in occasione di particolari ricorrenze, si svolgono i cosiddetti \"Festoni\", durante i quali l'urna del Beato viene portata in processione per le vie del paese.\nI festeggiamenti in onore del Beato Pacifico sono diventati negli anni un appuntamento tradizionale non solo per i ceranesi ma anche per tutte quelle persone, provenienti dai paesi e dalle citt\u00e0 limitrofe, che ogni anno vengono a Cerano per apprezzare gli spettacolari fuochi artificiali e gli altri interessanti spettacoli musicali e folcloristici. Infatti ogni anno la \"Fabbriceria dello Scurolo\", con il sostegno e la collaborazione del Comune di Cerano, propone oltre al tradizionale spettacolo pirotecnico, previsto domenica sera, una serie di manifestazioni che si svolgono nelle serate di sabato domenica e luned\u00ec.\nLa domenica pomeriggio in Piazza Crespi si svolge il tradizionale concerto del Corpo Musicale Ceranese.\nI festeggiamenti inoltre comprendono una serie di altre iniziative proposte dalle numerose Associazioni locali che vengono puntualmente coinvolte dall'Assessorato alla Cultura nella proposta di un calendario di appuntamenti, esibizioni sportive, mostre e spettacoli che di solito impegnano le prime 2 settimane di settembre e terminano la domenica successiva alla Festa Patronale con il \"Palio dei Quattro Cantoni\".\nPalio dei Quattro Cantoni.\nLa seconda domenica di settembre, dal 1983, si svolge il Palio dei Cantoni, rievocazione storica-folcloristica del periodo quattrocentesco, in cui Cerano, allora appartenente al Ducato di Milano fu data in feudo dagli Sforza al conte Pietro Gallarati. L'arrivo a Cerano del conte Gallarati fu sicuramente oggetto di grandi festeggiamenti da parte della popolazione. Ed \u00e8 proprio in questi festeggiamenti che si trovano le radici storiche dell'attuale manifestazione.\nIl gioved\u00ec precedente si svolge l'investitura dei capitani di contrada, mentre nella giornata principale circa cinquecento personaggi in splendidi costumi quattrocenteschi sfilano per le vie del paese, concludendo il corteo al campo sportivo dove hanno luogo i giochi per l'assegnazione dell'ambito drappo, solitamente dipinto da un artista locale.Il Palio dei Quattro Cantoni, organizzato dall'omonimo Comitato, ha il riconoscimento dell'Assessorato al Turismo della Regione Piemonte, che lo ha inserito nel calendario ufficiale delle manifestazioni regionali. Un importante contributo per la manifestazione ceranese \u00e8 arrivato anche dall'Amministrazione Provinciale e dall'Azienda di Promozione Turistica di Novara.\nI Cantoni che si sfidano sono quattro: Canton Nuovo, Troggia, Castello e Mulino.\nInfrastrutture e trasporti.\nFra il 1884 e il 1934 la localit\u00e0 era servita da una fermata della tranvia Novara-Vigevano-Ottobiano.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35362", "revid": "1354930", "url": "https://it.wikipedia.org/wiki?curid=35362", "title": "Colazza", "text": "Colazza (\"Colassa\" in piemontese, \"Colazza\" in lombardo, pronuncia locale ) \u00e8 un comune italiano di 537 abitanti della provincia di Novara in Piemonte.\nGeografia fisica.\nIl territorio di questo piccolo paese piemontese del Vergante a cavallo tra il Lago Maggiore e il Lago D'Orta \u00e8 situato ad un'altitudine compresa tra i 545 e gli 850 m s.l.m. su un piano circondato a nord da colline ricche di boschi ed affacciato alla vista panoramica di parte del Lago Maggiore, del lago di Varese di quello di Comabbio e di Monate.\nLo circondano alcuni piccoli rilievi, il Motto Tessera (758 m s.l.m.), il Cassinario (712 m s.l.m.), il Motto La Guardia (830 m s.l.m.) e il Motto dell'Arbujera (683 m s.l.m.) circondati da declivi ricoperti di boschi e pascoli e traversati dalle acqua del rio Tiaschella che verso il territorio del confinante comune di Invorio si immette nel torrente Terzago.\nOrigini del nome.\nAll'interno del nome del paese \u00e8 presente una radice di tipo romano: \"col\", infatti, dovrebbe far riferimento alle numerose colline oppure, anche, al \"colare\" delle molteplici sorgenti d'acqua presenti nell'area. Un'altra interpretazione vuole che il nome origini da \"collis acquae\", sempre con riferimento all'abbondanza di acqua presente nella zona.\nL'etimo pi\u00f9 suggestivo, ritrovabile anche nello stemma comunale, fa risalire il nome a \"coll'azza\" arma con la quale nel 960 un giovane guerriero difese la sua giovane sposa da un signorotto al soldo di Berengario II che esigeva lo \"jus primae noctis\". La coppia fugg\u00ec sull'altopiano di Colazza, ben presto si unirono altre persone dando vita al primo nucleo abitato.\nStoria.\nSimboli.\nLa concessione dello stemma risale al 1956 ed \u00e8 cos\u00ec descritto sul decreto della Presidenza del Consiglio dei Ministri: \"D'argento, al braccio destro movente dal lembo sinistro dello scudo, impugnante un'azza, in palo, il tutto al naturale; al cantone sinistro del capo trinciato: nel 1\u00b0 palato di rosso e di nero; nel 2\u00b0 d'azzurro caricato di una stella d'oro. Ornamenti esteriori da Comune.\"\nOrigini.\nCome quella del resto del Vergante la storia di Colazza \u00e8 strettamente connessa a quella di Arona, situata sulla cosiddetta \"Via delle Genti\" che collegava il basso Verbano con l'attuale Svizzera. La presenza romana \u00e8 attestata dal ritrovamento, soprattutto sul territorio della vicina Nebbiuno di numerosi manufatti alcuni dei quali custoditi presso il Museo Archeologico di Arona.\nLe vicende storiche del territorio iniziano alla fine del primo millennio quando il neo-incoronato Imperatore del Sacro Romano Impero Ottone I decide di porre fine alla tracotanza di Berengario d'Ivrea e dirige le sue truppe verso il Novarese.\nNell'estate del 962 transitarono da Colazza le milizie imperiali che si dirigevano ad Orta per assediare il castello di Orta e sconfiggere la regina Willa III d'Arles, moglie di Berengario.\nDai Visconti ai Borromeo fino ai Savoia.\nNei secoli seguenti, anche i momenti storici di Colazza, come quelli di tutti i paesi del Vergante, seguirono dapprima le vicende degli arcivescovi di Milano, Conti dell'Impero, ai quali i territori erano stato assoggettati, nei secoli successivi il territorio fu conteso fra vari feudatari fino a quando prevalse la signoria dei Visconti che vi edific\u00f2 un piccolo castello del quale rimangono tracce in alcuni edifici e nella toponomastica.\nLa signoria dei Visconti dur\u00f2 fino al 1441 quando il territorio venne ceduto a Vitaliano Borromeo. Colazza venne assegnata alla podesteria di Lesa e del Vergante.\nIn questi anni e nei secoli successivi, i colazzesi basarono la loro economia sulla pastorizia e sul commercio di animali e merci con i paesi limitrofi. Fino alla met\u00e0 del novecento l'attivit\u00e0 principale era lo sfruttamento dei boschi per la produzione di carbone di legna. In passato Colazza era nota per la lavorazione del legno ed in particolare per la produzione di ceppi da macellaio prodotti in frassino e robinia destinati anche all'esportazione.\nNel 1814, dopo le vicende napoleoniche, Colazza divenne possedimento dei Savoia. Il 7 maggio del 1861 il paese venne devastato da un incendio . Dal 1928 al 1954 fu parte del comune di Pisano.\nLa seconda guerra mondiale.\nCon lo scoppiare della seconda guerra mondiale anche Colazza, come altre realt\u00e0 del Vergante, fu teatro di imprese partigiane e venne attraversata da truppe militari.\nMonumenti e luoghi d'interesse.\nOratorio di San Bernardo.\nQuesta chiesa si trova in una piazzetta nel centro di Colazza ed \u00e8 intitolata a San Bernardo d'Aosta, patrono dei montanari e presumibilmente risale al 1314. Il santo \u00e8 raffigurato in cammino sulle Alpi su una lunetta nel portico esterno ed in quadro all'interno insieme alla Madonna con bambino.\nNel corso del XVII secolo sub\u00ec notevoli cambiamenti e agli inizi del novecento, ormai in stato di abbandono, fu restaurata e riaperta. Attualmente \u00e8 possibile visitarla anche all'interno. Caratteristico il campanile a guglia ricoperto da \"piode\" (tegole di pietre).\nChiesa parrocchiale della beata Vergine Immacolata.\nLa chiesa parrocchiale venne costruita in due fasi, la prima verso la fine del XVII secolo, la seconda nel XIX secolo, al suo interno \u00e8 presente un affresco di rilievo storico riconducibile alla scuola di Gaudenzio Ferrari di cui riprende il modello morbido e la preziosit\u00e0 cromatica. Questo affresco fu probabilmente trasferito da un'antica edicola votiva che si trova sul bivio tra Armeno e Ameno. All'interno della chiesa \u00e8 presente un organo che \u00e8 stato restaurato per organizzare periodicamente dei concerti.\nCappelle devozionali.\nIl territorio di Colazza, come quello degli altri comuni del Vergante \u00e8 caratterizzato dalla presenza di numerose cappelle devozionali, a Colazza se ne trovano circa una dozzina, alcune restaurate e recuperate.\nArcheologia.\nCome per altre paesi del Vergante, i manufatti pi\u00f9 antichi di Colazza sono riferibili al periodo romano; tra questi una moneta con il volto di Julia Mammea (235 d.C.).\nSport.\nA Colazza \u00e8 presente un palazzetto dello sport, prima chiamato \"Il Palazzetto e Poi...\" e ora, con la nuova gestione, \"Green Village\", dove si pu\u00f2 trovare nella stagione invernale il pattinaggio su ghiaccio mentre nelle stagioni pi\u00f9 calde il pattinaggio a rotelle, arrampicata indoor, pesca sportiva e beach volley.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 montana Due Laghi, Cusio Mottarone e Val Strona."}
{"id": "35363", "revid": "533647", "url": "https://it.wikipedia.org/wiki?curid=35363", "title": "Cammarata", "text": "Cammarata (\"Camar\u00e0ta\" in siciliano) \u00e8 un comune italiano di abitanti del libero consorzio comunale di Agrigento in Sicilia.\nGeografia fisica.\nTerritorio.\nL'abitato di Cammarata si trova a t di quota alle pendici del monte Cammarata () la montagna pi\u00f9 alta dei Monti Sicani; \u00e8 un territorio ricco di boschi e dunque caratterizzato dall'aria salubre. Il territorio del comune di San Giovanni Gemini \u00e8 completamente incluso all'interno del territorio di Cammarata, di cui costituisce dunque una \"enclave\". Dista 83 km da Palermo e da Agrigento.\nDal territorio vastissimo, Cammarata d\u00e0 le origini e ospita al suo interno un lungo tratto del fiume Platani, un tempo navigabile e ricco di leggende (come quelle di origine greca); \u00e8 stato una delle principali basi navali dei cartaginesi al tempo della spedizione africana, dove risiedettero per primi i dodici elefanti della celebre spedizione di Annibale. Oltre al fiume Platani, all'interno del territorio si trovano sorgenti di diversi torrenti, anche affluenti del Platani. Data la variet\u00e0 geologica, il territorio fluviale ospita diverse specie di uccelli palustri, per lo pi\u00f9 migratori; mentre all'interno del Parco dei Monti Sicani si possono ammirare diverse specie di rapaci catalogate come specie protette i quali rivestono la maggiore importanza a livello faunistico per la quantit\u00e0 di specie nidificate, oltre alla presenza di mammiferi autoctoni siciliani, anfibi, rettili. \n\"La prospettiva del comune \u00e8 di figura piramidale e meriterebbe di essere riportata sulla tela di un abile paesista. Le case disposte a gradinata, le vie sono strette e non fiancheggiate di mura, il suolo scosceso e ripido. [...]\" da \"Cammarata, notizie sul territorio e la sua storia\" di Mons. Domenico De Gregorio, storico cammaratese. Il paese sorge infatti su un costone roccioso obliquo, un masso arenario, caratterizzando la vista del paese a terrazzamenti. \nStoria.\nIl nome Cammarata deriva probabilmente dal greco bizantino K\u00e0mara e significa \"stanza a volta\". Cammarata si estende su una superficie di ettari con una densit\u00e0 abitativa di 958 abitanti per km quadrato e si trova a 989 metri s.l.m. Il primo documento nel quale viene citato il territorio di Cammarata \u00e8 del 1141, un atto di donazione della chiesa di Santa Maria (oggi distrutta) da parte della normanna Lucia di Cammarata al vescovo di Cefal\u00f9; insieme alla chiesa Lucia la Normanna dona anche cinque casali dal nome inequivocabilmente arabo, segno che il territorio a quell'epoca era abitato almeno dal tempo dell'occupazione araba della Sicilia; era presente, in quel tempo, anche una piccola comunit\u00e0 ebraica. Reperti archeologici trovati in tutto il territorio di Cammarata testimoniano che esso era abitato anche in epoca romana e addirittura preistorica. La contea di Cammarata segu\u00ec le vicissitudini storiche della Sicilia, passando dai Normanni agli Svevi e con Federico II divent\u00f2 per breve tempo citt\u00e0 demaniale. Passato il periodo di grande incertezza dovuto alla guerra del Vespro, nel 1397 in seguito alla ribellione del conte di Cammarata a Martino il Giovane che nel frattempo era diventato re di Sicilia, Cammarata sub\u00ec l'assedio da parte di Bernardo Cabrera, braccio destro del Re.\nCammarata fu possesso e residenza di diverse famiglie nobili fra le quali quelle di Vinciguerra d'Aragona nel 1369, dei Moncada e dei Branciforte. Cammarata visse un periodo florido e di pace nel XV secolo, sotto gli Abatellis che, grazie alla loro origine di mercanti, sfruttarono al meglio le risorse del territorio, soprattutto l'estrazione del salgemma. Il castello, il cui aspetto si pu\u00f2 fare risalire all'architettura aragonese, venne abitato stabilmente dai signori di Cammarata fino al XVII secolo. Poi cominci\u00f2 la decadenza, fino alla fine del feudalesimo in Sicilia nel 1812. Nel settore artistico monumentale Cammarata conserva nella Chiesa Madre una splendida statua della Madonna della Catena e un dipinto opera di Pietro D'Asaro, mentre nella chiesa dell'Annunziata eretta nel XIV secolo si trova una mirabile croce d'oro opera di uno sconosciuto intagliatore siciliano del XVI secolo. Esistono molte persone che hanno il cognome omonimo emigranti dalla Regione Siciliana al mondo e comunque di origine siciliana.\nSociet\u00e0.\nTradizioni e folclore.\n\u00c8 una manifestazione caratteristica di alcune feste che si svolgono a Cammarata. La pi\u00f9 nota delle quali \u00e8 la cavalcata del SS. Crocifisso degli Angeli, che si festeggia l'ultima domenica di maggio. In questa occasione cavalli e cavalieri sfilano tra due ali di folla festante per le vie del paese. Si parte dalla casa del Paliante, cio\u00e8 colui che ha promesso un'offerta di ringraziamento per una grazia da ricevere e che porter\u00e0 il Palio, e arriva al suo culmine nei pressi della chiesa dove si celebra la festa e dove si dona l'offerta. Suggestiva \u00e8 la processione del SS. Crocifisso, con l'artistico fercolo in legno del 1863, che passa per le caratteristiche vie di Cammarata, ma molto pi\u00f9 suggestivo \u00e8 il \"grido di fede\" degli uomini portatori del SS. Crocifisso.\nLa festa di San Giuseppe \u00e8 divisa in festa religiosa celebrata a marzo e festa civile che si celebra il 18 agosto di ogni anno. La processione si inizia dalla chiesa di Maria SS di Cacciapensieri con l'uscita dei simulacri di San Giuseppe e della Madonna di Cacciapensieri, portati a spalla, rispettivamente dagli uomini (San Giuseppe) e dalle donne (la Madonna). Prosegue attraversando le vie di Cammarata con la banda musicale locale al seguito, sino a giungere in Piazza Marrelli, per risalire e rientrare in chiesa. In tutto questo percorso la gente che ha fatto le proprie promesse dona soldi e gioielli che vengono appesi davanti all'effigie di San Giuseppe o della Madonna.\nAll'interno delle festivit\u00e0 per San Giuseppe riveste una particolare importanza lo spettacolo di intrattenimento musicale che, contrariamente a quanto avveniva in passato, si svolge da qualche anno nella serata antecedente alla processione.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Cammarata fa parte delle seguenti organizzazioni sovracomunali: regione agraria n.1 (Versante meridionale dei Sicani)."}
{"id": "35365", "revid": "1354930", "url": "https://it.wikipedia.org/wiki?curid=35365", "title": "Cressa", "text": "Cressa (\"Creussa\" in piemontese, \"Cr\u00f6ssa\" in lombardo) \u00e8 un comune italiano di abitanti della provincia di Novara in Piemonte.\nGeografia fisica.\nIl comune si trova a circa 27\u00a0km a nord-ovest del capoluogo, nel cosiddetto medio novarese. Il suo territorio \u00e8 pianeggiante.\nStoria.\nIl toponimo pare derivare dal nome del nobile romano \"Crescinio\" o \"Crescente\" che compare su una lapide ritrovata in frazione Santa Cristina di Borgomanero e ora conservata presso il Museo Lapidario della canonica del duomo di Novara. Il paese \u00e8 denominato \"Crisiae\" in epoca romana e successivamente \"Cresia\" (come si evince da un atto notarile del 1236). Il toponimo attuale compare per la prima volta nel 1330 in un documento riguardante l'investitura di beni e redditi a tale Giovanni detto il Ceredano da parte del Monastero di Arona."}
{"id": "35367", "revid": "1354930", "url": "https://it.wikipedia.org/wiki?curid=35367", "title": "Cureggio", "text": "Cureggio (\"Curegg\" in piemontese, \"C\u00fcr\u00e9sc\" in lombardo) \u00e8 un comune italiano di abitanti della provincia di Novara in Piemonte.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nInfrastrutture e trasporti.\nLa Stazione di Cureggio, posta lungo la ferrovia Santhi\u00e0-Arona, fu attivata il 16 gennaio 1905 e dal 2012 risulta senza traffico per effetto della sospensione del servizio sulla linea imposta dalla Regione Piemonte."}
{"id": "35369", "revid": "292162", "url": "https://it.wikipedia.org/wiki?curid=35369", "title": "Canicatt\u00ec", "text": "Canicatt\u00ec (\"Caniatt\u00ec\" in ) \u00e8 un comune italiano di abitanti del libero consorzio comunale di Agrigento in Sicilia.\nGeografia fisica.\nIl territorio di Canicatt\u00ec si trova al confine fra le province di Agrigento e quella di Caltanissetta, in una conca naturale (l'alta valle del fiume Naro) circondata da basse colline, assai fertile e tradizionalmente vocata alle colture frutticole (un tempo il mandorlo, oggi l'Uva Italia, l'uva da mosto, la pesca e l'albicocca). L'area si differenzia notevolmente dal territorio circostante; tale differenza ha favorito sia il paesaggio agricolo che il centro urbano. Pi\u00f9 verde e florido il primo, maggiormente ricco di attivit\u00e0 commerciali, anche all'avanguardia, e di animazione cittadina il secondo, rispetto ai centri vicini di entrambe le province.\nTerritorio.\nCon Regio Decreto firmato da re Vittorio Emanuele III dal 19 febbraio 1934 si fregia del titolo di citt\u00e0.\nStoria.\nProfilo storico.\nI resti archeologici ritrovati nella citt\u00e0 e nelle zone adiacenti testimoniano l'estistenza di un abitato gi\u00e0 in epoca pre-romana.\n ossia \"fossato di fango\" o \"fossato di argilla\"; tale toponimo \u00e8 stato ritrovato in una carta geografica della Sicilia del periodo di dominazione Saracena.\nDopo la conquista della Sicilia da parte dei Normanni, il signore del luogo, probabilmente l'Emiro Melciabile Mul\u00e8, fu assediato e sconfitto dal barone Salvatore Palmeri (1087), che era al seguito del conte Ruggero e questi per ricompensa gli offr\u00ec la spada e il dominio del feudo. Sotto la signoria dei Palmeri, la fortezza araba venne ampliata e prese l'aspetto di un vero e proprio castello con una torre.\nAi normanni successero i Francesi, cacciati poi dagli Aragonesi. Nel 1448 il feudo di Canicatt\u00ec venne ceduto da Antonio Palmeri, che non aveva figli, al nipote Andrea De Crescenzio. Questi ottenne dal re Giovanni d'Aragona la \"Licentia populandi\", cio\u00e8 la facolt\u00e0 di ampliare i confini del feudo, di incrementare gli abitanti e di amministrare la giustizia.\nSotto il De Crescenzio, Canicatt\u00ec era una comunit\u00e0 rurale che contava da mille a millecinquecento abitanti, insediati nella parte alta della citt\u00e0. Ad Andrea succedette il figlio Giovanni, che non avendo figli maschi, lasci\u00f2 la baronia al genero Francesco Calogero Bonanno, nel 1507.\nCon il casato Bonanno la citt\u00e0 conobbe un considerevole incremento demografico; i feudatari, prima baroni, poi duchi e infine principi della Cattolica, fecero costruire splendidi edifici e fontane.\nLa signoria dei Bonanno dur\u00f2 fino a tutto il Settecento, ma verso la fine del secolo inizi\u00f2 il suo declino; la societ\u00e0 feudale si avviava a scomparire.\nL'ultimo dei Bonanno, nel 1819, cedette la signoria di Canicatt\u00ec al barone Gabriele Chiaramonte Bordonaro.\nDopo le sommosse e rivoluzioni del 1848 e 1859/61, raggiunta l'unit\u00e0 d'Italia a Canicatt\u00ec sorsero banche, mulini e stabilimenti che incrementarono il commercio. Per tutto il corso del Novecento l'economia della citt\u00e0 si \u00e8 basata fondamentalmente sull'agricoltura (uva da tavola soprattutto), commercio e settore terziario.\nPer la sua prosperit\u00e0 agricola, fondata soprattutto sulla coltura dei vigneti di uva da tavola, Canicatt\u00ec \u00e8 stata annoverata nel 1987 tra i \"Cento Comuni della Piccola-Grande Italia\".\n\u00c8 stata centro (seppur minore rispetto alle grandi citt\u00e0 dell'isola) di laboratori politici sia di centro-destra che di sinistra ed \u00e8 stata vittima, a volte, di gravi episodi, come le stragi tedesca e statunitense del 1943 e quella del 1947. La citt\u00e0 \u00e8 da secoli il centro pi\u00f9 importante lungo la direttrice di comunicazioni - oggi stradali e ferroviarie - fra Agrigento e Caltanissetta (e da qui verso Catania e Palermo).\nAlla fine degli anni sessanta la coltivazione dell'Uva Italia assunse un ruolo fondamentale per l'economia del territorio, e quasi tutti i canicattinesi negli anni settanta possedevano una vigna. Veniva a Canicatt\u00ec gente di Gela, San Cataldo, Delia e altri comuni del circondario per lavorare; il boom economico port\u00f2 Canicatt\u00ec tra i 100 comuni italiani col maggior reddito pro capite; i mercati erano sempre affollati e concitati. \nNel 2004 il Comune di Canicatt\u00ec \u00e8 stato sciolto per infiltrazioni mafiose ed \u00e8 stato retto, fino al 2006, da una Commissione straordinaria di nomina governativa, che ha ripristinato la legalit\u00e0 e l'efficienza della macchina amministrativa, realizzando anche importanti opere pubbliche: restauro del Teatro Sociale, Palasport \"Saetta e Livatino\", Piscina comunale, rifacimento di Largo Aosta, realizzazione della nuova Via Giglia.\nIl dialetto di Canicatt\u00ec, essendo la citt\u00e0 tra le province di Agrigento e Caltanissetta, ha sue peculiarit\u00e0 che non si trovano in altre parti dell'isola (ad esempio \"buenu\" al posto di \"bonu\") e che influenzano il circondario.\nMonumenti e luoghi d'interesse.\nTra i monumenti pi\u00f9 importanti si ricordano: \nCultura.\nLa citt\u00e0 \u00e8 nota anche per l\"'Accademia del Parnaso\", nata nel 1922, e che, attraverso la poesia e il suo \"Statuto\" prendeva di mira il potere e molti aspetti della vita del tempo. Tra i fondatori, che potrebbero benissimo essere paragonati alle \"maschere\" della commedia dell'arte si ricordano un oste, il quale declamava i suoi versi all'interno della sua attivit\u00e0, il fascista don Ciccio Giordano, un filosofo, professore universitario e pedagogo, il prof. Calogero Angelo Sacheli, un farmacista-giornalista-polemista e cio\u00e8 il socialista Diego Cigna, un barone eccentrico e grande viaggiatore, Agostino La Lomia, un avvocato, il quale durante un processo chiese la perizia psichiatrica per il suo assistito solo per aver scelto lui come difensore, Salvatore Sanmartino, un poeta, definito il \"cantore di Agrigento\", Francesco Macaluso, un sarto, Giuseppe Paci, autore delle famose \"Maschere\", un commerciante di cereali, Pietro Greco. Tra i suoi arcadi vanno ricordati: Luigi Pirandello, Marta Abba, Filippo Tommaso Marinetti, Adriano Tilgher (che la defin\u00ec la \"pi\u00f9 audace Accademia satirica italiana\"), Leonardo Sciascia e tanti altri.\nGeografia antropica.\nSuddivisioni storiche.\nI principali quartieri sono quelli di Borgalino e della Bad\u00eca, siti nel centro storico, nella parte alta della citt\u00e0; l'Acquanova, situato attorno al punto in cui si trovava l'omonima fontana che serviva da abbeveratoio; Rovitelli, vicino a Largo Aosta (la principale piazza del comune e sede della stazione degli autobus); gli altri quartieri prendono pi\u00f9 che altro il nome dalle parrocchie adiacenti.\nLa principale via cittadina \u00e8 corso Regina Margherita, chiamato comunemente \"Corso\", che si dirama dalla chiesa di San Diego. Piazze di importanza rilevante sono piazza IV Novembre e largo Aosta. Altro punto di riferimento \u00e8 il ponte di ferro decorato con murales raffiguranti papa Giovanni Paolo II e personaggi cittadini.\nEconomia.\nFavorita dalla posizione strategica, gi\u00e0 verso la fine dell'Ottocento la citt\u00e0 ferveva di attivit\u00e0 commerciali e industriali di rilievo; l'agricoltura vi appariva avanzata ed era presente anche un forte comparto minerario, con estrazioni di salgemma e zolfo (il territorio \u00e8 contiguo all'altopiano solfifero che si estende a Ovest del comune).\nNegli anni settanta del Novecento l'economia canicattinese prese un forte slancio grazie all'esplosione del fenomeno della coltura intensiva dell'uva bianca da tavola della variet\u00e0 'Italia'. In quegli anni la ricchezza apportata dall'agricoltura fu improvvisa e ingente, tanto da porre la citt\u00e0 fra i centri italiani pi\u00f9 dinamici durante il \"boom\" economico degli anni ottanta, al pari di cittadine del centro-nord del Paese.\nL'afflusso di denaro port\u00f2 il fiorire di attivit\u00e0 commerciali e, in minor misura, industriali. Comport\u00f2, altres\u00ec, un sia pur limitato aumento della popolazione (dai 28.094 abitanti del 1971 ai 32.344 del 1991), che peraltro assume maggior peso se guardato nella prospettiva locale di uno spopolamento pressoch\u00e9 generalizzato dei centri urbani della Sicilia interna e collinare-montana. Veri e propri fenomeni di immigrazione interna favorirono tale aumento: molti cittadini provengono dai centri vicini, e si sono trasferiti a Canicatt\u00ec, spesso, dopo avervi studiato, poich\u00e9 la citt\u00e0 \u00e8 anche sede di diversi istituti di istruzione secondaria (che coprono un largo raggio di tipologie). Era presente anche un'immigrazione interna stagionale, per la raccolta dell'uva, oggi perlopi\u00f9 sostituita dall'immigrazione dall'estero (Romania e Marocco, in primo luogo).\nNegli ultimi anni, per\u00f2, la monocoltura dell'uva da tavola ha mostrato i suoi lati negativi, accusando fortemente le crisi stagionali e la costante riduzione del prezzo di vendita all'ingrosso (in termini reali, e fino al rialzo del 2005). Sono stati quindi espiantati molti vigneti. Su alcuni dei terreni cos\u00ec liberati sono stati impiantati pescheti. I pescheti sono estesi per c.a. 2.000 ha, e cominciano a diffondersi le coltivazioni di albicocche e di uva da mosto. Quest'ultima - presente soprattutto con il vitigno Nero d'Avola - produce alcuni ottimi vini e il settore sembra offrire qualche spunto d'ottimismo, rafforzato, per l'uva da tavola, dall'avvio della produzione IGP, la cui qualit\u00e0 pu\u00f2 spuntare sul mercato prezzi ben pi\u00f9 alti di quella priva di certificazione europea.\nNonostante le difficolt\u00e0 del comparto agricolo, apparse gravi negli anni successivi al 2001, l'agricoltura rimane, finora, la prima attivit\u00e0 economica del comune, con circa il 28% degli occupati. Segue il commercio con il 21%, la pubblica amministrazione con il 9%, l'industria edile con l'8,5%, l'industria manifatturiera con l'8%, l'istruzione con l'8%, le intermediazioni con il 4,6%, i trasporti e le comunicazioni con il 3,7%, gli affari immobiliari con il 3,3%, la sanit\u00e0 con il 3%, gli altri servizi pubblici con il 3% e gli esercizi alberghieri e di ristorazione con il 2%.\nIl territorio del comune \u00e8 compreso nella zona di produzione del Pistacchio di Raffadali D.O.P..\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Canicatt\u00ec fa parte delle seguenti organizzazioni sovracomunali: regione agraria n.4 (Colline del Salso e di Naro).\nSport.\nLa principale squadra di calcio della citt\u00e0 \u00e8 l\"'A.S.D. Canicatt\u00ec Calcio\" che nasce su iniziativa di Carmelo Marchese Ragona nel 1928 (e viene nuovamente fondata nel 2014 dopo un periodo di inattivit\u00e0). Ha militato in Serie C negli anni quaranta ed in Serie C2 tra il 1982 ed il 1985 e al momento nel girone A di Eccellenza\nAltre squadre calcistiche comunali furono la Matteotti, che arriv\u00f2 in Prima Categoria negli anni settanta, e l'Atletico Canicatt\u00ec che arriv\u00f2 in Promozione negli anni ottanta; infine la Libertas Gaudium, che ha raggiunto la seconda categoria.\nNegli ultimi anni ha assunto importanza il basket, con la Gaudium Basket che ha disputato la Serie B2 a partire dal 2005 fino al suo scioglimento nel 2013.\nLa Naty Volley, squadra principale di pallavolo femminile, nella stagione 2018/2019 ha raggiunto per la prima volta la promozione al campionato nazionale di serie B2"}
{"id": "35371", "revid": "1910023", "url": "https://it.wikipedia.org/wiki?curid=35371", "title": "San Giovanni Bianco", "text": "San Giovanni Bianco (\"San Gio\u00e0n Bi\u00e0nch\" in dialetto bergamasco) \u00e8 un comune italiano di abitanti della provincia di Bergamo in Lombardia.\nSituato in Val Brembana, dista circa 28 chilometri a nord dal capoluogo orobico.\nDal 2015 il comune di San Giovanni Bianco fa parte del Polo culturale \"Mercatorum e Priula\", nato da una convenzione firmata con i comuni brembani di Camerata Cornello e Dossena per valorizzare i beni artistici, architettonici, storici e ambientali del territorio.\nStoria.\nDa sempre il paese \u00e8 considerato uno dei centri principali dell'intera valle Brembana, e probabilmente vide i primi insediamenti stabili sul territorio gi\u00e0 in epoca romana.\nSi sa che i Romani si stanziarono nella valle gi\u00e0 nel II secolo a.C. e inclusero il paese, unitamente ai borghi limitrofi, in un pagus denominato \"pagus brembanus\".\nQui sfruttarono le risorse minerarie (principalmente ferro) presenti nei monti circostanti, e crearono numerose vie di collegamento con il vicino \"pagus Saturnius\" (posto in Val Seriana), anch'esso con una florida attivit\u00e0 estrattiva.\nAnche il nome del paese deriva dalla ricchezza mineraria del sottosuolo: infatti se \"San Giovanni\" \u00e8 il patrono del paese, con l'aggettivo \"bianco\" si vuole sottolineare la grande presenza di formazioni calcaree di quel colore.\nL'attivit\u00e0 estrattiva fece la fortuna del borgo che prosper\u00f2 anche durante il Medioevo, quando la zona venne interessata da un crescente sviluppo demografico dovuto alle migliorate condizioni di vita, ma anche all'immigrazione di numerosi nuclei in fuga dalle lotte fratricide tra guelfi e ghibellini.\nIn queste zone, soggette alla dominazione della famiglia dei Visconti, era notevole l'influenza ghibellina, che tuttavia non provoc\u00f2 alcun tipo di scontro. I commerci vennero favoriti inoltre dalla presenza della via Mercatorum, che collegava il capoluogo con l'alta valle, nonch\u00e9 dalla vicinanza con la val Taleggio, che confluisce proprio all'estremit\u00e0 nord dell'abitato e che offriva la possibilit\u00e0 di raggiungere la Valsassina e la citt\u00e0 di Lecco.\nCon l'avvento della dominazione veneta i commerci ebbero un ulteriore incremento, anche grazie alla costruzione di un'altra strada, la Via Priula, che collegava Bergamo con il Canton Grigioni e che passava proprio dal centro del paese.\nLe principali famiglie del paese allacciarono importanti rapporti con la Serenissima, tanto da rivestire ruoli di primo piano sia nella citt\u00e0 lagunare sia nel capoluogo orobico. Questa situazione permise anche lo sviluppo di un grande interscambio di manodopera, provocando parecchia emigrazione verso Venezia, dove la manovalanza delle genti brembane era molto apprezzata. La capacit\u00e0 di queste persone di lavorare indefessamente anche a fronte di scarsi guadagni fece nascere l'immagine di Arlecchino famosa maschera, le cui origini sono contese tra Venezia e Bergamo, in grado di soddisfare contemporaneamente due diversi padroni.\nIn questo periodo il borgo assunse una conformazione ben definita, tanto che ancor'oggi evidenzia la sua struttura originaria, risalente a un periodo compreso tra il XV e il XVII secolo.\nGli eventi e i successivi regimi politici non interessarono pi\u00f9 di tanto il paese, almeno fino alla costruzione della ferrovia della Valle Brembana, avvenuta all'inizio del XX secolo, che port\u00f2 ulteriore sviluppo nella zona.\nQuesto paese, insieme con Camerata Cornello, fu teatro il 13 luglio 1914 della furia omicida di Simone Pianetti.\nNel 1928, durante la ristrutturazione amministrativa operata dal regime fascista, il comune di San Giovanni Bianco accorp\u00f2 entro i suoi confini anche i vicini comuni di San Pietro d'Orzio, San Gallo e Fuipiano al Brembo (questi ultimi due videro parte del loro territorio assegnato anche al vicino comune di San Pellegrino Terme), assumendo cos\u00ec l'attuale fisionomia amministrativa.\nSuccessivamente, con la soppressione della linea ferroviaria, avvenuta nel 1967, la zona conobbe una fase di pesante difficolt\u00e0, amplificata da infrastrutture non adeguate all'utenza.\nSimboli.\nIl castello rappresenta la fortezza eretta a difesa del luogo contro le incursioni di bande armate, la banda ondata di azzurro i fiumi Brembo ed Enna, il verde della terrazza la fertilit\u00e0 del suolo.\nMonumenti e luoghi d'interesse.\nIl borgo conserva gran parte della sua struttura medievale: a tal riguardo si possono ancora ammirare ponti in stile romanico che attraversano i numerosi corsi d'acqua presenti sul territorio comunale, nonch\u00e9 il percorso della via Priula, recentemente al centro di opere di recupero volte a valorizzarne il percorso.\nNel centro abitato riveste particolare importanza piazza Zignoni, dotata di una statua dedicata all'illustre concittadino Vistallo Zignoni, un soldato mercenario vissuto a cavallo tra il XV e XVI secolo al quale si deve la presenza della reliquia della Sacra Spina nella chiesa parrocchiale di San Giovanni. Questa reliquia sarebbe una spina appartenuta alla corona di Cristo, motivo di profonda devozione popolare. Nel centro storico \u00e8 inoltre presente il palazzo Boselli, adibito a residenza parrocchiale. Edificato nel corso del XV secolo come residenza dell'omonima famiglia, presenta saloni finemente affrescati e una notevole pinacoteca.\nI giardini pubblici di San Giovanni Bianco sono dedicati alla memoria di Enrico Rampinelli, medaglia d'oro al valor militare.\nAree naturali.\nInserito in un contesto naturalistico di grande interesse, nel bel mezzo della valle Brembana e adagiato in una conca su cui svettano imponenti cime, tra cui il gruppo del Cancervo - Venturosa, offre ottimi colpi d'occhio e numerose possibilit\u00e0 di escursioni sui monti circostanti.\nA partire dal 2007 \u00e8 stata inaugurata la ciclovia della valle Brembana, che costeggia il corso del fiume Brembo, offrendo lo spunto per passeggiate o gite in bicicletta.\nGeografia antropica.\nFrazioni.\nCornalita.\nSituata a ovest dal capoluogo, presenta la chiesa del Corpus Domini, ritenuta la pi\u00f9 antica sull'intero territorio comunale. All'interno di questa si pu\u00f2 trovare un interessante ciclo di affreschi.\nOneta.\nPoco distante dal centro di San Giovanni Bianco, \u00e8 interessata dal passaggio della via Mercatorum, che in breve porta a Cornello dei Tasso. Il borgo ha mantenuto intatto il suo spirito nel corso dei secoli, presentando tuttora elementi quali le vie in acciottolato, le case porticate e raggruppate tra loro costruite in pietra e legno. Vi si pu\u00f2 trovare la chiesa del Carmine, in cui sono collocate interessanti affreschi del Ceresa.\nMa l'edificio di maggior richiamo \u00e8 la cosiddetta Casa di Arlecchino, piccola costruzione in cui \u00e8 posto un piccolo museo della maschera che, secondo la tradizione, nacque proprio qui.\nPianca.\nPiccola frazione posta a nord del capoluogo sul versante destro della valle, alla base del monte Cancervo, si compone di numerose contrade sparse molto caratteristiche: gli edifici sono addossati l'uno all'altro come nei borghi alpini pi\u00f9 caratteristici. Il patrono della frazione \u00e8 sant'Antonio abate con la chiesa a lui dedicata protettore degli animali. Si ricorda tutti gli anni il 17 gennaio. Un'altra ricorrenza molto sentita \u00e8 la Madonna della Piet\u00e0, che cade la prima domenica di luglio.\nPortiera.\nBorgo collocato sulla sinistra della vallata e posto di fronte al paese di Camerata Cornello, presenta numerose possibilit\u00e0 di escursioni, nonch\u00e9 un borgo tipicamente rurale. Caratteristica \u00e8 anche la chiesina di San Francesco d'Assisi, nella quale si trova un affresco cinquecentesco attribuito ai Baschenis di Averara. Tramite la strada passante per la frazione \u00e8 possibile raggiungere la localit\u00e0 Paglio di Dossena, nella quale sono organizzate delle visite all'interno delle antiche miniere.\nRoncaglia Entro.\nPosta a nord del capoluogo, in direzione della valle Taleggio, ha avuto un recente sviluppo industriale e, conseguentemente, residenziale. Situata in una posizione favorevole alle pratiche agricole, presenta una serie di piccole contrade che riportano alla memoria il mondo rurale che ha caratterizzato l'intera zona. \n\u00c8 inoltre presente la piccola chiesa di San Francesco e Maria Ausiliatrice che, edificata in stile neogotico, presenta opere di buon pregio.\nSan Pietro d'Orzio.\nSituato in posizione dominante sul versante sinistro della valle, presenta il passaggio della Via Mercatorum, antica strada commerciale utilizzata in et\u00e0 medievale. La \"chiesa parrocchiale di San Pietro\" si caratterizza per la ricchezza dei suoi arredi, composti anche da opere di Carlo Ceresa.\nCosta San Gallo.\nFrazione di San Giovanni Bianco.\nLocalit\u00e0.\nGrabbia.\nStorica localit\u00e0 sita sulla riva sinistra del Brembo e appartenente alla parrocchia di San Giovanni Bianco. Citata in un documento del XVII secolo come sede di residenza del pittore Carlo Ceresa a seguito del matrimonio contratto con Caterina Zignoni. \nIl palazzo presenta sotto il porticato affreschi con motivi religiosi.\nSchiava.\n\u00c8 un piccolo agglomerato urbano che fino al 1998 era ancora isolato e raggiungibile soltanto tramite una mulattiera. La localit\u00e0 \u00e8 formata da pi\u00f9 case addossate le une alle altre, con il caseggiato pi\u00f9 antico risalente a met\u00e0 del XIV secolo e vicino al quale, dopo un restauro della parte principale, fu costruito un oratorio dedicato a sant'Andrea nel 1750.\nIl palazzo, anticamente di propriet\u00e0 della famiglia Rizzini Alcalini e ormai decadente, presenta al suo interno alcuni dipinti e all'esterno fregi dell'epoca.\nBriolo.\nPiccola localit\u00e0, ma fondamentale per quanto riguarda lo sport e le emergenze, in quanto presenta un campo da calcio, un campo da tennis e un eliporto (posto a fianco della sede della IV delegazione orobica del CNSAS).\nAlino.\nPiccola contrada posta a sud, in una valletta sulla destra orografica della valle, in territorio di San Pellegrino Terme. Presenta una piccola chiesa in cui sono conservate opere di grande valore, tra cui spiccano quelle di Antonio Cifrondi e del Baschenis.\nGrumo.\nSituato sul versante sinistro della valle, a monte della frazione di San Pietro d'Orzio, \u00e8 ritenuto uno dei borghi pi\u00f9 caratteristici della zona, grazie anche a recenti lavori di restauro. Interessato dal passaggio dell'antica via Mercatorum, presenta costruzioni tipiche con porticati e vie pavimentate con ciottoli, nonch\u00e9 una piccola chiesetta del XVI secolo.\nSentino.\nNella piccola localit\u00e0 sorge la chiesa di San Marco, in cui si possono ammirare opere pittoriche di buon pregio, tra cui spicca la \"Piet\u00e0\" del Carlo Ceresa.\nInfrastrutture e trasporti.\nL'abitato era servito dalla stazione di San Giovanni Bianco, dotata di scalo merci utilizzato per la spedizione dei blocchi di marmo cavanti a Orbrembo e un raccordo e raccordata altres\u00ec con le cartiere Cima; l'impianto era posto lungo la ferrovia della Valle Brembana, attiva fra il 1906 e il 1966.\nSport.\nIl San Giovanni Bianco Calcio \u00e8 la squadra di calcio del paese, che al momento milita in seconda categoria .\nInoltre, \u00e8 paese natale del calciatore italiano Davide Astori, deceduto in attivit\u00e0 il 4 marzo 2018."}
{"id": "35372", "revid": "1718925", "url": "https://it.wikipedia.org/wiki?curid=35372", "title": "Fidippide", "text": "Fidippide o Filippide.\nNelle opere dell'antichit\u00e0 la dicitura Filippide \u00e8 riportata da Pausania, Plutarco e Luciano, scrittori che avevano letto questa forma nelle loro versioni di Erodoto, mentre nella maggior parte dei manoscritti di Erodoto si presenta la forma Fidippide.\nVisto che, oltre ai manoscritti di Erodoto, la forma Fidippide \u00e8 attestata solo nelle \"Nuvole\" di Aristofane, molti storici sostengono che Aristofane abbia volontariamente deformato il vero nome Filippide per non usare nella sua commedia il nome dell'eroe di Maratona. Dato che per\u00f2 il nome Fidippo \u00e8 attestato nell\"Iliade\", non \u00e8 da escludersi l'esistenza di un raro Fidippide, ma secondo molti questa forma resta un errore dei copisti dei manoscritti.\nLeggenda.\nSecondo quanto riferito da Erodoto, un emerodromo ateniese di nome Filippide fu mandato da Atene a Sparta per chiedere appoggio in vista della battaglia contro i Persiani e percorse questo tragitto di pi\u00f9 di 225\u00a0km in un solo giorno.\nDopo la battaglia di Maratona, sempre secondo Erodoto, buona parte dell'esercito ateniese torn\u00f2 in citt\u00e0 guidato da Milziade marciando per circa 42\u00a0km sotto il peso dell'armatura: i soldati greci arrivarono in tempo per vedere che la flotta persiana, constatata la sconfitta, si stava allontanando, dopo aver tentato un attacco alla polis mediante una manovra di superamento delle file greche che prevedeva di doppiare capo Sunio via mare.\nLa leggenda pi\u00f9 nota successivamente, quella della corsa di Filippide da Maratona ad Atene, non fu per\u00f2 opera di Erodoto, ma comparve per la prima volta in un'opera di Plutarco composta nel I secolo, \"Sulla gloria degli Ateniesi\". In essa Plutarco afferma che un emerodromo in armatura completa avrebbe corso da Maratona fino ad Atene, avrebbe pronunciato la celebre frase \"abbiamo vinto\" () e sarebbe poi morto per lo sforzo; secondo Plutarco lo storico Eraclide Pontico chiamava questo leggendario emerodromo Tersippo, mentre la maggior parte degli storici lo chiamava Eucle.\nLuciano di Samosata, scrittore e retore di origine siriana vissuto durante il II secolo d.C., riporta la stessa leggenda, attestando per\u00f2 come il nome del corridore non fosse Eucle, bens\u00ec Filippide.\nDatazione.\nI testi che descrivono questo evento riportano una data che, interpretata dallo storico tedesco August B\u00f6ckh nel 1855, secondo il calendario attico, risulta essere il 12 settembre 490 a.C.\nRecenti studi hanno invece ipotizzato che negli scritti sia stata usata una data del calendario di Sparta, il che anticiperebbe l'evento al 12 agosto: i racconti storici indicano che Sparta pot\u00e9 inviare aiuti ad Atene solo dopo la fine delle Carnee, che coincidevano con la luna piena, e questo fatto porta a collocare lo scontro il 12 settembre.\nUna terza interpretazione, fornita dallo storico Nicholas Sekunda, propenderebbe per l'11 settembre.\nSecondo lo storico Peter Krentz, infine, non \u00e8 possibile determinare un giorno preciso per la battaglia, da collocare genericamente tra agosto e settembre, data l'elevata probabilit\u00e0 che il calendario ateniese fosse stato manipolato per impedire che la battaglia andasse a coincidere con le celebrazioni dei misteri eleusini.\nMaratona moderna.\nLa gara olimpica sulla distanza dei 40\u00a0km (stabiliti con precisione nel 1921 in 42,195\u00a0km, la distanza adottata ai (Giochi della IV Olimpiade, cio\u00e8 la distanza tra Maratona e Atene) prende il nome di Maratona (atletica leggera)|maratona proprio dal mito di Filippide e della sua corsa riportato da Luciano, racconto al quale Pierre de Coubertin s'ispir\u00f2."}
{"id": "35376", "revid": "57872", "url": "https://it.wikipedia.org/wiki?curid=35376", "title": "Comitini", "text": "Comitini (\"Cummat\u00ec\" in ) \u00e8 un comune italiano di abitanti del libero consorzio comunale di Agrigento in Sicilia.\nStoria.\nComitini, la terra dello zolfo e delle zolfare, del tricolore, la terra di Ciaula, giuridicamente nasce il 23 giugno, X indizione, dell'anno 1627, per concessione dello \"Jus Populandi\" da parte del re Filippo IV al barone Gaspare Bellacera. In realt\u00e0 un agglomerato urbano, sviluppatosi sotto la chiesa di Santa Maria di Altomonte e del palazzo Baronale, abitato da contadini dediti alle coltivazioni del feudo, gi\u00e0 preesisteva alla fondazione. Lo studio etimologico del toponimo Comitini confermerebbe che nel I secolo d.C., in et\u00e0 romano imperiale la cittadina ed il suo territorio erano densamente antropizzati. Il territorio era attraversato da un'importante arteria di comunicazione, come conferma l\"'Itinerarium Antonini\", lungo l'asse \"Agrigentum-Panormus\" ed in prossimit\u00e0 dell'attuale centro abitato esisteva un'antica \"Statio\" romana denominata \"Comiciana\" da cui pare derivasse l'attuale toponimo del territorio e del Comune, anche se, da un attento studio etimologico, alcuni studiosi concordano un'origine araba del toponimo (\"Cumma el tin\" che si traduce in \"Collina dei fichi\").\nNei primi anni dell'Ottocento Comitini sale agli onori della cronaca per la riscoperta dell'attivit\u00e0 minerario zolfifera. In poco tempo furono attive nel territorio ben 70 miniere che davano lavoro a circa 10.000 addetti. In questo periodo Comitini divenne un fiorente centro industriale. Nel 1859 Comitini fu sede di moti rivoluzionari: nel territorio operava una folta schiera anti-borbonica. E fu questo gruppo di patrioti che, il 3 luglio del 1859, innalzarono per la prima volta nell'agrigentino, sul monte la Pietra, la prima bandiera del Tricolore italiano a simbolo dell'unit\u00e0 delle genti italica e come segno di rivolta per le popolazioni dei comuni viciniori.\nLo stesso gruppo di patrioti contribu\u00ec all'arrivo di Giuseppe Garibaldi a Palermo nell'anno successivo.\nAl comune di Comitini \u00e8 legata la figura di un grande premi Nobel per la letteratura: Luigi Pirandello, Pirandello trascorse parte della sua giovinezza a Comitini dove i genitori erano proprietari di una miniera di zolfo. Da questo piccolo paese dall'antica tradizione mineraria prese spunto per la scrittura di alcuni suoi scritti, quali le novelle \"Ci\u00e0ula scopre la Luna\" e \"Il fumo\" ed in questi suoi scritti sono tramandati ai posteri momenti di vita quotidiana dei minatori comitinesi.\nGli antichi feudatari del comune furono i Gravina, principi di Comitini, proprietari a Palermo del fastoso palazzo barocco sede dell'amministrazione provinciale.\nDal 15 dicembre 2018 Comitini si fregia del titolo di Citt\u00e0 attribuitole con decreto del Presidente della Repubblica Sergio Mattarella, per trascorsi storici di interesse e rilevanza nazionale.\nSimboli.\nLo stemma del Comune di Comitini \u00e8 stato concesso con decreto del presidente della Repubblica Italiana del .\nIn precedenza era in uso uno stemma concesso con D.P.R. del che riproduceva la sola aquila di nero su campo d'argento.\nEconomia.\nIl territorio del comune \u00e8 compreso nella zona di produzione del Pistacchio di Raffadali D.O.P..\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Comitini fa parte delle seguenti organizzazioni sovracomunali: regione agraria n.3 (Colline del Platani)."}
{"id": "35378", "revid": "533647", "url": "https://it.wikipedia.org/wiki?curid=35378", "title": "Grotte", "text": "Grotte (\"Grutti\" in siciliano) \u00e8 un comune italiano di abitanti del libero consorzio comunale di Agrigento in Sicilia.\nOrigini del nome.\nSi vuole che il presente nome di Grotte sia originario dal termine punico \"Erbessus\", nel quale idioma essa sta a significare \"Mons Foveae\" ovvero abbondante di grotte (dal latino volgare \"gruptae\", corruzione del greco \"cryptae\", \u03ba\u03c1\u03cd\u03c0\u03c4\u03b1\u03b9) cio\u00e8 \"Monte Incavato\". Poich\u00e9 il territorio di Grotte, per lo pi\u00f9 natura calcarea, abbonda di spelonche e caverne, si pensa che Grotte sia sorto sulle rovine dell'antica Erbesso di cui parla Polibio, distinta per\u00f2 dall'altra Erbesso nel libero consorzio comunale di Siracusa, pur essa ricca di grotte e di caverne.\nStoria.\nSecondo Polibio Erbesso dovette essere un villaggio distrutto dai romani nella Prima guerra punica, durante l'assedio\ndella citt\u00e0 di Agrigento, e del quale essi si servirono come luogo di deposito di viveri e di materiale bellico. Grotte sotto gli Aragonesi fu terra feudale, cio\u00e8 terra in cui l'amministrazione del re veniva delegata ad un vassallo che la riceveva in beneficio. Appartenne pertanto ai Ventimiglia, ai Montaperto, poi, nella seconda met\u00e0 del XVIII secolo a Don Vincenzo La Grua Talmanca Principe di Carini, discendente del protagonista del truce episodio in \"La baronessa di Carini\" che tanto eco suscit\u00f2 nel cinquecento in tutta la Sicilia.\nLa Grua, carico di debiti, nel 1800 vendette ed assegn\u00f2 le proprie terre ai vari creditori.\nTra il 1873 ed il 1876 nel paese di determin\u00f2 uno scisma della religione cattolica per niniziativa del sacerdote Luigi Sciarratta che, accogliendo parecchi elementi della confessione evangelica diede origine ad una vera e propria chiesa separata. Quindi egli si rivolse alla diocesi agrigentina con una lettura a stampa nella quale invita i fedeli a seguire la vera religione. Scomunicato da Pio IX, la cui infallibilit\u00e0 papale era stata dichiarata appena un triennio prima nel Concilio Vaticano I, lo Sciarratta venne abbandonato dai suoi seguaci, e la chiesa separata ben presto si estinse.\nSimboli.\nLo stemma del casato di Don Vincenzo La Grua \u00e8 costituito da una Gru rampante su campo ermellino, esso \u00e8 rimasto come stemma del comune.\nMonumenti e luoghi d'interesse.\nDell'originario borgo, Grotte conserva:\nSiti archeologici.\nIl territorio di Grotte, dove a perdita d'occhio, si distendono vigneti e mandorleti, presenta delle caratteristiche naturali come il monumentale masso roccioso della \"Pietra\" (\"Rocca Petra\" in siciliano) con bucherellato di grotte preistoriche.\nInteressanti dal punto di vista archeologico e storico i loculi della \"Scintil\u00eca\" a pochi chilometri dal centro abitato.\nSociet\u00e0.\nTradizioni e folclore.\nIl santo patrono di Grotte \u00e8 Santa Venera la cui festivit\u00e0 ricorre il 14 novembre, ma la fiera del bestiame si tiene per la festa della Madonna delle Grazie, la prima settimana di settembre.\nMolto importante \u00e8 la festa di Pasqua che prende inizio il giorno Delle Palme e si conclude il giorno di Pasqua, dove viene rievocata tutta la Passione di Cristo descritta nei vangeli e coinvolgendo tutta la cittadinanza con processioni e recite tratte dal testo drammaturgico \"Il Riscatto di Adamo nella morte di Ges\u00f9 Cristo\" di Filippo Orioles.\nEconomia.\nIl territorio del comune \u00e8 compreso nella zona di produzione del Pistacchio di Raffadali D.O.P.\nLa miniera di zolfo di Stretto Cuvello offriva lavoro a molti operai. Parte del prodotto veniva usato in agricoltura e parte destinato alle industrie chimiche per la produzione dell'acido solforico. Tra le attivit\u00e0 artigianali vi era la manifattura di articoli di lana. Oggi comunque l'economia si basa sulla vendita di corredi e tappeti orientali e, sia a livello provinciale che regionale, rappresenta un'importante realt\u00e0 economica.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Grotte fa parte delle seguenti organizzazioni sovracomunali: regione agraria n.3 (Colline del Platani)."}
{"id": "35386", "revid": "1910023", "url": "https://it.wikipedia.org/wiki?curid=35386", "title": "San Paolo d'Argon", "text": "San Paolo d'Argon (\"San P\u00f3l d'\u00c0rgon\" o pi\u00f9 semplicemente \"San P\u00f3l\" in dialetto bergamasco) \u00e8 un comune italiano di abitanti della provincia di Bergamo in Lombardia.\nSituato all'inizio della Val Cavallina, il comune si trova a circa a est del capoluogo orobico. \u00c8 percorso da due importanti vie di comunicazione: la Strada statale 42 del Tonale e della Mendola e la strada provinciale 91 che la collega con il Lago d'Iseo. L'abitato \u00e8 posto ai piedi del colle d'Argon, mentre la parte collinare \u00e8 rimasta destinata all'agricoltura e ai boschi.\nStoria.\nFin dal medioevo il borgo di San Paolo d'Argon \u00e8 stato un importante polo culturale ed economico per la presenza di un grande monastero benedettino di fondazione cluniacense (XI secolo), fondato dal conte Gisalberto nell'anno 1079.\nPer alcuni secoli, i territori circostanti furono gestiti dai monaci dell'abbazia stessa, ma dal XV secolo tutte le propriet\u00e0 passarono sotto il dominio della Repubblica di Venezia.\nCome il resto della provincia, dopo pi\u00f9 di tre secoli alla Serenissima subentr\u00f2 la napoleonica Repubblica Cisalpina che ebbe per\u00f2 poca durata, in quanto scalzata dagli austriaci che instaurarono il Regno Lombardo-Veneto.\nDal 1859, cos\u00ec come tutta la Lombardia, venne annesso all'Italia, seguendo poi tutte le vicende della nuova nazione.\nFino ai primi anni del XX secolo il nome del paese era \"Buzzone\", mentre con \"San Paolo d'Argon\" si intendeva soltanto il complesso monastico e l'annessa chiesa.\nNel 1929 poi il paese fu accorpato in un'unica entit\u00e0 amministrativa con i comuni di Cenate Sopra e Cenate Sotto, prendendo il nome di \"Cenate d'Argon\". Il tutto dur\u00f2 fino al 1948, quando le tre entit\u00e0 vennero nuovamente scisse in singoli comuni.\nLuoghi d'interesse.\nUno dei luoghi di maggior richiamo \u00e8 il sopracitato monastero benedettino. Soppresso nel periodo napoleonico, il monastero originario fu radicalmente ristrutturato nel XVI secolo, e conserva ancora l'impronta nei due chiostri (uno del 1500 e l'altro del 1532)..\nInteressanti ambienti seicenteschi sono conservati nell'ex monastero dei benedettini, in particolare il refettorio affrescato intorno all'anno 1624 dal veronese Giovanni Battista Lorenzetti e la sala del Capitolo.\nA fianco del monastero si trova la chiesa parrocchiale di San Paolo Apostolo, che fu ricostruita dall'architetto luganese Domenico Messi a partire dal 1684. \nDedicata a San Paolo Apostolo, presenta degli affreschi della volta della navata eseguiti dall'artista comasco Giulio Quaglio di Laino tra il 1712 e il 1713.\nAl proprio interno conserva inoltre opere d'arte di notevole pregio: tra queste meritano menzione gli affreschi della navata, opera di Giulio Quaglio, gli altari in marmo eseguiti dai fratelli Domenico ed Antonio Corbarelli con sculture provenienti dalla bottega di Andrea Fantoni, cos\u00ec come le statue degli Evangelisti di Santo Callegari il Vecchio.\nNumerosi sono i dipinti: la pala raffigurante \"Sant'Andrea con i Santi Giovanni evangelista, Pantaleone e Lucia\", di Antonio Molinari, le tele di Giuseppe Maria Crespi che rappresentano \"Il martirio di San Giovanni evangelista\" e \"Sant'Andrea che adora la croce del proprio martirio\", la pala d'altare di Gregorio Lazzarini riportante \"San Benedetto che consegna a San Mauro la regola benedettina tra i Santi Placido e Scolastica\" e le tele di Sebastiano Ricci che raffigurano \"San Mauro che salva San Placido dalle acque per comando di San Benedetto\" e \"San Mauro che guarisce gli infermi\".\nEd ancora due tele del veronese Antonio Balestra, nonch\u00e9 \"Il sacrificio di Isacco\" ed \"Il serpente di bronzo\" di Paolo de Matteis e \"Sant'Alessandro decapitato e i Santi Grata, Fermo, Rustico e Antonio\" di Antonio Bellucci.\nGrande importanza ricopre la chiesa di Santa Maria in Argon. Posta sulla sommit\u00e0 del \"Colle d'Argon\" che svetta sul paese, risale all'XI secolo. La prima struttura, in stile romanico, venne ampliata nel XV secolo con due ambienti laterali.\nAll'inizio del secolo successivo furono costruiti il campanile e l'abside, mentre nel 1617 venne sopraelevata l'abside, costruito un nuovo altare centrale e rifatta la facciata.\nSuccessivamente, nel corso del medesimo secolo, vennero apportate ulteriori modifiche che diedero all'edificio l'aspetto attuale. All'interno si trova un ciclo pittorico risalente ad un periodo compreso tra il XVI ed il XVII secolo. All'esterno piccolo porticati riportano affreschi votivi del XV secolo.\nInoltre il territorio comunale, pur appartenendo ad una zona densamente popolata, offre numerose possibilit\u00e0 per chi volesse stare a contatto con la natura. Negli ultimi anni infatti si sono moltiplicate le iniziative per rivalorizzare gli spazi verdi presenti, che hanno permesso alla popolazione di ritornare a scoprire angoli suggestivi. Tra questi vi \u00e8 il \"colle d'Argon\", un piccolo polmone verde che risulta essere una delle prime propaggini del monte Misma, che \u00e8 stato inserito in un Parco locale di interesse sovracomunale denominato Parco delle valli d'Argon.\nSimboli.\nIl comune ha come simboli lo stemma e il gonfalone conferiti con D.P.R. del 16 maggio 1965.\nBlasonatura stemma:\nBlasonatura gonfalone:\nSport.\nLa principale squadra di calcio del Comune \u00e8 il San Paolo d'Argon, che attualmente gioca nel campionato lombardo di Promozione. In passato ha giocato per sette stagioni consecutive nel Campionato Nazionale Dilettanti (l'attuale Serie D), dal 1991, anno in cui ha chiuso il campionato al quarto posto in classifica, fino al 1998, quando ha chiuso il suo girone al penultimo posto in classifica retrocedendo cos\u00ec in Eccellenza.\nNel paese \u00e8 presente un altro sport, ovvero la scuola MTB San Paolo d'Argon (mountain bike). \u00c8 stata fondata nel 2005 con 35 associati e a capo come presidente Gherardi Stefano. Le squadre sono divise in tre livelli: giovanissimi (7-12 anni), esordienti (13-16 anni) e juniores (17-18 anni). La quadra degli esordienti vinse nel 2012 due medaglie al campionato regionale e il secondo posto nel campionato italiano per la societ\u00e0 a Piacenza."}
{"id": "35387", "revid": "125502013", "url": "https://it.wikipedia.org/wiki?curid=35387", "title": "Acceglio", "text": "Acceglio (\"Ass\u00e8j\" in piemontese, \"Acelh\" in occitano) \u00e8 un comune italiano di 158 abitanti della provincia di Cuneo in Piemonte, situato in valle Maira.\nGeografia fisica.\nAcceglio \u00e8 l'ultimo paese della Valle Maira; \u00e8 circondato da alte vette, facenti parte delle Alpi Cozie, a volte superiori a 3000 m (come il Brec de Chambeyron), alcune poste sullo spartiacque con la confinante Francia. Il comune \u00e8 situato sulle sponde del fiume da cui prende nome la valle, l\u00e0 dove va ampliandosi, suddividendosi in una serie di valloni circostanti.\nOrigini del nome.\nSecondo alcuni studiosi deriverebbe dal latino \"ad cilium\" o da forme preceltiche tipo \"ocelum\" o \"oscelum\", il cui significato \u00e8 molto probabilmente \"posto in alto\". Per la prima volta lo troviamo menzionato con il nome di \"Cilio\" in un documento del 1028, un elenco di terre della Valle Maira donate dal marchese di Torino Olderico Manfredi II al monastero di Caramagna.\nStoria.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l', che amministrava tutto il territorio del comitato di Bredolo cui era inserita anche la val Maira, mentre in seguito dall'VIII secolo la gestione della vallata sar\u00e0 poi organizzata dall'abbazia di Villar San Costanzo.\nAgli inizi del XIII secolo il comune entra a far parte dei possedimenti del marchesato di Saluzzo, costituendo con i dodici comuni della valle superiore di Macra una specie di repubblica libera. Formalmente la comunit\u00e0 riconosceva la protezione del marchese, cui pagava i tributi, ma ad essa venivano concessi le franchigie e di volta in volta confermate le libert\u00e0 e i diritti che derivavano dalle \"buone consuetudini\", di fatto consentendole una notevole indipendenza.\nNel XVI secolo il comune venne a far parte del dominio francese, assieme all'intero marchesato, divenendo uno dei centri pi\u00f9 importanti del calvinismo. Con il pretesto del sorgere e del dilagare \"dell'eresia calvinista\", il duca Carlo Emanuele I di Savoia si impadron\u00ec del territorio e dopo condanne a morte da parte dell'inquisizione, assedi e sollevazioni popolari, riusc\u00ec a costringere la maggior parte della popolazione all'abiura e gli irriducibili all'esilio. Qualche anno pi\u00f9 tardi il duca dar\u00e0 il borgo in contado alla famiglia Taffini di Savigliano.\nFin dai tempi pi\u00f9 remoti la maggior parte dei rapporti avveniva con le vallate d'oltralpe. Non solo quelli, visto che l'intendente dei Savoia, nel 1753, lamentava di non poter porre fine ai \"commerci in frode\" esercitati dai circa 2.000 accegliesi dell'epoca \"perch\u00e9 troppe sono le strade che conducono fuori dal paese\".\nLo sviluppo e la storia del paese hanno sempre avuto un ruolo importante grazie alla sua posizione di confine, che raramente \u00e8 stato considerato tale e quasi sempre in occasione di scontri militari: lo fu sia in occasione nella guerra tra Spagna e Francia che durante le campagne napoleoniche e torn\u00f2 ad esserlo nel 1940 quando l'artiglieria alpina sal\u00ec al Colle del Maurin per contrastare le truppe francesi. Ancora nel 1944 venne superato dai partigiani italiani e dai \"maquis\" francesi che si incontrarono nella frazione di Saretto per firmare un trattato di alleanza.\nIl Medioevo.\nNonostante gli sconquassi e le devastazioni del passato, Acceglio ha mantenuto intatto il suo impianto medioevale: cos\u00ec a Chialvetta, Chiappera, Unerzio, Villaro, Ponte Maira e Saretto, si ritrovano le mura in pietra, i tetti in lose sostenuti da grosse travi in larice e case unite spesso da passaggi coperti, con soffitti in legno, che servivano a proteggere i percorsi quotidiani e offrire riparo durante il lungo periodo invernale.\nVi si possono ritrovare preziosi e antichi portali, finestre in pietra, spesso scolpite, fontane con \"t\u00eates coup\u00e9es\", affreschi votivi, presenti anche nelle localit\u00e0 pi\u00f9 piccole ed isolate.\nSimboli.\nLo stemma e il gonfalone del Comune di Acceglio sono stati concessi con decreto del presidente della Repubblica del 9 dicembre 1955.\nMonumenti e luoghi d'interesse.\nIl borgo e gli edifici importanti.\nIl centro di Acceglio, chiamato \"La Villa\", \u00e8 il luogo che pi\u00f9 di ogni altro nella zona ha subito nel tempo le diverse distruzioni e rimaneggiamenti e che ha conservato meno delle sue origini medioevali. Su una roccia sopra l'abitato sono individuabili i ruderi del Castello quattrocentesco, detto anche \"forte della torre\", per via di una massiccia torre quadrata, cos\u00ec come di ruderi, assai pochi, del convento dei Cappuccini, fondato per combattere il dilagare del Calvinismo nel borgo. \nL'adiacente chiesetta di San Defendente tuttora non \u00e8 pi\u00f9 officiata.\nSi nota ancora la traccia di antichi e signorili palazzi con bifore e capitelli scolpiti; un edificio che \u00e8 giunto fino ai giorni nostri in buon stato di conservazione \u00e8 la seicentesca chiesa della Confraternita dell'Annunziata, con tutti gli arredi e paramenti sacri utilizzati nelle funzioni religiose. In una nicchia posta sotto l'altare \u00e8 possibile osservare un affresco raffigurante la \"Piet\u00e0\", la cui collocazione fa ipotizzare l'esistenza di un'antica cappella inglobata successivamente nella costruzione.\nSociet\u00e0.\nEvoluzione demografica.\nAll'inizio del secolo XX, a causa di un'emigrazione dapprima stagionale e successivamente definitiva, il paese venne ulteriormente impoverito di un'economia di montagna che gi\u00e0 di per s\u00e9 era poco florida. Nonostante tutto Acceglio nel 1911 possedeva il curioso primato con un solo 2% degli uomini e il 14% delle donne analfabeta contro la media nazionale del 32% per i maschi e il 42% delle donne.\nEconomia.\nAttualmente l'economia locale pone le sue basi sull'allevamento e sul commercio del bestiame, come ai tempi della grande fiera medioevale d'ottobre, e sullo sfruttamento di alcune cave di marmo nero e verde. Grazie ai paesaggi con grandi boschi di conifere, gli ampi pascoli e gli alpeggi, la ricchezza dei fiori e delle acque, questi luoghi sono diventati mete frequentate dai cultori del trekking e del \"En plein air\".\nAmministrazione.\nAltre informazioni amministrative.\nIl comune faceva parte della Comunit\u00e0 montana Valli Grana e Maira."}
{"id": "35388", "revid": "125675500", "url": "https://it.wikipedia.org/wiki?curid=35388", "title": "Montallegro", "text": "Montallegro (\"Muntall\u00e8\" in ) \u00e8 un comune italiano di abitanti del libero consorzio comunale di Agrigento in Sicilia.\nGeografia fisica.\nClima.\nNel comune \u00e8 presente la stazione meteorologica di Lago Gorgo.\nStoria.\nAnticamente il borgo sorgeva su un monte, il monte Suso, sul quale si ergono tutt'oggi i resti del borgo, in strategica posizione difensiva dalle incursioni provenienti dal mare, in tal difesa furono costruite delle torri di segnalazione, cos\u00ec che qualora venissero avvistate le navi si accendevano dei fuochi ed il fumo segnalava l'avvistamento, in tal modo i contadini rientravano in paese e iniziavano la difesa. Il vecchio sito fu abbandonato nel XVII secolo ed oggi non \u00e8 pi\u00f9 raggiungibile mediante la strada che zigzagando portava in vetta sul lato est ma dal lato ovest con accesso meno ripido. Nel 1610 Montallegro era feudo di Nicol\u00f2 Montaperto, il quale, per debiti contratti nel 1619, dovette vendere la baronia al principe di Castiglione. Quindi divenuto il feudo possesso della famiglia Gioeni dei principi della Petrulla, il borgo fu fondato prima del 1630 da un discendente di questa famiglia, il quale per privilegio accordato da Filippo III, ottenne di fregiarsi del titolo di duca d'Angi\u00f2.\nSociet\u00e0.\nTradizioni e folclore.\nIl santo patrono \u00e8 San Leonardo e si festeggia il 6 novembre.\nEconomia.\nL'agricoltura \u00e8 il settore principale dell'economia: si producono olio di oliva, agrumi e mandorle. Il territorio montallegrese \u00e8 compreso nella zona di produzione dell'arancia di Ribera D.O.P. e del Pistacchio di Raffadali D.O.P..\nL'artigianato \u00e8 presente con botteghe d'infissi ed arredamenti.\nInfrastrutture e trasporti.\nLa strada statale 115 Sud Occidentale Sicula lambisce Montallegro, che \u00e8 collegato con i paesi vicini da regolare e frequente servizio di autobus. Fino al 1978 era attiva una stazione della ferrovia Castelvetrano-Porto Empedocle, oggi chiusa all'esercizio.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Montallegro fa parte delle seguenti organizzazioni sovracomunali: regione agraria n.5 (Colline litoranee di Agrigento)."}
{"id": "35389", "revid": "367445", "url": "https://it.wikipedia.org/wiki?curid=35389", "title": "Aisone", "text": "Aisone (\"Aison\" in piemontese, \"Aizoun\" in occitano) \u00e8 un comune italiano di 224 abitanti della provincia di Cuneo in Piemonte.\nGeografia fisica.\nSituato nella valle Stura di Demonte, parte del suo territorio si trova nel Parco delle Alpi Marittime che si raggiunge percorrendo la statale n. 21 del Colle della Maddalena, lungo la quale si possono osservare antiche abitazioni che in parte conservano tetti in ardesia.\nNegli anni trenta, per proteggere le costruzioni dall'erosione, fu costruito un muraglione in pietra, esposto verso sud ed adiacente ad enormi rocce che formano grandi cenge ricoperte di pini e larici.\nL'ampio vallone della Valletta, attraversando boschi, pascoli e laghetti alpini, permette di raggiungere il Parco delle Alpi Marittime, la conca delle G\u00f9ie, la Valle Gesso poste al confine con la Francia e il comune di Vinadio. Questa zona conserva caratteristiche paesaggistiche rurali arcaiche grazie ad alcune baite costruite con tetti in paglia e poste ai piedi di grandi spuntoni di roccia.\nOrigini del nome.\nIl toponimo \"Aisone\" ha con probabilit\u00e0 origine dall'attivit\u00e0 legata alla coltivazione della canapa fatta macerare negli \"isou\", ossia in pozze d'acqua che in quel luogo dovevano essere numerose grazie alla vicina presenza dello Stura. Il toponimo potrebbe essere di derivazione occitana, vista la diffusa presenza della lingua occitana.\nStoria.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l'.\nDurante i primi anni del XX secolo, la popolazione ha sub\u00ecto un forte calo a causa dell'emigrazione verso la Francia. Tra i monumenti di maggior pregio possiamo annoverare la parrocchiale dedicata alla Nativit\u00e0 di Maria Santissima, costruita dai Benedettini sui resti di una chiesa pi\u00f9 antica risalente al XIII secolo, e distrutta dalle armate francesi e Spagnole nel 1744. Nel territorio oltre alla parrocchiale vi sono i resti di un antico acquedotto in pietra che portava l'acqua alla Morra di Aisone, dove era in funzione un mulino o un martinetto adiacenti ai quali sono stati rinvenuti resti di una presenza umana risalente al Neolitico.\nSimboli.\nLo stemma del Comune di Aisone \u00e8 stato riconosciuto con regio decreto del 15 novembre 1937.\nGeografia antropica.\nForani.\nVicino al comune si trova la frazione di Forani, la pi\u00f9 popolata di Aisone e situata vicino alla Morra, ampia collina un tempo coltivata a cereali. Nella valle \u00e8 conosciuta anche grazie alla popolare festa di S. Magno che si svolge la seconda domenica del mese di agosto (tenutasi sino al 2011 anno dell'ultima edizione). Vicino vi \u00e8 anche un camping. Attualmente la frazione conta circa 8 abitanti. Inoltre Forani nel suo piccolo centro ha una piccola chiesa, all'interno decorata da dipinti antichi. La frazione non dista molto dal fiume Stura di Demonte e da alcuni lati \u00e8 affiancata da boschi. Forani si trova tra i 850\u00a0m e 880\u00a0m di altitudine circa.\nForani \u00e8 situata vicino ad una piccola collina chiamata dagli abitanti del luogo \"Perular e Perulot\".\nEconomia.\nUna volta basata sull'agricoltura tradizionale, con particolare attenzione alle patate negli anni cinquanta, trae ancora oggi sostentamento dalle risorse sull'allevamento bovino e ovino, ma soprattutto dalla coltivazione di piccoli frutti e dall'attivit\u00e0 turistica sostenuta dalla cucina tradizionale e dalla possibilit\u00e0 di lunghe escursioni a piedi durante la stagione estiva, mentre in inverno \u00e8 possibile praticare sci di fondo."}
{"id": "35390", "revid": "124707374", "url": "https://it.wikipedia.org/wiki?curid=35390", "title": "Basiliano", "text": "Basiliano (\"Basilian\" in friulano) \u00e8 un comune italiano di abitanti del Friuli-Venezia Giulia. Fino al 1923 era denominato \"Pasian Schiavonesco\".\nLa denominazione storica traeva origine da un'antica colonia slava (o \"schiavona\", dal friulano \"sclav\u00f2n\") insediatasi in epoca medievale. In clima di nazionalismo, si prefer\u00ec cancellare l'originario toponimo.\nGeografia fisica.\nIl comune \u00e8 situato nella pianura friulana con un'altitudine media di 77 e dista circa 13\u00a0km da Udine.\nSociet\u00e0.\nLingue e dialetti.\nA Basiliano, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione Autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.\nGeografia antropica.\nIl comune comprende sei frazioni (tra parentesi la denominazione friulana): Basagliapenta (\"Visepente\"), Blessano (\"Blessan\"), Orgnano (\"Orgnan\"), Variano (\"Varian\"), Villaorba (\"Vilevuarbe\"), Vissandone (\"Vissandon\").\nLa denominazione del comune fino al 1923 era \"Pasian Schiavonesco\" (\"Pasian Sclavon\u00e8sc\" in friulano), ci\u00f2 a testimonianza della presenza di una popolazione di origine slava fatta arrivare in queste terre verso l'anno 1000 per ripopolarle dopo le scorrerie devastanti degli Ungari.\nAmministrazione.\nAttuale sindaco \u00e8 Marco Del Negro, alla guida di una giunta composta da liste civiche."}
{"id": "35391", "revid": "367445", "url": "https://it.wikipedia.org/wiki?curid=35391", "title": "Albaretto della Torre", "text": "Albaretto della Torre (\"Albar\u00e8j\" in piemontese) \u00e8 un comune italiano di 234 abitanti della provincia di Cuneo in Piemonte.\nGeografia fisica.\nIl comune \u00e8 situato su una dorsale collinare posta tra le valli del Belbo e del Tall\u00f2ria : il paese \u00e8 rappresentato dalla torre, risalente al Duecento, che ancora svetta, ben conservata, vicino alla casa parrocchiale.\nStoria.\nL'origine romana del comune \u00e8 dimostrata da ritrovamenti archeologici.\nLa storia antica \u00e8 poco nota, cos\u00ec come sono dubbie alcune definizioni toponomastiche per spiegare l'origine del nome.\nAlcuni studiosi sostengono che il termine \"Albaretto\" comprenda il termine piemontese \"abra\" il cui significato \u00e8: \"luogo ricco di vegetazione,\" in particolare di pioppi.\nL'archivio comunale conserva una lettera del comandante Brandale Lucioni, conosciuto anche come 'Branda de Lucioni'. In tale documento vengono ipotizzate tattiche di guerriglia utili a sconfiggere i giacobini Francesi invasori, utilizzando lance, pertiche, tridenti, archibugi e turni di sentinella sui campanili dei paesi.\nNel Medioevo fece parte del Marchesato di Gorzegno.\nSimboli.\nLo stemma del Comune di Albaretto della Torre si pu\u00f2 blasonare:\nPu\u00f2 essere definito un'arma parlante, con le figure dell'albero e della torre a suggerire il toponimo Albaretto della Torre.\nEconomia.\nUn tempo era basata soprattutto sui vigneti mentre attualmente ha trovato nel nocciolo una consistente possibilit\u00e0 di reddito."}
{"id": "35392", "revid": "124383096", "url": "https://it.wikipedia.org/wiki?curid=35392", "title": "Montevago", "text": "Montevago (vago nell'accezione di \"bello\", grazioso\") \u00e8 un comune italiano di abitanti del libero consorzio comunale di Agrigento in Sicilia.\nIl centro \u00e8 noto per la sorgente di acqua sulfurea che ha dato origine alle Terme Acqua Pia legate alla leggenda di Cinzio e Corinzia.\nStoria.\nQuesta zona \u00e8 stata, sin dal periodo pi\u00f9 remoto, luogo di insediamenti umani testimoniati dai numerosi ritrovamenti di materiale archeologico.\nLa battaglia sul fiume Crimiso (339 a.C. ) - combattuta tra l'esercito greco guidato da Timoleonte e quello punico sotto la guida di Amilcare ed Asdrubale - narrata da Plutarco e Diodoro, sembra potersi localizzare sull'attuale ramo sinistro del Belice.\nInfatti, l'ipotesi \u00e8 supportata sia dalla configurazione della zona, nonch\u00e9 dalla descrizione ricavata dalle fonti storiche.\nInoltre, dal pianoro di Montevago, dove probabilmente si era accampato Timoleonte, la valle del fiume poteva essere facilmente raggiunta. In contrada Saccafena vi \u00e8 un dosso collinare, chiamato \"coddu di lu Grecu\", da cui poter facilmente controllare la vallata, osservatorio di Timoleonte durante la battaglia del Crimiso.\nPer localizzazione della battaglia \u00e8 importante rilevare che nella contrada \"serra di li fossa\" sono state rinvenute numerose tombe con scheletri e relativo corredo funerario tipico dei guerrieri.\nNel 827 d.C. l'esercito musulmano, guidati da Asad, sbarc\u00f2 in Sicilia e si scontr\u00f2 con l'esercito bizantino, guidato dal generale Palata, sconfiggendolo.\nDopo i musulmani, nella zona sono sorti casali e villaggi, di cui rimangono citazioni nei documenti del periodo normanno con riferimenti a nuclei urbani; tra questi si ricorda Rabl Al-Balat nei pressi della localit\u00e0 Calatrasi, il casale Belich e Mazil Sindi detto successivamente Miserindino che dar\u00e0 il nome, sin dal XIV secolo, all'omonima baronia.\nIl feudo di Miserendino e relativo castello fu concesso ad Antonio Moncada, conte di Adern\u00f2, da re Martino nel 1392; successivamente pervenne a Enrico Rosso e nel 1433 fu venduto ai Corbera e dopo ai Filangeri.\nDella baronia di Miserendino facevano parte i tre feudi di Adrigna, Serafino e Gipponeri, acquistati nel gennaio del 1636 da Girolama Xirotta. In quel tempo non poteva fondarsi nessun nuovo comune senza speciale licenza del sovrano; Girolama Xirotta chiese ed ottenne la facolt\u00e0 di popolare il feudo di Gipponeri dando al paese che vi doveva sorgere il nome di Montevago.\nRutilio Xirotta, marchese di Santa Elisabetta ottenne (per se ed i suoi eredi) il titolo di principe di Montevago, con privilegio dato a Madrid.\nInsieme alla costruzione della casa baronale degli Xirotta e alla vicina Chiesa di San Francesco (\"prima Chiesa Madre di Montevago\"), il primo nucleo urbano del paese venne sviluppandosi secondo uno schema razionale di tipo ortogonale. Alla costituzione di questo primo nucleo concorsero abitanti dei paesi vicini di Santa Margherita di Belice, Sambuca di Sicilia, Poggioreale e Partanna.\nRutilio Xirotta, il 17 febbraio 1655, prese l'investitura dei tre feudi di Adrigna, Serafino e Gipponeri che formarono lo stato di Montevago e dopo spos\u00f2 Eleonora Gravina Migliaccio da cui ebbe i figli Saverio e Girolama. Nel 1666, dopo la sua morte, prese l'investitura il figlio Saverio che mor\u00ec in giovane et\u00e0 - due anni dopo - e pertanto l'investitura passo, il 17 dicembre 1688, alla sorella Girolama che aveva sposato nel 1681 Giovanni Gravina Requesenz duca di San Michele. Il nuovo stato, quindi, pass\u00f2 alla famiglia Gravina i cui membri unirono al titolo di Duca di San Michele anche quelli di marchese di S. Elisabetta e principi di Montevago.\nSul finire del XVII secolo, dopo che i Gravina subentrarono agli Xirotta, il paese si era particolarmente sviluppato. In quell'epoca la popolazione contava 971 abitanti e compaiono i primi quartieri di San Francesco e della Concezione e nel 1714 venne costituita l\u00b4 \"Universit\u00e0 di Montevago\", ossia la pubblica amministrazione del paese.\nNel 1740 a Girolama Xirotta successe il figlio Girolamo; il paese si \u00e8 ulteriormente sviluppato, ai primi quartieri sono stati aggiunti quelli del Purgatorio, San Domenico e di San Antonio;\nla popolazione nel 1748 era di 2154 abitanti, che ammonteranno a 2936 nel 1789. Intorno alla met\u00e0 del XVIII secolo l'assetto urbanistico di Montevago ha raggiunto una configurazione pressoch\u00e9 definitiva. Nel 1753 nel principato di Montevago si investe Giovanni Gravina Moncada. Il primogenito Girolamo muore il 12 ottobre 1787, prima del padre;\nMorto Giovanni Gravina Moncada gli successe, il 14 febbraio 1808, Salvatore Gravina Grifeo. \nMontevago vanta tra le sue figure di maggiore spicco, il Cardinale Pietro Gravina.\nLo stesso Cardinale volle la costruzione della monumentale Chiesa Madre, poi distrutta dal terremoto nel gennaio 1968.\nDi splendida fattura e di grande impatto artistico i doni donati dalla famiglia Gravina ed in particolare dal Cardinale Pietro Gravina.\nLa configurazione urbanistica, rimasta pressoch\u00e9 invariata nel tempo era caratterizzata, come pianificata da Rutilio Xirotta e progressivamente realizzata e completata verso la fine de XVIII secolo, da un tracciato viario rigorosamente ortogonale (sistema edificatorio allora in vigore di tipo ispano-moresco) che veniva a conformare una serie di isolati rettangolari ognuno dei quali comprendeva diverse unit\u00e0 immobiliari a loro volta ruotanti attorno ad ampi cortili interni, cosiddetti \"patii\", dove si svolgevano le attivit\u00e0 artigianali e familiari degli abitanti; vi era, inoltre, una vasta piazza, detta \"piano della Matrice\", nella quale si affacciava la Cattedrale fatta costruire tra il XVII e XIX secolo dai Gravina.\nQuesta chiesa, dedicata agli apostoli Pietro e Paolo sostitu\u00ec, quindi, l'antica chiesa Madre di San Francesco, dove fu seppellito il fondatore di Montevago Don Rutilio Xirotta.\nLa Chiesa Madre.\nLa monumentale Cattedrale di Montevago, costruita sul posto dove sorgeva la chiesa del SS. Crocifisso o del Purgatorio dedicata agli Apostoli Pietro e Paolo, \u00e8 stata iniziata verso la fine del 1700 e gli inizi del 1800 per volont\u00e0 del Principe Giovanni Gravina Moncada e continuata dal Cardinale Pietro Gravina fino al 1820, anno in cui fu benedetta.\nPietro Gravina, nato in Sicilia nella terra di Montevago il 16 dicembre 1749 e morto a Palermo il 6 dicembre 1830, figlio di Giovanni (terzo principe di Montevago) e di Eleonora Napoli;\ninizi\u00f2 gli studi prima presso i Teatini a Palermo per proseguirli, poi, nel collegio Clementino a Roma.\nNominato, da Pio VI il 12 settembre 1794, Arcivescovo di Nicea, fu inviato come Nunzio Apostolico a Lucerna e nel 1802 a Madrid; nel Concistoro dell'8 marzo 1816 Pio VII lo elev\u00f2 alla Porpora Cardinalizia con il titolo di San Lorenzo in Panisperna e nello stesso anno lo nomin\u00f2 Arcivescovo di Palermo; nel 1820 venne nominato Presidente della giunta di Pubblica Sicurezza, nonch\u00e9, Luogotenente Generale durante la rivoluzione siciliana.\nIl suo corpo \u00e8 sepolto nella Cattedrale di Palermo, nella Cappella dell'Immacolata; un suo ritratto sovrastava il mausoleo della Cattedrale di Montevago e una copia \u00e8 affissa nella sala del Vicer\u00e9 del Palazzo dei Normanni di Palermo. Architetto dell'opera fu il palermitano Emmanuele Palazzotto, autore successivamente dei campanili neogotici della cattedrale di Palermo a partire dal 1826 sempre per volere del Cardinale Pietro Gravina. La facciata della Cattedrale di Montevago presentava una sagoma neoclassica, realizzata in tufo (senza intonaco), era articolata su due ordini sovrapposti, separati da un'ampia trabeazione.\nL'ordine inferiore, a sua volta, era ripartito verticalmente da lesene, ora doppie ora singole; all'interno di questi spazi si aprivano:\nnel corpo centrale, leggermente aggettante rispetto ai lati, una grande porta sormontata da un timpano triangolare all'interno di un grande arco a tutto sesto;\nnegli spazi laterali, invece, doppie porte pi\u00f9 piccole (di cui le due pi\u00f9 esterne cieche) sormontate da finestre con timpani triangolari.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Montevago fa parte delle seguenti organizzazioni sovracomunali: regione agraria n.2 (Colline del Carboj)."}
{"id": "35393", "revid": "580", "url": "https://it.wikipedia.org/wiki?curid=35393", "title": "Alto (Italia)", "text": "Alto (\"\u00c0utu\" in ligure; \"\u00d3tu\" in dialetto ormeasco) \u00e8 un comune italiano di abitanti della provincia di Cuneo in Piemonte.\nGeografia fisica.\nPur essendo un comune piemontese Alto \u00e8, assieme al limitrofo comune di Caprauna, strettamente legato alla citt\u00e0 ligure di Albenga, del cui entroterra fa parte.\nPer motivi storici l'alta Val Pennavaira \u00e8 amministrativamente parte della Provincia di Cuneo costituendo uno stretto e irregolare triangolo, inserito fra le province di Savona e Imperia. Ambedue i comuni di Alto e Caprauna, caso unico per il Piemonte, si affacciano quindi sul versante marittimo delle Alpi Liguri.\nIl suo territorio \u00e8 situato sul versante sinistro dell'alta Valle Pennavaire e culmina nella cima del monte Dubasso (m 1538); alle quote pi\u00f9 basse si trovano in prevalenza boschi di castagni che si diradano via via con l'altitudine per poi aprirsi in ampie distese prative nella conca di San Bartolomeo e alle pendici del monte Dubasso.\nEcclesiasticamente fa parte della diocesi di Mondov\u00ec e territorialmente apparteneva alla comunit\u00e0 montana Alto Tanaro Cebano Monregalese.\nIl capoluogo, unico centro abitato del comune, sorge a una quota di 645 metri su di un terrazzo naturale che domina la media e bassa valle, molto decentrato rispetto al territorio comunale; \u00e8 costituito da un piccolo nucleo tra il castello e la primitiva parrocchiale, ampliatosi col tempo lungo le due direttrici principali, quella per Albenga, quella per la Valle Arroscia e il Piemonte. Il nome, antico deriva da \"Altum\" e indica l'altura sulla quale sorge o comunque che il borgo sorge in posizione sopraelevata rispetto alla valle.\nStoria.\nIntorno al 9000-8000 a.C. l'ultima glaciazione sospinse verso sud quelle popolazioni a cui venne dato il nome di Liguri; nella zona sono stati individuati dodici localit\u00e0 in cui sono stati rinvenuti reperti che vanno dal periodo Epipaleolitico delle grotte \"Arma du Stevanin\" e \"Arma di Nasino\" al periodo Mesolitico delle grotte \"Camere\" e ai periodi Neolitico ed Eneolitico di quasi tutte le altre localit\u00e0. Questi reperti, tutti conservati al Museo Preistorico di Albenga, rappresentano l'evoluzione della popolazione fino a che non abbandon\u00f2 le grotte per stabilirsi gradualmente all'aperto nei \"castellari\" passando da un'economia prevalentemente di caccia e raccolta a una basata sulla pastorizia seminomade.\nFu determinante nella scelta della posizione la terrazza naturale dalla quale si pu\u00f2 dominare la media Valle Pennavaire e sulla quale venne eretta una fortificazione per l'avvistamento dei Saraceni rinforzata dai Marchesi di Savona (X-XI secolo) ed affidata poi ai conti Cepollini (25 luglio 1320). Attorno a questa fortificazione probabilmente venne a radunarsi quella popolazione di pastori discendente degli antichissimi cacciatori insediati nelle numerose grotte della zona.\nOccorre arrivare all'XI secolo per riuscire nuovamente a seguirne la storia. Fece parte dei possedimenti di Bonifacio del Vasto, quindi, dopo lo smembramento di questi, pervenne ai Marchesi di Clavesana (gi\u00e0 signori di Albenga) che il 25 luglio 1320 lo infeudarono ai conti Cepollini. Questi, nonostante numerose vicissitudini, ne sono rimasti tuttora in possesso. \u00c8 da segnalare il fatto che Caprauna segu\u00ec sempre le sorti di Alto in quanto parte dello stesso feudo. Nel 1736, in seguito al trattato di Vienna, il feudo pass\u00f2 ai Savoia e divenne cos\u00ec \"piemontese\".\nDurante la seconda guerra mondiale Alto \u00e8 stata teatro di numerosi episodi di resistenza partigiana, tra cui la battaglia in cui trov\u00f2 la morte Felice Cascione, il medico autore del popolare motivo \"Fischia il vento\". \u00c8 ricordato da un cippo con lapide, in localit\u00e0 Fontane. Sempre ad Alto, nel giorno dell'Epifania 1944 venne cantata per la prima volta in forma ufficiale \"Fischia il vento\".\nSimboli.\nLo stemma del Comune di Alto \u00e8 stato concesso con decreto del presidente della Repubblica del 3 novembre 2009.\nSociet\u00e0.\nEtnie e minoranze straniere.\nGli stranieri residenti ad Alto sono 2 cittadini di nazionalit\u00e0 Rumena, pari al 1,64% della popolazione comunale.\nInfrastrutture e trasporti.\nIl territorio comunale \u00e8 attraversato dalla strada provinciale che lo collega con Albenga e la statale Aurelia (25\u00a0km) e con Ormea e la strada statale 28 del Colle di Nava (23\u00a0km)."}
{"id": "35394", "revid": "124707392", "url": "https://it.wikipedia.org/wiki?curid=35394", "title": "Bertiolo", "text": "Bertiolo (\"Berti\u00fbl\" in friulano) \u00e8 un comune italiano di abitanti in Friuli-Venezia Giulia.\nStoria.\nNei pi\u00f9 antichi documenti conservati ci sono diverse varianti del toponimo: \"Bratiul\", \"Bratiol\", \"Bretiul\" e oggi Bertiolo.\nI primi dati storici risalgono al periodo di Cesare: si ritiene che nelle grandi praterie a cavallo della \"Stradalta\", l'antica via Postumia che collegava Roma con l'Illirico, esistessero accampamenti stabili delle legioni romane; ne sono prova i diversi segni di romanit\u00e0 ritrovati durante la realizzazione di alcuni scavi per lavori agricoli.\nIl paese \u00e8 legato alla vicinanza con la romana via Postumia, che durante le invasioni ungare veniva anche chiamata \"strata hungarorum\" a causa delle frequenti invasioni verificatasi tra la fine del IX e la met\u00e0 del X secolo. In questo periodo, a causa delle devastazioni, si svilupparono le \"cortine\", sistemi difensivi del paese, seppur rudimentali. A Bertiolo ne furono costruite due, una interna, rialzata e cinta da un muro che circondava la chiesa ed il camposanto, una pi\u00f9 esterna costituita da un fossato che circondava l'abitato.\nSociet\u00e0.\nLingue e dialetti.\nA Bertiolo, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione Autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.\nReligione.\nLuoghi di culto.\nA Bertiolo ci sono 3 luoghi di culto principali, non contando le chiese delle frazioni.\nChiesa parrocchiale.\nLa chiesa parrocchiale di San Martino Vescovo \u00e8 ubicata lungo la strada che porta alla piazza principale del paese, \u00e8 una costruzione a navata unica che risale al XVII secolo.\nDisposta con la facciata principale a nord e il campanile appoggiato all'angolo sud-ovest, \u00e8 stata eretta sul medesimo luogo in cui sorgeva un precedente edificio sacro, di cui resta ancora la piccola abside (con frammenti di affreschi cinquecenteschi); fu consacrata nel 1702 dal patriarca Delfino (occasione ricordata dall'iscrizione latina accanto al vecchio battistero).\nUna grande croce in ferro battuto, artisticamente sviluppata a forma di albero, domina la sommit\u00e0 della facciata. \u00c8 pregevole, all'interno l'altare barocco di marmo proveniente da Venezia, fiancheggiato dalle statue di San Pietro e San Paolo.\nTra le altre opere d'arte spiccano: sul soffitto del coro un affresco del pittore francese Loche e alle pareti un quadro del Politi raffigurante il patrono del paese nell'atto di donare parte del suo mantello ad un povero (si pensa sia un dono votivo fatto da un abitante di Bertiolo per uno scampato pericolo), e una pala del Rosario di Francesco Pavona.\nL'opera pi\u00f9 celebre che si conservi nella chiesa \u00e8 tuttavia un'opera contemporanea: si tratta delle vetrate di Arrigo Poz, inaugurate l'11 novembre 1990 in occasione della ricorrenza del santo patrono, dopo cinque anni di lavoro.\nInoltre possiede gruppo liturgico costituito da un coro ligneo, confessionali, un pulpito e le sedi per i presbitero e ministranti, considerato da molti esperti eccezionale per la ricchezza dei materiali e per la perizia con la quale sono stati messi in opera. L'impatto visivo che la chiesa parrocchiale dona ad un visitatore attento, stupisce per la perfetta proporzionalit\u00e0 delle sue linee architettoniche e per la cura di ogni singolo particolare.\nSorge nei pressi della chiesa il campanile edificato nei primi anni del 1600 in sopraelevazione di una torre medievale. \u00c8 di pianta quadrata, rialzata, in muratura e termina con una cella campanaria traforata e bifora contornata da pietre e coperta da un tetto quadrangolare a falde costituito da tegole laterizie poste su un'orditura lignea.\nLa \"Casa dei Frati\" \u00e8 ci\u00f2 che resta a testimonianza della presenza di una confraternita che nel secolo scorso scomparve lasciando traccia della sua importanza nei documenti e nel nome dato alla via dove la casa ha la sua entrata principale.\nChiesetta della Santissima Trinit\u00e0.\nDal punto di vista storico \u00e8 la pi\u00f9 antica chiesa situata sul territorio Bertiolese. La sua origine \u00e8 molto incerta: probabilmente fu eretta sopra le rovine di un tempietto romano dedicato al dio celtico Beleno.\nLa chiesa \u00e8 citata nei documenti a partire dal 1500, anche se la campana che ne sovrasta la facciata testimonia della sua esistenza fin da un'epoca ben anteriore: infatti porta impressa la data 1287, che la rende la campana pi\u00f9 vecchia di tutta la provincia. A conferma della vetust\u00e0 dell'edificio un aiuto viene dal materiale di riempimento ritrovato intorno all'altare, resti un affresco absidale databile al 1200-1300.\nDurante i lavori di ristrutturazione della chiesetta, avvenuti nel 1989, oltre a questi frammenti sono stati ritrovati i resti di un tempietto databile al VII secolo d.C. e di una necropoli anticamente annessa che risale al periodo longobardo. La sua scoperta avvenne proprio alle porte del 1990, anno dei Longobardi, e fece molto scalpore in quanto fu uno dei primi casi di ritrovamento di questo tipo.\nIn precedenza la chiesetta era intitolata ai Santi Aquileiesi Canzio, Canziano e Canzianilla, poi modificata perch\u00e9 luogo di riunione della confraternita della Santissima.\nSantuario della Beata Vergine di Screncis.\nNon \u00e8 possibile stabilire con certezza quando e come abbia avuto origine: le prime notizie scritte risalgono al 1400, ma risale probabilmente a periodi precedenti.\nLa tradizione vuole che nel luogo ove ora si trova il Santuario della Beata Vergine esistesse un infossamento del terreno dove un pastore, mentre sorvegliava il gregge, scorse mezza nascosta l\u2019immagine della Madonna col Bambino: raccont\u00f2 il fatto in paese e l'immagine venne portata nella chiesa parrocchiale, ma il giorno dopo fu trovata esattamente nel luogo in cui era stata scoperta; venne allora portata nella chiesetta della Santissima Trinit\u00e0, ma anche in questo caso la cosa si ripet\u00e9.\nAllora in quella localit\u00e0 venne innalzato un capitello e successivamente una piccola cappella ampliata nel 1770. Durante gli scavi qui condotti nel 1857 si ritrovarono numerose ossa umane, forse una delle testimonianze delle battaglie che funestavano il Friuli. Si pu\u00f2 dedurre che si sia approfittato dell'infossamento gi\u00e0 esistente per seppellirvi i morti.\nI primi documenti che ci parlano di un luogo di culto e dell'attivit\u00e0 di una confraternita dedita ad opere pie risalgono alla fine del 1400. Il Santuario fu ampliato una prima volta nel 1770 e in modo imponente nel 1856, quando tutte le popolazioni dei paesi limitrofi contribuirono donando il materiale da costruzione. Al 1918 risale l'appello alla \u201cRegina pacis\u201d che si trova sul frontone.\nDall'anno mariano 1954 tutte le parrocchie della Forania di Codroipo (oggi allargato anche ad altre Foranie), partecipano al pellegrinaggio in occasione dell\u2019Ottavario della Beata Vergine di Screncis, che va dall'8 settembre, Nativit\u00e0 di Maria, al 15 settembre, giorno dedicato alla Madonna Addolorata.\nIl quadro della Madonna, motivo della devozione di tante persone, non ha pregi artistici rilevanti; \u00e8 in legno dipinto a colori naturali e raffigura la Madonna che con la sinistra sostiene ai fianchi il Bambino e con la destra ne avvolge i piedini. Oggi il santuario si presenta in tutta la sua bellezza agli occhi dei visitatori e devoti dopo i lavori di ristrutturazione.\nCultura.\nEventi.\nFamosa nella zona \u00e8 la Festa del vino che ha come contorno animazioni, concerti e vari avvenimenti che non distolgono comunque al vino il ruolo di protagonista."}
{"id": "35395", "revid": "1516566", "url": "https://it.wikipedia.org/wiki?curid=35395", "title": "Naro", "text": "Naro (\"Naru\" in ) \u00e8 un comune italiano di abitanti del libero consorzio comunale di Agrigento in Sicilia.\nGeografia fisica.\nTerritorio.\nIl centro abitato di Naro si trova a un'altitudine massima di circa 700 . Nel suo territorio scorre il fiume Naro e sono inoltre presenti due bacini artificiali: la Diga San Giovanni e la Diga Furore. Fra il centro abitato ed il canale di Sicilia si estende un'ampia vallata denominata Val Paradiso, oltre la quale si alzano alcune colline che coprono in parte la vista del mar Mediterraneo.\nClima.\nIl clima narese \u00e8 tipicamente mediterraneo, con estate caldissima e secca, inverno mite e umido.\nOrigini del nome.\nIdentificata dagli studiosi con vari nomi in et\u00e0 antica: Camico, Ind\u00e0ra o Inico in epoca sicana, \"\u1f08\u03ba\u03c1\u03ac\u03b3\u03b1\u03c2 \u1f38\u03c9\u03bd\u03b9\u03ba\u03cc\u03bd\" (\"Akr\u00e0gas Ionic\u00f2n\", in latino \"Akr\u00e0gas Ionicum\") in epoca greca, Carconiana durante la dominazione romana. Il nome attuale potrebbe derivare dal greco \u03bd\u03b1\u03c1\u03cc\u03bd (\"nar\u00f2n\", 'liquido, corrente' o \u03bd\u03b7\u03c1\u03cc\u03bd, \u03bd\u03b5\u03c1\u03cc\u03bd, 'acqua'), dal fenicio \"nahar\" (fiamma), dall'arabo \u0646\u0647\u0631 (\"nahar\", 'fiume')..\nStoria.\nEt\u00e0 antica.\nEsistono diverse ipotesi sulle origini della citt\u00e0 e del suo nome: la prima leggendaria ipotesi vedrebbe la citt\u00e0 fondata dai giganti, primi abitanti dell'isola, tale ipotesi \u00e8 avvalorata da Paolo Castelli e Fra Salvatore Cappuccino, quest'ultimo richiama l'archivio del Regio Ufficio Giuratorio, foglio 1, riportante la notizia che: \"nel secolo XV quando si doveva costruire il cappellone della chiesa madre, si rinvenne nelle fondamenta abbondanza di crani, cannelle, denti ed altre ossa gigantesche\". Alcuni studiosi la identificano con l'antica Camico, citt\u00e0 costruita da Dedalo per Cocalo, re dei Sicani, oppure sempre fondata dai Sicani con il nome di Ind\u00e0ra o Inico. Altri la identificano con \"Akr\u00e0gas Ionicum\", colonia dell'antica Gela fondata nel 680 a.C., otto anni dopo la stessa Gela e ben cento anni prima di Akragas Doricum (l'attuale Agrigento).\nDurante il periodo romano la citt\u00e0, che probabilmente portava il nome di Carconiana, acquisisce una vocazione agricola che ne caratterizzer\u00e0 la storia dei secoli successivi.\nNel suo territorio esistono resti di insediamenti paleocristiani, in particolare delle catacombe, e di ville romane.\nIn territorio di Naro nacque San Gregorio vescovo d'Agrigento.\nEt\u00e0 medievale.\nDella storia della citt\u00e0 durante il periodo bizantino non si hanno molte notizie, sicuramente il centro urbano conosce un periodo di sviluppo e prosperit\u00e0 dopo la conquista araba avvenuta nell'839 ad opera dell'emiro Ibn Hamud, saranno proprio gli arabi ad intuire l'importanza strategica del centro urbano, in ottima posizione per controllare il territorio circostante da sfruttare con l'agricoltura ed al centro dei commerci poich\u00e9 lungo la strada di collegamento fra Agrigento e Catania. La citt\u00e0 durante il periodo arabo venne dunque ampliata e fortificata e permise all'emiro Ibn Hamud di resistere alla conquista normanna fino al 1086, quando Naro, dopo quattro mesi di assedio, cadde ad opera del Conte Ruggero, ben quattordici anni dopo la conquista di Palermo. Lo stesso Conte Ruggero, poco dopo la conquista della citt\u00e0 trasform\u00f2 la moschea in chiesa Madre stabilendovi il decanato della diocesi di Girgenti. Con gli svevi, venne nominata citt\u00e0 parlamentare e chiamata \"Fulgentissima\" da Federico II di Svevia, che le diede tale titolo nel parlamento di Messina del 1233 annoverandola fra le 23 Regie o Parlamentarie del Regno di Sicilia. Ogni citt\u00e0 demaniale del regno venne posta a capo di una \"comarca\", suddivisione che si mantenne fino al 1793, quando le comarche vennero sostituite dai distretti e il territorio di Naro fu smembrato e inserito nel distretto di Girgenti. La comarca di Naro comprendeva gli attuali territori di Canicatt\u00ec, Sommatino, Delia, Camastra, Grotte, Racalmuto, Castrofilippo e Campobello di Licata. Nel 1263, secondo quanto riportato da Fra Saverio Cappuccino, la citt\u00e0 viene dotata di una cinta di mura fortificate, che per\u00f2 sono probabilmente il rifacimento e ampliamento di precedenti strutture arabe. Sulle mura vennero originariamente aperte sei porte: la porta della Fenice, la porta S. Giorgio e la porta d'Oro (o porta Vecchia) sul versante settentrionale, la porta di Girgenti e la porta dell'Annunziata sul versante meridionale, la porta di S. Agostino ad ovest. Una settima porta venne aperta a sud-est nel 1377: la porta di Licata.\nPrendendo parte ai Vespri siciliani la citt\u00e0 si libera dai francesi con una sanguinosa rivolta che si conclude il 3 aprile 1282 con l'uccisione del governatore Francesco Turpiano e di tutti i francesi a guardia del castello. Naro decider\u00e0 allora di reggersi da sola sotto la guida del governatore francese Ognibene Montaperto. Gli inizi del secolo XIV sono un periodo d'oro per la citt\u00e0, sotto la castellania di Pietro Lancia la rilevanza politica della citt\u00e0 cresce a tal punto che il re Federico III d'Aragona promulga dal castello di Naro i 21 capitoli per il buon governo delle citt\u00e0 nel 1309 (nel 1324 secondo alcuni studiosi). Seguir\u00e0 a questo periodo una decadenza economica causata da mezzo secolo di lotte interne, decadenza che verr\u00e0 superata a partire dal 1366 quando la citt\u00e0 passa a Matteo Chiaramonte ed inizier\u00e0 cos\u00ec un intenso periodo culturale ed artistico durante il quale viene costruita la chiesa di Santa Caterina, viene definito l'Oratorio di S. Barbara, si amplia il castello e probabilmente viene anche restaurata ed ingrandita la matrice che sul finire del secolo ottiene il titolo di Duomo da re Martino il Giovane.\nFino al 1492, anno in cui fu emessa l'ordinanza di bando degli Ebrei dalla Sicilia emanata da Ferdinando II d'Aragona, Naro ospit\u00f2 una comunit\u00e0 ebraica.\nEt\u00e0 moderna.\nOttenne il titolo di citt\u00e0 nel 1525 quando, per petizione presentata al Real Parlamento di cui Naro occupava il 18\u00ba posto del braccio demaniale dal magnifico naritano Don Girolamo D'Andrea, si vide concedere tale titolo (fino ad allora si chiamava \"terra del demanio di Naro\") da Carlo V, che per mezzo del suo vicer\u00e9, il Duca di Monteleone concesse alla citt\u00e0 anche il privilegio del \"Mero e Misto Impero\", autorizzandola quindi ad esercitare giustizia civile e penale da s\u00e9 (di tale privilegio godevano all'epoca solo Palermo e Messina in tutta la Sicilia). Nel 1615 venne nominata \"capo comarca\" dal Parlamento Generale svoltosi a Palermo. Nel 1645 ottenne anche il privilegio del \"Bussolo Senatorio\" (da qui la sigla S.P.Q.N. nello stemma della citt\u00e0), tramite il quale i giurati e i patrizi venivano eletti ogni anno direttamente dal consiglio cittadino e i primi prendevano il titolo di senatori.\nIl XVII e il XVIII secolo rappresentano un periodo di particolare splendore per la citt\u00e0 durante il quale i diversi ordini monastici presenti costruiscono o rinnovano diverse chiese e monasteri che caratterizzano il tessuto urbano della citt\u00e0 attuale.\nEt\u00e0 contemporanea.\nIl 4 febbraio del 2005 il comune \u00e8 stato colpito da una frana che ha messo in pericolo gran parte del centro storico. Circa 70 abitazioni sono state dichiarate inagibili, diverse sono state abbattute. Centocinquanta persone sono state sfollate in abitazioni di fortuna.\nSimboli.\nLo stemma di Naro \u00e8 stato riconosciuto con decreto del capo del governo del 30 ottobre 1929.\nLo stemma della citt\u00e0 raffigura tre torri sovrastate da fiamme e proviene dalle tre torri anticamente presenti lungo la cinta muraria della citt\u00e0 (torre della Fenice, torretta e torre del conte S. Secondo) sulle quali venivano accesi dei fuochi per segnalare alle citt\u00e0 vicine l'arrivo di nemici.\nIl gonfalone, concesso con decreto del presidente della Repubblica del 5 dicembre 1978, \u00e8 costituito da un drappo di azzurro.\nOnorificenze.\nNaro si vide concedere il titolo di citt\u00e0 nel 1525 quando, per petizione presentata al Real Parlamento di cui Naro occupava il 18\u00ba posto del braccio demaniale dal magnifico naritano Don Girolamo D'Andrea, si vide concedere tale titolo (fino ad allora si chiamava \"terra del demanio di Naro\") da Carlo V per mezzo del suo vicer\u00e9, il Duca di Monteleone.\nMonumenti e luoghi d'interesse.\nSiti archeologici.\nLimitrofe al centro urbano, in contrada paradiso, si trovano delle catacombe paleocristiane, sono sepolture rurali a nicchia e arcosolio. La maggiore delle catacombe prende il nome di Grotta delle Meraviglie ed \u00e8 lunga circa 20 metri.\nSociet\u00e0.\nEtnie e minoranze straniere.\nNei primi mesi del 2013, cos\u00ec come riportato dai telegiornali nazionali in occasione di alcuni fatti di cronaca, nel vasto territorio comunale di Naro, sarebbero stabilmente residenti circa 500 rumeni, dei quali circa la met\u00e0 non risulterebbero legalmente residenti in Italia.\nTradizioni e folclore.\nLa sagra del mandorlo in fiore trova origine a Naro, dove venne celebrata per la prima volta nel 1934. In ricordo di ci\u00f2 ogni anno si tiene in citt\u00e0, il luned\u00ec successivo al termine della sagra ormai spostatasi ad Agrigento, la festa della primavera narese, che vede l'esibirsi di diversi gruppi folkloristici locali ed internazionali e l'assegnazione del titolo di miss primavera alla ragazza pi\u00f9 bella e del trofeo aurea fenice.\nLa festa di San Calogero.\nIl patrono \u00e8 San Calogero, la cui festa si tiene il 18 giugno, con una tradizionale processione durante la quale la statua del santo nero, posta su una enorme slitta detta \"straula\", viene trascinata dai fedeli con delle funi lunghe circa 200 metri, lungo le vie della citt\u00e0 per circa un chilometro, dal Santuario di San Calogero fino alla chiesa madre. Il periodo dei festeggiamenti ha inizio il 15 giugno con \"l'acchianata\" del simulacro dalla grotta al Santuario e termina il 25 giugno con la cosiddetta ottava di San Calogero. Durante questi dieci giorni in citt\u00e0 si svolgono diverse processioni con il simulacro del Santo oltre a manifestazioni artistiche e culturali, le vie principali inoltre sono allestite a fiera e mercato.\nDurante tutto l'anno il Santuario \u00e8 meta di molti fedeli che vengono a ringraziare il Santo per le molteplici grazie ricevute, uno dei modi pi\u00f9 caratteristici di ringraziare il Santo consiste nel portare al Santuario delle forme di pane modellate come le parti del corpo guarite per intercessione del patrono, San Calogero \u00e8 infatti venerato come Santo taumaturgo (che guarisce dalle malattie). Queste forme di pane vengono benedette dai padri guanelliani e poi distribuite ai fedeli. Il flusso di persone devote al Santo nero si fa pi\u00f9 copioso a partire dal 18 maggio, inizio del mese di San Calogero, e culmina con la festa del 18 giugno.\nSecondo la tradizione l'eremita sarebbe apparso, durante la grave pestilenza dell'anno 1626, a suor Serafina Pulcella Lucchesi, bizzoca cappuccina, sepolta nella grotta del Santuario di San Calogero, vissuta e morta in odore di santit\u00e0. Nella su apparizione il Santo annunci\u00f2 che Dio si era placato per le sue preghiere e che la peste sarebbe presto cessata. Le cronache inoltre narrano che nel 1693 Naro, sempre per intercessione del Santo, sarebbe stata preservata dal terribile terremoto dell'11 gennaio, il fatto viene ricordato ogni anno con una processione del simulacro per le vie cittadine. Ai tradizionali festeggiamenti del 18 giugno e dell'11 gennaio da qualche anno si \u00e8 aggiunto un terzo appuntamento: la festa di \"San Cal\u00f2 per gli emigrati\" che si svolge durante una delle domeniche di agosto con lo scopo di permettere ai tanti emigrati che tornano durante le ferie estive di poter festeggiare il Santo patrono.\nLa statua del santo venne realizzata nel 1566 dallo scultore Francesco Frazzotta di Militello, che mor\u00ec prima di poter ultimare l'opera che venne conclusa dalla figlia.\nCultura.\nLa biblioteca feliciana.\nLa biblioteca comunale, sita nei locali dell'ex convento dei frati francescani (l'attuale municipio), custodisce pregevoli opere; le pi\u00f9 antiche provengono dalle biblioteche dei conventi, ormai soppressi, che esistevano a Naro. Numerose opere furono comprate a Roma e Parigi, nel 1711, dai Padri Francescani che ottennero - con atto del 26 giugno 1705 - dalla nobile Felice Milazzo una donazione di 600 opere da destinare all'incremento della libreria conventuale, da qui il nome di biblioteca feliciana.\nIn atto la biblioteca custodisce 56 manoscritti, 23 incunaboli, 460 cinquecentine, 3.800 libri editi tra il 600 e l'800 e circa 11.000 volumi del secolo XX.\nCinema.\nNaro \u00e8 stata il set di:\nLetteratura.\nKermesse.\nNel libro \"Kermesse\" di Leonardo Sciascia \u00e8 presente una voce dedicata e Naro ed ai naresi dal titolo \"Narisi\" di seguito riportata:\n\"Narisi. Di Naro, grosso comune in Provincia di Agrigento: distante da Racalmuto circa venticinque chilometri ma molto frequentato dai racalmutesi e perch\u00e9 andavano a vendervi il sale (e infatti a Naro i racalmutesi sono semplicemente chiamati \"salinari\") e perch\u00e9 ogni anno molti vi si recavano (e vi si recano) in pellegrinaggio per rendere omaggio a un miracolosissimo santo cui i naresi dedicano un fanatico culto.\nNero di volto e di veste, bianca la lunga barba, un lungo bastone in mano, San Calogero Eremita \u00e8 considerato in tutta la provincia il Santo che sa meglio intercedere per la guarigione delle ernie. L'altro San Calogero venerato ad Agrigento, e ancor meno quello venerato a Sciacca, nessuno che non sia di Agrigento o di Sciacca li prende sul serio: Si dice: \"San Caloriu di Girgenti / fa li grazi e si nni penti / San Caloriu di Naru / fa li grazi a cantaru\" (San Calogero di Agrigento / fa le grazie e se ne pente, / San Calogero di Naro / fa le grazie a quintali: con generosit\u00e0, con abbondanza).\nSu Naro e sui naresi ci sono a Racalmuto tre detti: Il primo riguarda la festa di San Calogero: \"A Naru ca c'\u00e8 la riebbrica\" (a Naro che c'\u00e8 la replica). La \"riebbrica\" della festa: poich\u00e9 il 18 giugno c'\u00e8 la festa grande; otto giorni dopo, il 25, la replica. Ma pi\u00f9 dimessa, senza l'accorrere dei devoti dai paesi vicini. La frase si usa dire ai bambini quando tornano a chiedere un dolce o la ripetizione di un gioco. Ai grandi quando, non soddisfatto il primo, ricorrono per un secondo prestito: di denaro, di utensili. Spesso abbreviata in \"A Naru\", ed esclamativamente.\nIl secondo detto \u00e8 alquanto, per i naresi, offensivo: \"aviri du porti comu li narisi\". Avere, cio\u00e8 due porte come i naresi: poich\u00e9 tale era, secondo i racalmutesi, la rilassatezza dei costumi a Naro, il libertinaggio in cui si viveva, che le case tutte venivano funzionalmente costruite con due porte: una da cui entra il marito ed una da cui esce - al rientro del marito - l'amante. Si dice di chi ha la moglie amante. Si dice di chi ha la moglie infedele e finge di non sapere; ma anche di chi ha doppiezza di carattere.\nIl terzo, \"a iddu ca \u00e8 narisi\" (letteralmente: a lui, poich\u00e9 \u00e8 Narese), vale: dategli addosso, picchiatelo; oppure: lo picchiarono tanto, in molti ingiustamente. Ricorda, mi \u00e8 stato detto a Naro, un momento di rivalit\u00e0, intorno al 1850, tra Naro e il vicino (e pi\u00f9 grande, e pi\u00f9 ricco) paese di Canicatt\u00ec: e scoprire un Narese a Canicatt\u00ec, era tutt'uno col caricarlo di botte.\"\nIl veleno dell'oleandro.\nIl castello di Naro \u00e8 citato nel libro \"Il veleno dell'oleandro\" di Simonetta Agnello Hornby:\nMia madre raccontava che, quando i giusti muoiono, i loro spiriti convergono sul cratere per incontrarsi con antichi spiriti di altri giusti, che hanno il compito di scortarli in paradiso. Prima, per\u00f2, fanno un giro dell'isola per dire addio a sette posti \"speciali\" della Sicilia: il castello di Naro, battuto dai venti giorno e notte; Caltabellotta, acciambellata intorno alla Rocca; Erice, il monte che guarda verso l'Africa; Ustica, l'isola dal mare verde; Stromboli, il vulcano che si rummulia in mezzo alle onde; Ortigia, l'antica isola greca; e per ultima Pedrara. \"Proprio la nostra Pedrara\", ripeteva mia madre sorridendo, \"il rifugio dei Siculi dagli invasori d'oltremare\".\nIl mare colore del vino.\nNella raccolta di racconti\" Il mare colore del vino\" di Leonardo Sciascia, nell'omonimo racconto, viene fatto riferimento alla citt\u00e0 di Nisima che \u00e8 facilmente assimilabile a Naro:\n[...] Erano di Nisima, un paese in provincia di Agrigento: un grosso paese contadino ricco di territorio con ricchi proprietari; arioso; amministrato dai social comunisti, patria di un pezzo grosso del regime fascista; senza stazione ferroviaria; con un antico castello. [...]\nEconomia.\nLa citt\u00e0, meta di turismo, \u00e8 un importante centro agricolo e d'allevamento ovino e avicolo, con piccole industrie alimentari, del legno e dell'abbigliamento.\nIl territorio del comune \u00e8 compreso nella zona di produzione del Pistacchio di Raffadali D.O.P..\nIn passato era attiva la Solfara Mintinella Virdilio.\nAmministrazione.\nDi seguito \u00e8 presentata una tabella relativa alle amministrazioni che nell'ultimo trentennio si sono succedute in questo comune. Per la legge 25 marzo 1993, n. 81 a partire dal 1993 il sindaco, e relativa giunta, \u00e8 eletto dai cittadini.\nAltre informazioni amministrative.\nIl comune di Naro fa parte delle seguenti organizzazioni sovracomunali: regione agraria n.4 (Colline del Salso e di Naro).\nDa marzo 2021 fa parte del comitato regionale \"Zone Franche Montane\".\nSport.\nCalcio.\nLa squadra della citt\u00e0 \u00e8 l\"'A.S.D. Citt\u00e0 di Naro\" attualmente militante nel campionato di 2\u00aa categoria, girone L."}
{"id": "35396", "revid": "1516566", "url": "https://it.wikipedia.org/wiki?curid=35396", "title": "Argentera", "text": "Argentera (\"L'Argent\u00e9ra\" in piemontese, \"L'Argentiera\" in occitano) \u00e8 un comune italiano sparso di abitanti della provincia di Cuneo in Piemonte.\nGeografia.\nGeografia fisica.\nIl comune si trova in un vasto territorio sparso nell'alta valle Stura di Demonte, in una vallata che si snoda sulle sponde dello Stura. Nel territorio sono presenti alcune vette importanti quali l'Oserot, di 2.860 m, l'Enciastraia, di 2.955 m, e la Rocca dei Tre Vescovi di 2.867 m. \u00c8 formato principalmente da terreni coltivati ad ortaggi e da prati nelle aree vicine agli abitati, da boschi di conifere, larici e pino montano su una parte dei due versanti che formano la valle, infine da pascoli per bovini e ovini ai piedi delle rocce.\nGeografia antropica.\nArgentera \u00e8 un comune sparso: a monte dell'abitato si trova la frazione Grange, una borgata formata da edifici in rovina testimonianti la peculiare tipologia abitativa delle case alpine: muri in pietra, aperture di dimensioni ridotte, porte e finestre in legno e tetti con le tradizionali scandole in legno. Il borgo venne distrutto da un incendio durante la seconda guerra mondiale. Bersezio \u00e8 l'abitato pi\u00f9 popolato del comune e da qualche anno sede municipale. Attorno alle antiche case con tetti spioventi, possiamo osservare i lavori di spietramento realizzati in passato dagli abitanti: in parte sono stati cancellati dalle costruzioni realizzate per l'installazione degli impianti di risalita situati nelle immediate vicinanze del paese.\nFerrere \u00e8 un piccolo villaggio situato a quota 1.900 m in una vasta conca ricca di pascoli a poca distanza dal confine con la Francia. Dal colle del Ferro e dal vicino colle del Puriac transitano antiche strade di pellegrinaggio e di emigrazione. L'abitato, ora raggiungibile con una normale strada carrozzabile, \u00e8 uno dei sempre pi\u00f9 rari esempi di architettura alpina, sia per la disposizione delle costruzioni, sia per la tipologia abitativa. Infine Prinardo e Serre, due piccole borgate rurali: la prima \u00e8 adiacente al fiume Stura: alcune case attorno alla cappella di Santa Maria Maddalena. La seconda si trova a breve distanza da Severagno [Servagno], un'antica borgata di cui ormai rimane in piedi solo qualche rudere.\nStoria.\nIl toponimo suggerisce che nella zona in un lontano passato fossero aperte miniere per la ricerca e l'estrazione dei metalli, tra cui l'argento. Il capoluogo si trova sulla statale 21, ai piedi dei tornanti che portano al Colle della Maddalena, a circa un'ora di viaggio in auto da Cuneo (60\u00a0km circa).\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l'.\nSimboli.\nLo stemma e il gonfalone del comune di Argentera sono stati concessi con decreto del presidente della Repubblica del 26 gennaio 1987.\nIl piccone fa riferimento al lavoro nelle miniere di piombo argentifero presenti nelle vicinanze.\nEconomia.\n\u00c8 meta di molti gruppi che frequentano le case alpine delle parrocchie cuneesi del Sacro Cuore di Ges\u00f9, del Cuore Immacolato di Maria (in Argentera) e quello di Santa Maria (in Bersezio), il campeggio di Vezza d'Alba, il campeggio parrocchiale di Villanova Mondov\u00ec ed alcuni gruppi di scout per lo pi\u00f9 AGESCI.\nMonumenti e luoghi d'interesse.\nInteressante \u00e8 la parrocchiale di San Pietro, risalente al XVI secolo, che custodisce il crocefisso del Beat Crist (Benedetto Crocifisso), a cui la popolazione \u00e8 particolarmente devota. In localit\u00e0 Bersezio \u00e8 degna di nota la parrocchiale di San Lorenzo, che risulta priorato indipendente dal XIII secolo dal monastero di San Teofredo in Velay.\nCultura.\nAl paese \u00e8 legato il nome di Francesco Besucco, pastorello allievo di Don Bosco del quale il santo scrisse una biografia.\nI \"Nouv\u00e8\".\nNegli anni trenta Monsignor Riberi, sacerdote e storico cuneese, ritrov\u00f2 nei locali dell'archivio parrocchiale di Sambuco in un manoscritto di inizio '500 alcuni canti natalizi scritti ad Argentera in occitano. I \"Nouv\u00e8\" (appunto \"canti di Natale\") facevano (e fanno ancora adesso) parte dei tradizionali riti delle festivit\u00e0 natalizie: nei giorni di Natale si mettevano in scena piccole rappresentazioni teatrali accompagnate da musiche e da canti. Riberi trov\u00f2 solamente i testi dei canti, a partire dagli anni sessanta alcuni musicisti provarono a metterli in musica, la versione pi\u00f9 nota \u00e8 sicuramente quella di Sergio Berardo. Altre raccolte famose di \"Nouv\u00e8\" sono quelli de \"Chanal\" (ritrovati a Chianale) e quelli del poeta Nicolas Saboly.\nLa parrocchia.\nLa parrocchia di Argentera nasce il 12 marzo 1545 per editto di mons. Gerolamo Vechiano, vicario del cardinal Innocenzo Cybo arcivescovo di Torino. Il territorio \u00e8 estratto dalla parrocchia di Bersezio distante circa tre chilometri da Argentera, la distanza rendeva difficoltoso, soprattutto d'inverno, lo spostamento dei fedeli per le celebrazioni nella parrocchiale di San Lorenzo. La parrocchia come tutte quelle della Valle Stura rimase sotto la giurisdizione di Torino fino al 1817 quando venne istituita la diocesi di Cuneo."}
{"id": "35397", "revid": "1862310", "url": "https://it.wikipedia.org/wiki?curid=35397", "title": "Arguello", "text": "Arguello (\"Argu\u00e8l\" in piemontese) \u00e8 un comune italiano di abitanti della provincia di Cuneo in Piemonte.\nStoria.\nLa storia del paese si limita a registrare divisioni e contrasti dinastici tra le varie casate che se ne sono disputate nel corso dei secoli il possesso: i Cortemilia, i Del Carretto, Angioini, del Monferrato, principi d'Acaia, fino ai Savoia subentrati agli inizi del Settecento.\nEconomia.\nIl comune \u00e8 famoso per la produzione agricola del fagiolo bianco nella tipologia gigante bianco di Spagna. \nLa festa patronale si svolge l'ultima settimana di agosto.\nAmministrazione.\nAltre informazioni amministrative.\nIl comune faceva parte della comunit\u00e0 montana Alta Langa e Langa delle Valli Bormida e Uzzone."}
{"id": "35399", "revid": "1272592", "url": "https://it.wikipedia.org/wiki?curid=35399", "title": "Bicinicco", "text": "Bicinicco (\"Bicinins\" in friulano) \u00e8 un comune italiano di abitanti del Friuli-Venezia Giulia.\nSociet\u00e0.\nLingue e dialetti.\nA Bicinicco, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione Autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Bicinicco rientra fra le varianti appartenenti al friulano centro-orientale."}
{"id": "35400", "revid": "125921892", "url": "https://it.wikipedia.org/wiki?curid=35400", "title": "Porto Empedocle", "text": "Porto Empedocle (\"'A Marina\" in siciliano) \u00e8 un comune italiano di abitanti del libero consorzio comunale di Agrigento in Sicilia.\n\u00c8 in relazione di intensa interazione socio-economico e storico-culturale con il capoluogo Agrigento, da cui ha ottenuto l'autonomia nel 1853. Questa secolare unione \u00e8 testimoniata, ad esempio, dall'uso della medesima 'variante' del dialetto agrigentino e dalla venerazione degli stessi santi patroni, San Gerlando e San Calogero.\nGeografia fisica.\nClima.\nPorto Empedocle \u00e8 il secondo comune con il pi\u00f9 basso valore di gradi giorno in Italia, immediatamente dopo il Comune di Lampedusa e Linosa.\nAppartiene alla Zona climatica A della classificazione climatica dei comuni italiani.\nStoria.\nNata come zona portuale dell'antica Girgenti, oggi Agrigento, con il nome di \"Marina di Girgenti\", dal XV secolo era il luogo di commercio dei cereali di tutta la zona. Tra il 1549 e 1554 per ordine del vicer\u00e9 Vega fu restaurata la Torre del caricatore di Girgenti, com'era nota nell'antichit\u00e0 (probabilmente gi\u00e0 esistente prima del periodo angioino). Essa faceva parte del sistema di avviso delle Torri costiere della Sicilia, costruite su indicazione dell'architetto fiorentino Camillo Camilliani con lo scopo di difendere le attivit\u00e0 commerciali dagli attacchi dei pirati saraceni.\nVista la sua importanza fu sempre oggetto di restauri significativi, il pi\u00f9 importante fu forse quello promosso dall'imperatore Carlo V, per cui la torre \u00e8 pi\u00f9 nota localmente come \"Torre Carlo V\".\nNel 1749 fu iniziata la costruzione del primo molo, grazie a Carlo III e all'intervento del vescovo Lorenzo Gioeni, completata solamente nel 1763. Nel 1853, durante il governo dei Borbone delle Due Sicilie, il borgo ottenne l'autonomia divenendo capoluogo di decurionato come \"Molo di Girgenti\". Successivamente, nel 1863, il paese cambi\u00f2 nome in \"Porto Empedocle\" per ricordare il celebre filosofo agrigentino Empedocle.\nNel 2003 il comune ha deciso di adottare \"Vigata\" come secondo nome della localit\u00e0, in omaggio al paese immaginario del personaggio letterario creato dallo scrittore locale Andrea Camilleri (suo illustre cittadino), Salvo Montalbano, cui nel 2009 \u00e8 stata dedicata una statua in via Roma. La decisione sulla denominazione \u00e8 stata per\u00f2 revocata nel 2009. Il 12 dicembre dello stesso anno, con Decreto del Presidente della Repubblica, \u00e8 stato conferito a Porto Empedocle il titolo di Citt\u00e0. Oggi Porto Empedocle costituisce una delle pi\u00f9 importanti realt\u00e0 economiche della provincia di Agrigento. Il suo porto assicura il collegamento con le Isole Pelagie.\nSimboli.\nLo stemma di Porto Empedocle \u00e8 stato concesso, insieme al gonfalone municipale, con decreto del presidente della Repubblica del 31 agosto 1951.\nIl gonfalone \u00e8 costituito da un drappo di azzurro.\nSociet\u00e0.\nTradizioni e folclore.\nDal 1863 si celebra la Festa della Madonna del Carmine; essa \u00e8 la pi\u00f9 antica manifestazione del paese. L'evento ha la durata di tre giorni: il venerd\u00ec, il sabato e domenica successivi al 16 luglio.\nDal 1955, alla festa della Madonna del Carmine \u00e8 abbinata una festa del mare, che comprende la \"varchiata a mari\", ossia un'animata processione a mare al seguito dell'imbarcazione recante la sacra effigie della Madonna del Carmine; il percorso \u00e8 illuminato da fiaccole multicolori e dal suono delle sirene delle navi. La festa comprende anche i tradizionali \"giochi a mari\" (giochi a mare), tra cui l\"antenna a mari\" (in cui si deve afferrare una bandiera fissata all'estremit\u00e0 di un'asta insaponata e fissata sulla poppa di un peschereccio) e la \"Padellata\", ossia la frittura di pesci poi distribuiti gratuitamente alla popolazione. Al termine della festa la folla rientra insieme all'effigie sacra nella Chiesa Madre.\nI festeggiamenti in onore del Santo nero hanno inizio il gioved\u00ec che precede la prima domenica di settembre, quando in solenne processione il simulacro ottocentesco del santo lascia la cappella della casa dei portuali, dove \u00e8 abitualmente custodito e venerato, per esser condotto in Chiesa Madre.\nEconomia.\nIl territorio del comune \u00e8 compreso nella zona di produzione del Pistacchio di Raffadali D.O.P..\nInfrastrutture e trasporti.\nStrade.\nPorto Empedocle \u00e8 interessata dalle due arterie stradali:\nFerrovie.\nPorto Empedocle \u00e8 stata, a partire dalla met\u00e0 dell'Ottocento, punto d'approdo per il traffico ferroviario proveniente dall'entroterra siciliano. Al porto, in particolare, giungevano grandi carichi di zolfo e sale. Proprio per il trasporto dello zolfo proveniente dalla vicina Solfara Lucia fu attiva, fra il 1894 e il 1920 la tranvia Porto Empedocle-Lucia, una linea a scartamento ridotto con trazione a vapore della lunghezza di 15\u00a0km. Nel Novecento fu la Montecatini a movimentare il traffico merci tra il porto ed il resto della provincia.\nLo scalo principale della citt\u00e0 \u00e8 la stazione di Porto Empedocle centrale, capolinea fino al 1978 della linea a scartamento ridotto Porto Empedocle - Castelvetrano; dopo la soppressione della linea proveniente da Castelvetrano, la stazione \u00e8 rimasta capolinea delle ferrovie a scartamento normale Palermo-Agrigento e Caltanissetta-Agrigento; il servizio passeggeri tra le stazioni di Porto Empedocle e Agrigento Centrale cess\u00f2 negli anni 1970. La citt\u00e0 aveva altre tre stazioni ferroviarie oltre a quella principale: la Stazione di Porto Empedocle Succursale, in prossimit\u00e0 del porto, la Stazione di Porto Empedocle Cannelle a pochi metri dalla torre Carlo V e \"Porto Empedocle Punta Piccola\", nell'omonima localit\u00e0.\nCon la chiusura della linea a scartamento ridotto per Castelvetrano, il traffico ferroviario \u00e8 limitato ai soli treni speciali organizzati dall'associazione \"Ferrovie Kaos\" che ha in custodia una parte dell'area ferroviaria empedoclina. Ferrovie Kaos in collaborazione con Trenitalia e con la Regione Siciliana, hanno istituito degli speciali convogli, (Akragas Express) tra Porto Empedocle - Agrigento Centrale e tra Porto Empedocle e Canicatt\u00ec nei mesi estivi e durante la sagra del mandorlo in fiore, che ha sede nel capoluogo.\nNel 2014 il parco ferroviario di Porto Empedocle \u00e8 stato vincolato dalla Soprintendenza ai Beni Culturali di Agrigento, per le numerose testimonianze di archeologia industriale ancora presenti e perfettamente conservate. Nel gennaio 2015 anche il Ministero ai Beni Culturali ha premiato con una menzione speciale l'ente gestore per il recupero posto in essere. Oggi la tratta ferroviaria Agrigento Bassa - Porto Empedocle \u00e8 gestita da Rete Ferroviaria Italiana e Fondazione FS Italiane.\nIl 12 marzo 2016 \u00e8 stata riaperta all'esercizio, dopo 38 anni, la Stazione di Porto Empedocle Succursale ubicata in via Platone, in pieno centro cittadino, che diventa cos\u00ec il capolinea della ferrovia turistica dei templi, gestita da Fondazione FS Italiane.\nAmministrazione.\nDi seguito l'elenco dei sindaci eletti direttamente dai cittadini (dal 1993):\nAltre informazioni amministrative.\nIl comune di Porto Empedocle fa parte delle seguenti organizzazioni sovracomunali: regione agraria n.5 (Colline litoranee di Agrigento).\nSport.\nA livello sportivo vanno ricordate per il calcio l'U.S. Empedoclina 1933, oggi militante in Prima categoria, ma per molti anni presente nel massimo livello calcistico regionale con i migliori piazzamenti durante gli anni settanta in Promozione; per il basket la Polisportiva Juventus Porto Empedocle, presente nei campionati nazionali negli anni novanta e infine per la pallavolo l'Empedocle volley. \nNel 2009 l'Under 21 del Basket Empedocle si laure\u00f2 Campione d'Italia, conquistando lo scudetto per la prima volta nella sua storia."}
{"id": "35401", "revid": "848247", "url": "https://it.wikipedia.org/wiki?curid=35401", "title": "Bagnasco", "text": "Bagnasco (\"Bagnasch\" in piemontese) \u00e8 un comune italiano di abitanti della provincia di Cuneo in Piemonte.\nGeografia fisica.\nCircondato da monti e colline che raggiungono i 1.000 metri di altezza, il luogo \u00e8 un importante snodo stradale di collegamenti tra la Valle Tanaro e le valli laterali: la Liguria attraverso Massimino, il colle dei Giovetti a 912\u00a0m e Calizzano e la Val Mongia attraverso Battifollo. Il paese \u00e8 suddiviso in due quartieri: il quartiere Piano e il quartiere Borgo, il pi\u00f9 antico e sede del Palazzo Comunale. Bagnasco appartiene alla diocesi di Mondov\u00ec. \nL'importanza strategica di Bagnasco \u00e8 confermata dalla presenza dai ruderi delle notevoli fortificazioni che dominano sul borgo, nonch\u00e9 dal pregevole \"ponte aereo\" in cotto e pietra che con quattro arcate attraversa il Tanaro e sorregge una canalizzazione idrica.\nA causa della sua posizione geografica in una conca, il microclima di Bagnasco durante l'inverno \u00e8 il pi\u00f9 freddo e nevoso della Val Tanaro. A gennaio la temperatura media giornaliera si aggira attorno agli 0\u00b0: le temperature minime mediamente scendono attorno a -6\u00b0 e le massime risalgono a +6\u00b0 anche se nelle notti serene e con calma di vento possono scendere sotto i -10\u00b0. Nel febbraio 2012 si \u00e8 registrata una temperatura minima record di -19\u00b0.&lt;/br&gt;\nDurante l'estate invece durante le ore centrali del giorno possono registrarsi temperature particolarmente elevate, anche sopra i +30\u00b0 (il record di temperatura massima \u00e8 di +37\u00b0 e risale all'agosto 2003), ma le notti sono sempre fresche: le minime di norma non superano i +15/+16\u00b0.\nStoria.\nBagnasco venne gi\u00e0 citata nei tempi antichi, quando i Romani avevano preso il controllo della Liguria e del Piemonte. Difatti esiste un antico ponte romano, perfettamente restaurato che sorvola il fiume Tanaro. A testimonianza del suo passato, il paese veniva chiamato in latino \"Balneascum ad Tanarum\", come testimonia un cartello lungo la strada statale (etimologia alquanto discutibile; il suffisso in \"-asco\" indica una probabile origine ligure, e \"Balneascum/Banneascum\" forse un prediale).\nI Romani costruirono una fortificazione che successivamente fu abbattuta e probabilmente forn\u00ec il materiale lapideo per la costruzione del nuovo insediamento di Bagnasco, \"ex diruto Saracenorum castro\".\nNel 967 l'imperatore Ottone I la conferm\u00f2 feudo al Marchese Aleramo. Successivamente pass\u00f2 ai Marchesi di Ceva che la dominarono per conto della Repubblica di Asti, poi ai Visconti di Milano, agli Orl\u00e9ans e a varie signorie per confermare il definitivo passaggio avvenuto nel 1558 sotto il controllo dei Savoia.\nSimboli.\nLo stemma del Comune di Bagnasco \u00e8 stato concesso con decreto del presidente della Repubblica del 28 settembre 2007.\nL'economia e l'alluvione del 1994.\nIl comune fu colpito da una violenta alluvione nel novembre 1994. Tre giorni di piogge ininterrotte che interessarono tutta l'Alta Valle Tanaro provocarono una piena eccezionale dell'omonimo fiume oltre a numerose frane. Il Tanaro esond\u00f2 in vari punti, danneggiando terreni, diverse abitazioni e i due ponti del paese. In particolare, danneggi\u00f2 seriamente l'antico Ponte Romano, vanto del comune, impedendo l'accesso ad una fabbrica, importante fonte di lavoro per una ventina di famiglie. Grazie ad una campagna di raccolta fondi, patrocinata da una famosa trasmissione televisiva (Maurizio Costanzo Show), fu possibile, con le offerte ottenute, costruire un nuovo ponte, quindi scongiurare la chiusura della fabbrica, e ristrutturare quello danneggiato, ora aperto al solo passaggio pedonale.\nLa fabbrica chiuse qualche anno pi\u00f9 tardi, ma, grazie anche alla nuova infrastruttura sul fiume, un'importante ditta italiana, la Fassa Bortolo, acquis\u00ec gli impianti della fabbrica dismessa e inizi\u00f2 una nuova attivit\u00e0. Ad oggi vi lavorano circa 70 persone.\nSociet\u00e0.\nEvoluzione demografica.\nNegli ultimi cento anni, a partire dal 1911, la popolazione residente si \"\u00e8 dimezzata\".\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Bagnasco sono , cos\u00ec suddivisi per nazionalit\u00e0, elencando per le presenze pi\u00f9 significative:\nAmministrazione.\nAltre informazioni amministrative.\nFaceva parte della comunit\u00e0 montana Alto Tanaro Cebano Monregalese.\nSport.\nNella stagione 2008-2009 il Bagnasco Calcio vince il campionato di Prima Categoria con 69 punti, uno in pi\u00f9 rispetto al secondo classificato Revello, espugnando all'ultima giornata con il punteggio di 3-1 il campo della Sommarivese. La squadra della Val Tanaro compie cos\u00ec in due anni il doppio salto di categoria passando dalla Seconda categoria in cui militava l'anno scorso fino al campionato di Promozione, che disputer\u00e0 nella stagione 2009-2010."}
{"id": "35402", "revid": "124707431", "url": "https://it.wikipedia.org/wiki?curid=35402", "title": "Bordano", "text": "Bordano (\"Bordan\" in friulano) \u00e8 un comune italiano di 707 abitanti in Friuli-Venezia Giulia. \u00c8 conosciuto come il paese delle farfalle per la notevole presenza nella tarda primavera di diverse specie di tale insetti, e per la presenza della \" casa delle farfalle \", unica nel suo genere. Nel paese riveste ancora una discreta importanza la lavorazione, su base artigianale, del legno.\nGeografia fisica.\nIl paese sorge a 224 m alla destra del fiume Tagliamento stretto tra i monti Brancot (chiamato dai bordanesi anche Monte di Ruvinto, Monte Tricorno - da non confondere con il Monte Tricorno della Slovenia - o Monte di Palantarins) (1.015 m) a sud e San Simeone (1.505) a nord che formano una piccola vallata aperta. Oltre al capoluogo il comune conta la frazione di Interneppo (\"Tarn\u00e9p\") che si affaccia sul Lago di Cavazzo (conosciuto anche come Lago dei Tre Comuni), dista poco pi\u00f9 di 2\u00a0km e mezzo da Bordano, \u00e8 situata a 245 m d'altitudine e vi risiedono circa 172 abitanti. A sud-est del paese di Bordano sono situati due piccoli laghetti artificiali, pi\u00f9 comunemente chiamati \"i laghetti\" dai bordanesi, progettati dall'ex assessore del comune Oscar Rossi e realizzati in funzione di un progetto, che avrebbe dovuto portare alla realizzazione di una piccola oasi naturale, attualmente solo in parte eseguito. Essi sono situati pi\u00f9 precisamente in mezzo ad un'area boscosa adiacente ai \"Plans\" (la continuazione verso sud-ovest della vallata di Bordano) e formalmente inglobata nella localit\u00e0 del \"Mulinat\" che comprende una fascia boschiva sul confine tra il comune di Bordano e quello di Trasaghis.\nDal punto di vista dell'idrografia il comune di Bordano \u00e8 percorso ancora dai letti di molti rivi e ruscelli, ormai prosciugati, che un tempo durante le piene straripavano frequentemente inondando alcuni borghi del vecchio paese. Il principale tra questi \u00e8 il Rio Cretine (meglio conosciuto come Rio Cartine) celebre tra i bordanesi pi\u00f9 anziani per il fatto di aver molte volte in passato rotto gli argini e allagato i borghi di Prussia e Cartine nella parte centro-meridionale di Bordano. Tutta questa rete di fiumiciattoli si snoda dai versanti del Brancot e del San Simeone fino alla porzione di territorio tra il Tagliamento ed il paese (chiamato \"Braides\" per il fatto che, soprattutto una volta, abbondavano gli appezzamenti coltivati in quella zona che arrivavano fino alla \"glerie\" cio\u00e8 all'area sassosa e sterile adiacente al Tagliamento). Qua alcuni si immettevano direttamente nel Tagliamento mentre altri, come il Rio Cartine, semplicemente si perdevano ad un certo punto nella piana, allagando alcune aree della campagna, per poi arrivare al fiume sotto forma di rigagnoli sparsi. Altri rivi importanti sono il Rio Costa, il Rio di Contrestorie, il Riguci\u016bl, il Rio Tamer, il Rio di Palantarins, le Rogge dei Molini, il Rio Frati, ecc.\nStoria.\nPare che il paese si sia sviluppato dove sorgeva un antico guado romano che permetteva di attraversare il Tagliamento lungo la via Iulia Augusta; la frazione di Interneppo invece deve avere origini ancora pi\u00f9 antiche. Il nome \"Bordanum\" viene citato per la prima volta in un codice della Chiesa gradese che risale circa all'anno 1000 e potrebbe derivare o dal nome di un funzionario o generale romano transitato in quella zona (Bordanus o Bordanum) oppure da una lingua germanica all'interno della quale si riscontra il prefisso \"bord\" che voleva dire asse di legno, presupponendo, quindi, che a Bordano si fabbricassero le abitazioni con assi di legno ricavate dai boschi attorno al paese. Queste sono le due principali ipotesi correnti sull'origine etimologica del nome di Bordano e sono entrambe interessanti perch\u00e9 ciascuna evidenzia una ben precisa origine storica del paese. Tuttavia esistono anche altre interpretazioni: quella attribuita allo studioso Frau, che collega l'origine di questo nome alla sua posizione geografica ai margini del Monte San Simeone, \u201cBordano\u201d cio\u00e8 margine; altri vorrebbero unirlo ad un cognome di origine veneta come Bordon.\nDurante il Medioevo il territorio di Bordano fu sottoposto alla giurisdizione di diversi signori, tra cui i Colloredo Mels. Nel 1506 pass\u00f2 sotto la giurisdizione della Comunit\u00e0 di Venzone diventando poi, con la dominazione napoleonica, comunit\u00e0 autonoma con Bordano capoluogo e Interneppo frazione. Ecclesiasticamente invece il paese dipese dalla Pieve di Cavazzo fino al 1914, quando pass\u00f2 a far parte della Forania di Gemona.\nDurante la prima guerra mondiale la ritirata dell'esercito italiano tocc\u00f2 anche Bordano; infatti sul monte Festa vi era un forte d'artiglieria che, accerchiato da ogni lato dalle truppe nemiche avanzanti, si difese per giorni, per poi arrendersi. La seconda guerra mondiale invece segn\u00f2 pi\u00f9 profondamente il paese; infatti nel luglio del 1944 Bordano pat\u00ec una quasi completa distruzione dovuta ad una rappresaglia nazifascista, nonch\u00e9 lo sfollamento degli abitanti per far posto alle popolazioni cosacche che invasero queste zone dopo la promessa fatta loro da Hitler che avrebbero avuto come proprio territorio l'Alto Friuli. Ma il fatto storico che maggiormente ha colpito il paese in epoca moderna \u00e8 stato senz'altro il disastroso terremoto del 1976, nel monte San Simeone. Bordano e Interneppo vennero completamente distrutti, e persero gli edifici di maggior interesse artistico; tuttavia Bordano ha saputo superare la perdita ed \u00e8 stato in grado di ricostruirsi una nuova identit\u00e0 facendo tesoro delle farfalle che vivono a migliaia nel territorio comunale, facendo di esse il proprio simbolo e diventando famoso anche all'estero come \"il paese delle farfalle\". \nLa battaglia del monte Festa.\nLa fortezza del monte Festa venne costruita agli inizi del XX secolo con lo scopo di realizzare una cintura fortificata a difesa del Friuli. Tuttavia durante la prima guerra mondiale la situazione strategica la tenne lontana dal fronte, e venne utilizzate come osservatorio d'artiglieria, guarnita con poco pi\u00f9 di un centinaio di uomini. Con la rotta di Caporetto nel 1917 per\u00f2, le truppe austro-tedesche spezzarono le linee italiane e cominciarono la loro discesa verso la pianura friulana e il Piave, cos\u00ec la fortezza vide sciamare nelle valli sottostanti migliaia e migliaia di soldati nemici. A questo punto all'esigua guarnigione del monte Festa giunse l'ordine di resistere ad ogni costo. Il 5 novembre il forte era diventato come un isolotto circondato da tutti i lati dalle truppe nemiche. Gli austriaci attaccarono nella notte tra il 5 e il 6, ma gli italiani resistettero con l'unica mitragliatrice disponibile spostandola qua e l\u00e0 per ingannare gli attaccanti sulla consistenza numerica delle difese. Quando poi le munizioni cominciarono a scarseggiare i nostri soldati ricorsero anche al lancio di blocchi di roccia fatti rotolare sui nemici che tentavano di salire le pendici del monte. Gli italiani si resero per\u00f2 ben presto conto che ogni resistenza era vana, cos\u00ec in cento tentarono una sortita per ricongiungersi all'esercito italiano e gli altri, dopo aver fatto saltare il deposito di munizioni, si arresero.\nSociet\u00e0.\nLingue e dialetti.\nA Bordano, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione Autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Bordano rientra fra le varianti appartenenti al friulano centro-orientale. I bordanesi inoltre tendono a modificare leggermente alcuni vocaboli, soprattutto nomi propri di persone; ma se si analizza il glossario bordanese si riscontrano diverse varianti al friulano standard che rendono la lingua parlata in questo comune unica e particolare, come la \"strambatura\" del nome del fiume Tagliamento, che nel normale e pi\u00f9 diffuso friulano si dice \"Tiliment\" e che nel comune di Bordano si tende, spesso, a trasformare in \"T\u0101ment\". Si pu\u00f2, dunque, parlare di una sorta di dialetto bordanese, anche se questa affermazione in realt\u00e0 \u00e8 un po' forzata dato che la struttura sintattica e grammaticale, cos\u00ec come la pronuncia, non sono diverse dal friulano standard e le sostanziali differenze consistono solo in alcune modifiche lessicali come, appunto, quella del fiume Tagliamento e del Rio Cretine, che \u00e8 stato convertito in Rio Cartine. Nonostante la lingua friulana abbia conosciuto un costante declino, che dura in parte ancora oggi (anche se sensibilmente rallentato grazie all'impegno delle istituzioni), a causa della massiccia affermazione dell'italiano per mezzo dei media, a Bordano non si \u00e8 mai smesso di parlare friulano, che rimane ancora la lingua in assoluto pi\u00f9 parlata tra gli anziani e persino i giovani, spesso, la prediligono rispetto all'italiano.\nAmministrazione.\nDal 12 giugno 2017 Ivana Bellina \u00e8 il sindaco del comune di Bordano. Il municipio \u00e8 situato all'ingresso del centro abitato, nella zona posta al confine fra quello che prima del terremoto era l'intero nucleo abitato e la parte nuova, ricostruita dopo gli anni 85/90."}
{"id": "35405", "revid": "1862310", "url": "https://it.wikipedia.org/wiki?curid=35405", "title": "Baldissero d'Alba", "text": "Baldissero d'Alba (\"Bauss\u00e9\" in piemontese) \u00e8 un comune italiano di abitanti della provincia di Cuneo in Piemonte. Fa parte della delimitazione geografica del Roero.\nStoria.\n\u00c8 stato possedimento della famiglia \"\"de Summaripa\", signori di Sommariva Perno. Nel Duecento, pass\u00f2 sotto il Marchesato di Saluzzo e segu\u00ec le sue sorti fino a diventare possedimento francese nel 1547.\nVerso la fine del secolo XVI i \"Baldissero\", ramo dei Summaripa, in seguito a legami con la famosa famiglia romana, assunsero il nome di \"Colonna\". \nVenne occupato nel 1588 da Carlo Emanuele I di Savoia.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2017 la popolazione straniera residente \u00e8 di persone. Le nazionalit\u00e0 maggiormente rappresentate sono:\nEconomia.\nSi fonda principalmente sull'agricoltura e sulla produzione dei vini Roero e Roero Arneis. Inoltre \u00e8 ancora discretamente diffusa la coltivazione della fragola."}
{"id": "35406", "revid": "124707437", "url": "https://it.wikipedia.org/wiki?curid=35406", "title": "Buja", "text": "Buja, spesso Buia (\"Buje\" o \"Buie\" in friulano), \u00e8 un comune italiano di abitanti in Friuli-Venezia Giulia.\nStoria.\nNel 1976 il comune di Buja venne devastato dal terremoto del Friuli, che provoc\u00f2 la morte, nel territorio friulano, di quasi mille persone. I danni a edifici e costruzioni statali furono molto imponenti.\nMonumenti e luoghi d'interesse.\nDuomo di Santo Stefano.\nDi stile neogotico, sorge sul luogo di due chiese preesistenti, abbattute rispettivamente nel Seicento e a fine Ottocento. Il progetto del nuovo edificio sacro si deve al parroco della vicina Cassacco, Angelo Noacco (1832-1904). Il Duomo fu costruito in dieci anni, tra il 1889 e il 1898. La facciata, che era stata progettata dal prelato Rodolfo Barnaba, venne demolita e riedificata nel 1937, mentre il campanile fu ultimato nel 1940. Il terremoto che colp\u00ec il Friuli nel maggio 1976 provoc\u00f2 gravi danni all'edificio; solo la facciata e il campanile ressero, le altre parti vennero ricostruite. Il Duomo torn\u00f2 ad essere \u00abdov'era e com'era\u00bb con la ricostruzione del 1985-87.\nAll'interno, a destra dell'altare maggiore, realizzato nel 1736, c'\u00e8 una Madonna del Rosario del 1639, mentre sul lato opposto, a sinistra, si trova il fonte battesimale di Antonio Franzolini. Di Matteo Deganutto sono gli stalli del coro (1763), mentre i dipinti della Via Crucis furono realizzati dall'osovano Domenico Fabris (1814-1901) circa un secolo pi\u00f9 tardi (1873). Le nuove vetrate dell'abside furono dipinte dal conte Alessandro Ricardi di Netro (1924-2003).\nChiesa di Cristo Re a Urbignacco.\n\u00c8 l'ultima nata a Buja, costruita nel 1942, in stile romanico a tre navate, disegnata dall'Arch. Fabbris. All'interno ci sono del bellissimi mosaici della scuola di Spilimbergo, su disegni del pittore Fred Pittino, nonch\u00e9 una Via Crucis in pietra Piasentina di Max Piccini.\nPieve di San Lorenzo.\nLa pieve sorge sulla cima del pi\u00f9 alto dei sette colli di Buja. \nNel 1980, durante i lavori di restauro e ristrutturazioni in seguito al terremoto del 1976, furono scoperte le tracce di un'antica basilica paleocristiana, tipica dell'ambiente aquileiese del V secolo.\nAll'interno dieci affreschi dedicati alle \"storie della Vergine\".\nChiesa della Beata Vergine ad Melotum a Madonna.\nRicostruita dopo il sisma del 1976 su progetto dell'architetto Tondolo di Buja. Al suo interno si trova la celebre statua lignea Madonna con Bambino. La statua \u00e8 stata realizzata dallo scultore Domenico da Tolmezzo nel 1481.\nPrima che la chiesa fosse ricostruita, sul luogo sorgeva un Santuario dedicato alla Madonna.\nUna leggenda racconta che sul luogo fosse apparsa la Vergine Maria sopra un albero di mele. All'interno della chiesa ci sono due dipinti che rappresentano la Vergine sul Melo.\nSociet\u00e0.\nLingue e dialetti.\nA Buja, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione Autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.\nGeografia antropica.\nFrazioni e quartieri.\nNel comune, le frazioni o borghi sono numerosi.\nAlcuni sono stati inglobati nel centro urbano del capoluogo, di cui quindi costituiscono quartieri: Arba, Arrio, Avilla, Camadusso, Codesio, Ontegnano, San Floreano, Santo Stefano, Sottocolle, Sottocostoia, Strambons, Tonzolano, Urbignacco, Ursinins Grande, Ursinins Piccolo, Pieve.\nQuelli ancora esterni sono: Andreuzza, Battiferro di Tomba, Ca' Martino, Campo, Campo Garzolino, Caselle, Collosomano, Dobes, Madonna, Monte, Polvaries, Sala, Saletti, Solaris, Sopramonte, Tomba.\nInfrastrutture e trasporti.\nFerrovie e tranvie.\nIl comune era un tempo servito dalla Tranvia Udine-San Daniele.\nSport.\nHa sede nel comune la societ\u00e0 di calcio A.S.D. Bujese Calcio, che ha disputato campionati dilettantistici regionali."}
{"id": "35407", "revid": "1516566", "url": "https://it.wikipedia.org/wiki?curid=35407", "title": "Barbaresco (Italia)", "text": "Barbaresco (\"Barbaresch\" in piemontese) \u00e8 un comune italiano di 614 abitanti della provincia di Cuneo in Piemonte, noto per essere luogo di origine e di produzione del vino Barbaresco.\nIl comune rientra con l'area del paesaggio vitivinicolo di Langhe-Roero e Monferrato tra i patrimoni dell'umanit\u00e0.\nStoria.\nLa zona \u00e8 conosciuta storicamente come \"barbarica sylva\", dove le antiche popolazioni celtiche si ritiravano in adorazione del dio Tanaro. Si crede che questa zona sia stato il luogo di nascita di una figura un po' nebulosa: l'imperatore romano Elvio Pertinace, anche se sono decine i paesi che si contendono tale nobile nascita.\nIl 22 maggio 2014 \u00e8 stata anche sede della partenza della cronometro Barbaresco - Barolo, dodicesima tappa del Giro d'Italia 2014, dove il colombiano Rigoberto Ur\u00e1n si \u00e8 aggiudicato la tappa e anche la maglia rosa.\nIl 22 giugno 2014 il comune \u00e8 stato inserito nella lista dei beni del Patrimonio dell'Umanit\u00e0, in quanto fa parte del sito Unesco che comprende alcuni dei comuni pi\u00f9 caratteristici di Langhe, Roero e Monferrato.\nSimboli.\nLo stemma e il gonfalone del Comune di Barbaresco sono stati concessi con decreto del presidente della Repubblica dell'11 aprile 1985. Lo stemma \u00e8 accompagnato dal motto \"De Barbarisco turris et arx\".\nSociet\u00e0.\nEvoluzione demografica.\nDagli anni trenta ai sessanta si \u00e8 verificato, come altrove in Italia, lo spopolamento delle campagne che ha visto decine di barbareschesi lasciare la propria terra per dirigersi in prevalenza a Torino e nella riviera ligure. Successivamente alla contenuta immigrazione dall'Italia meridionale, negli ultimi anni Barbaresco ospita circa una sessantina di extracomunitari provenienti dall'Europa Orientale che lavorano come manodopera nelle aziende agricole.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Barbaresco sono , cos\u00ec suddivisi per nazionalit\u00e0, elencando per le presenze pi\u00f9 significative:\nEconomia.\nQuasi tutti i residenti si dedicano alla viticoltura come soci della cantina sociale o con cantine a gestione familiare o con attivit\u00e0 collegate. Il Barbaresco DOCG \u00e8 commercializzato a livello internazionale tra i vini pi\u00f9 pregiati.\nLe due principali aziende vinicole locali sono Gaja e I Produttori del Barbaresco. Data l'importanza del prodotto l'ottocentesca chiesa sconsacrata di San Donato \u00e8 stata restaurata e adattata ad enoteca regionale."}
{"id": "35408", "revid": "124707449", "url": "https://it.wikipedia.org/wiki?curid=35408", "title": "Buttrio", "text": "Buttrio (\"Buri\" in friulano) \u00e8 un comune italiano di abitanti in Friuli-Venezia Giulia.\nCitt\u00e0 del vino, nota per i celebri vini dei suoi colli, e sede inoltre della multinazionale italiana \"Gruppo Danieli\", il nome deriva da una voce preromana diffusa in molte regioni col significato di \u201c\"burrone\", \"voragine\"\u201d. La localit\u00e0 viene nominata per la prima volta nel 1000 come \u201c\"Butrium\"\u201d.\nSociet\u00e0.\nEtnie e minoranze straniere.\nGli stranieri residenti nel comune al 31 dicembre 2015 sono 375, ovvero il 9,20% della popolazione. Il gruppo pi\u00f9 numeroso \u00e8 rappresentato dai rumeni (152), seguiti da albanesi (29) e ucraini (27).\nLingue e dialetti.\nA Buttrio, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione Autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.&lt;br&gt;La lingua friulana che si parla a Buttrio rientra fra le varianti appartenenti al friulano centro-orientale."}
{"id": "35410", "revid": "125130114", "url": "https://it.wikipedia.org/wiki?curid=35410", "title": "Barge", "text": "Barge (\"Barge\" anche in piemontese e occitano) \u00e8 un comune italiano di abitanti della provincia di Cuneo, in Piemonte. Fa parte dell'unione montana Barge - Bagnolo Piemonte.\nGeografia fisica.\nL'abitato \u00e8 situato ai piedi delle Alpi Cozie, in prossimit\u00e0 del Monviso e pi\u00f9 precisamente, in una conca ai piedi del Monte Bracco e del Monte Med\u00eca. Il centro abitato \u00e8 attraversato da due torrenti (il Chiappera e l'Infernotto), che si uniscono a formarne un terzo, il Ghiandone, che si getta nelle vicinanze di Staffarda nel fiume Po. L'abitato principale si sviluppa a circa 360/390 metri s.l.m.\nOrigini del nome.\nIl toponimo \u00e8 reso al plurale e deriva dalla parola antica \"barga\", il cui significato \u00e8 fonte di discussione. Secondo l'Olivieri ed altri studiosi, assume il significato di \"riparo/capanna/abitacolo\" (vedi \"stamberga\", con il significato di \"riparo in pietra\"). Secondo altri, invece, sarebbe da ricollegarsi a una radice antichissima \"*berg-/*barg-/*breg-/*brig-\" avente il significato di \"elevazione del terreno/montagna\". In particolare, nell'area meridionale francese, tutti i toponimi e microtoponimi di tipo \"Barge/La Barge/Barges/Bargettes\" si riferiscono a territori \"alle falde di una montagna\". Lo stesso vale per il microtoponimo spagnolo \"Vargas\".\nAl di fuori del Piemonte, si registra l'analogo toponimo \"Barga\", al singolare: cittadina toscana, in provincia di Lucca. In Liguria, esiste un Santuario della Madonna di Bargie.\nUn microtoponimo \"Bargie\" invece, si trova in Valle Maira, in provincia di Cuneo, Piemonte.\nAltri microtoponimi italiani di probabile identica origine:\nStoria.\nNel territorio comunale, sulla sommit\u00e0 del monte Bracco e del Monte Med\u00eca, \u00e8 attestata la presenza di un'intensa attivit\u00e0 d'incisioni rupestri. Essa risulta certamente d'epoca antica, ma \u00e8 impossibile sapere di quale cultura essa fosse stata espressione.\nIl territorio di Barge \u00e8 situato in un'area geografica, che, nell'et\u00e0 pre-romana, appartenne alla cultura celto-ligure dei Taurini. Nell'ambito di questa, ricadde successivamente nella sfera d'influenza dell'insediamento principale della \"touta/civitas caburriate\", esistente sull'attuale Rocca di Cavour. Tale insediamento \u00e8 indicato da Plinio come il secondo per importanza nelle terre taurine, dopo Segusium (Susa), ma il nome originario ci \u00e8 sconosciuto. Ai piedi della rocca (a 6\u00a0km, dal centro attuale di Barge) il proconsole cesariano Caio Vibio Pansa fond\u00f2 un insediamento mercatale romano, di nome \"Forum Vibii Cabur\".\nDecadde nell'alto medioevo, ma il nome \"Caburrum\" fu legato in seguito all'abbazia di Santa Maria di Staffarda, sorta nel XII secolo a poca distanza. Dal nuovo nucleo, sarebbe nato, in seguito, il piccolo centro medievale di Cavour (distante 6\u00a0km circa da quello di Barge).\nSecondo gli storici di ambito saluzzese, fin dall'epoca longobarda operarono in area bargese i monaci della potente abbazia di San Colombano di Bobbio ed essa appartenne al suo ricco feudo reale ed imperiale monastico, cui dipese l', mentre in seguito dall'VIII secolo la gestione delle valli Po, Bronda, Infernotto e Varaita sar\u00e0 poi organizzata dall'abbazia di Pagno.\nNon esistono, comunque, documenti concreti che colleghino, per quell'epoca, direttamente Barge a queste abbazie, quindi in tale interpretazione si pu\u00f2 leggere la volont\u00e0 moderna degli storici precitati di accorpare le sorti della zona bargese a quelle della valle Po e dell'attuale Saluzzese.\nIl primo documento che citi il nome di Barge \u00e8 del 1001, un diploma imperiale di Ottone III. Il grande campanile romanico lombardo della chiesa di San Giovanni Battista sta, per\u00f2, a dimostrare che gi\u00e0 nel primo quarto dell'XI secolo il villaggio costitu\u00ec un centro di notevole rilievo demografico (essendo il pi\u00f9 grande campanile pievano in un'area molto vasta). Barge fece parte delle terre torinesi, come dimostra il titolo della sua chiesa principale, dedicata a san Giovanni Battista.\nLa particolare posizione geografica del territorio bargese lungo la via pedemontana, nel punto di una importante deviazione che attraverso il facile passo della Colletta permetteva di raggiungere la media val Po a Paesana, ne fece ben ben presto un punto di importanza strategica.\nTra XI e XIII secolo, ricadde sotto il \"dominatus\" di un consortile signorile, detto \"Dei Signori di Barge\". Stando agli storici e genealogisti ottocenteschi, che studiarono i nomi propri di questi Signori, si sarebbe trattato di un ramo dei Robaldini (framiglia presente nel Cuneese, derivante da un Robaldus transalpino, servo di un cavaliere francese, che sarebbe divenuto \"conte di Auriate\" - insediamento scomparso, ma allora esistente su un'isola fluviale della Stura, vicino a Borgo S. Dalmazzo - citato dalla Cronaca di Novalesa). Naturalmente, non esistono prove storiche concrete per tale attribuzione.\nCerto \u00e8, invece, che i Signori di Barge non ebbero la forza di rendersi autonomi e dovettero giurare fedelt\u00e0 a Signori superiori. Alcuni rami, perci\u00f2, si legarono ai Savoia ed altri al casato dei Saluzzo. Ci\u00f2 port\u00f2 a forti tensioni nel corso del XIV secolo.\nLa politica di espansione dei Savoia cominci\u00f2 a dare i suoi frutti quando, nel 1325, Manfredo IV di Saluzzo si riconosceva vassallo sabaudo per parte di Barge, Busca, Scarnafigi e altri; l'omaggio venne rinnovato anche dai suoi successori fino a quando Tommaso II adott\u00f2 una condotta apertamente ostile nei confronti dei Savoia, provocando l'immediata reazione di Amedeo VI che, nel 1363 mosse contro Barge espugnandola e saccheggiandola. Cos\u00ec, il paese pass\u00f2 definitivamente in mani sabaude. \nFu considerato, nell'ambito del Principato di Piemonte, come \"communitas immediata\", cio\u00e8 dipendente direttamente dal Sovrano, cui spettava la nomina del \"Vicarius\" civile. La parte rimanente del territorio della divisione di Arduino pervenne ai Marchesi di Romagnano e, dopo il declino di questi ultimi, ai Robaldini, suddivisi in varie famiglie riunite in un consortile.\nA partire dalla met\u00e0 del Cinquecento, il territorio, a seguito di frequenti guerre e il continuo passaggio degli eserciti spagnoli, francesi e piemontesi, tesi al controllo dell'importante castello, lasciarono distruzioni e miseria, culminate con la peste del 1630, che spopol\u00f2 la regione. In quell'anno Carlo Emanuele I incorpor\u00f2 il comune nella provincia di Saluzzo, staccandolo da quella di Pinerolo.\nAlla fine del Seicento il comune fu coinvolto nella guerra tra il Piemonte e la Francia: nel 1690, il generale francese Catinat, dopo la vittoria di Staffarda, mosse contro Barge, devastandone il territorio e saccheggiando il paese. \nIl relativo periodo di pace del Settecento contribu\u00ec a risanare le ferite dei decenni trascorsi.\nCome centro industriale, Barge s'impose, unico in Piemonte, per la sua produzione di armi da fuoco, iniziata nel secolo XIV e cessata cogli armaioli Thorosano solo nel XVIII, e per lo sfruttamento della cava di quarzite del Mombracco, menzionata anche in uno scritto di Leonardo da Vinci (il Manoscritto \"B\" dell' Institut de France).\nNel XVII secolo, venne infeudato al ramo Savoia Carignano. Per questo motivo, durante il Risorgimento, il re di Sardegna, Carlo Alberto, primo di quel ramo a salire sul trono sabaudo, us\u00f2 un passaporto riportante il solo titolo di \"conte di Barge\", per poter sfuggire a un posto di blocco austriaco, dopo la rovinosa battaglia di Novara. Religiosissimo ed educato a non dire menzogne, egli ritenne fosse peccato meno grave la menzione di una sola parte di verit\u00e0.\nIl territorio, dopo lo scioglimento del Principato d'Acaia, fu fatto rientrare nella Provincia di Pinerolo, poi, in quella di Pinerolo-Saluzzo e infine, in quella di Saluzzo. Per tal motivo, in epoca napoleonica, fece parte del Dipartimento della Stura, avente per capitale Cuneo e successivamente, della neocostituita Provincia di Cuneo, che inglob\u00f2 la provincia saluzzese.\nNel settembre del 1943, vi fu fondata la prima formazione partigiana del Nord Italia, aderente ai Garibaldini (formazioni comuniste), su ispirazione del filosofo della scienza Ludovico Geymonat e del comandante Barbato (Pompeo Colajanni).\nOnorificenze.\nIl Comune di Barge \u00e8 tra le citt\u00e0 decorate al valor militare per la guerra di liberazione, insignita il 22 luglio 1982 della croce di guerra al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2017 i cittadini stranieri residenti a Barge sono . Le nazionalit\u00e0 maggiormente rappresentate sono:\nGeografia antropica.\nFrazioni e localit\u00e0.\nMontescotto (Mont\u00ebsc\u00f2tt/Mount\u00ebscot), Mondarello (Pont d'Ajaod/Poun' d'Aiaout), Torriana (\u00cbn Toriana/\u00ebn Touriana), Galleane (Le Gajan-e/Le Galhane), Cappella Nuova (Capela Neuva), Capoloira (\u00ebn Capol\u00f2ira/\u00ebn Capouloira), Ripoira (n'Arveuira), Giala (Giala/Jala), Montebracco (Monbrach/Moun' Brac), Moiasole (Mojass\u00f2le/Moulhasole), Crocera (La Crosiera), Assarti (\u00ebn Lissart/\u00ebn L'Issar'), Gabiola (Gabi\u00f2la/Gabiola), Lungaserra (Longas\u00e8ra/Lounga S\u00e8ra), Combe (Le Combe/Le Coumbe), Carutti (Car\u00f9ti), Gorrette (Le Gor\u00ebtte/Le Gour\u00ebte), San Martino (San Martin/S\u00ebn Martin).\nInfrastrutture e trasporti.\nTra il 1915 e il 1935 Barge fu capolinea di una tranvia per Revello e fra il 1885 e il 1984 ospit\u00f2 altres\u00ec la stazione terminale della ferrovia Bricherasio-Barge."}
{"id": "35411", "revid": "125711817", "url": "https://it.wikipedia.org/wiki?curid=35411", "title": "Camino al Tagliamento", "text": "Camino al Tagliamento (\"Cjamin dal Tiliment\" in friulano standard, \"Cjamin\" nella variante locale), gi\u00e0 \"Camino di Codroipo\", \u00e8 un comune italiano di abitanti in Friuli-Venezia Giulia. Fa parte del club dei borghi autentici d'Italia.\nGeografia fisica.\nTerritorio.\nIl comune si estende sulla riva sinistra del fiume Tagliamento, in corrispondenza della linea delle Risorgive che taglia longitudinalmente il Medio Friuli, rendendo i l'area particolarmente ricca d'acqua sia in superficie che nelle abbondanti falde sotterranee. Oltre al fiume Tagliamento che ne delimita il confine occidentale, il comune \u00e8 attraversato dal fiume Varmo, che ha le sue sorgenti nella frazione di San Vidotto, e da altre rogge e corsi d'acqua.\nStoria.\nIl toponimo \u00e8 stato creduto nel passato come derivato dal latino \"caminu(m)\" 'focolare', per la presenza di numerose fornaci attive nella zona fino al XVIII secolo, oppure da una voce di origine celtica \"camminu(m)\" 'percorso, strada', per il passaggio di una strada romana per compendium che portava da Concordia ad Silanum. In realt\u00e0 si tratta di un toponimo derivato dalla voce slava \"k\u00e0men\" 'sasso, pietra, roccia' per la presenza nelle vicinanze di terreni ghiaiosi alluvionali originati dal Tagliamento. A conferma di questa spiegazione abbiamo confronti con \"Camino\" di Buttrio, vicino al letto del Torre e con un terreno omonimo posto accanto al torrente Cormor a Zugliano (Pozzuolo del Friuli).\nIl primo documento ufficiale che comprova la presenza di Camino risale al 1186 e ne testimonia il governo da parte dell'Abbazia di Sesto al Reghena per conto dei Patriarchi di Aquileia.\nAttorno al 1300 il feudo pass\u00f2 sotto il dominio di Valvasone e successivamente dei signori di Codroipo.\nDurante il Regno d'Italia venne costituito il comune, poi soppresso e aggregato a quello di Codroipo nel periodo tra il 1928 e la guerra, ritornando infine autonomo nel 1947.\nCamino \u00e8 particolarmente nota per la sua antica tradizione di maestri organari, riconosciuta a livello internazionale.\nMonumenti e luoghi d'interesse.\nL'edificio di pi\u00f9 antica origine \u00e8 la chiesa matrice di S. Maria di Pieve di Rosa, gi\u00e0 nominata nel XIII secolo, l'attuale costruzione risale alla met\u00e0 del XV secolo. Delle pale d'altare, quella raffigurante la Trinit\u00e0 con le Anime purganti ed il ritratto del pievano Flagotti (cui si devono le pi\u00f9 importanti modifiche dell'edificio) va attribuita a Pietro Petrei, pittore e parroco di Moruzzo (1684), mentre l'altra con S. Antonio con Ges\u00f9 Bambino e S. Rosa \u00e8 opera prima del venzonese Lucilio Candido (1676). Ad un altro venzonese, Francesco Zamolo, spettano gli affreschi con Evangelisti (1719), che riflettono a un tempo motivi tratti dal Ludovico Dorigny e dal Quaglio, nel coro della piccola Chiesa di Gorizzo.\nLa Chiesa arcipretale di Ognissanti nel capoluogo di Camino. \nOpere del Cinquecento nella \"Chiesetta di Straccis\" (Madonna con Bambino, scultura lignea di Bartolomeo dall'Occhio, 1506), nella \"Chiesetta di Glaunicco\" (trittico in pietra di Carlo da Carona, ca. 1530), nella \"Parrocchiale di Bugnins\" (pala d'altare raffigurante la Madonna con Bambino e i Ss. Pietro e Lorenzo di Pomponio Amalteo, ca. 1532) e nella \"Parrocchiale di San Vidotto\" (tela raffigurante la Madonna con Bambino e Santi attribuita a Giuseppe Moretto di S. Vito, fine secolo XVI). Nella stessa chiesa si trova anche l'altare maggiore, realizzato da Giuseppe Mattiussi intorno al 1784, slanciato e con cimasa rococ\u00f2 riccamente decorata con volute e figure di Santi: presenta nella mensa un bel bassorilievo raffigurante la Cena di Emmaus.\nLe statue dei Ss. Vito e Modesto, in legno laccato di bianco, sono dovute allo scultore pordenonese Antonio Marsure, 1844.\nDa ultimo, una statua lignea dipinta e dorata, raffigurante S. Antonio abate, del secolo XV: per gusto e proporzione si eleva di gran lunga sulla maggior parte della produzione friulana tardo gotica.\nIl Borc dai Si\u00f4rs, nucleo edilizio che si sviluppa lungo via Tagliamento, costituito da edifici nobiliari sobri ed eleganti, con i relativi annessi rustici, quali:\nMulino di Glaunicco, goliardico scenario citato da Ippolito Nievo nella novella \"Il Varmo\". L'opificio continu\u00f2 a macinare fino al 1967, e nel 1961 all'interno del Mulino vennero girate alcune scene del film \"Gli ultimi\" di David Maria Turoldo. Nel 1968 il Mulino sub\u00ec un incendio, riportando gravi danneggiamenti, per poi essere recuperato e adattato a struttura ristorativa.\nVilla Colloredo-Mels\" (oggi villa Mainardi)\" nella frazione di Gorizzo. Risalente al secolo XVI, di propriet\u00e0 della nobile casata friulana dei Colloredo. Fu luogo di ritiro poetico di Ermes di Colloredo, che qui mor\u00ec il 21 settembre 1692, e successivamente di Ippolito Nievo. Nel 2012 la villa fu scelta da Giuseppe Tornatore come set del film \"La migliore offerta\".\nAltri palazzi signorili: il seicentesco \"Palazzo Luccardi\" nel borgo di Straccis.\nSociet\u00e0.\nLingue e dialetti.\nA Camino al Tagliamento, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione Autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Camino al Tagliamento rientra fra le varianti appartenenti al friulano centro-orientale.\nCultura.\nEventi.\nL'ultima settimana di maggio e la prima settimana di giugno si svolge la tradizionale Fiera del Toro e del Vino, che culmina nella sua ultima giornata con la cuccagna orizzontale sul fiume Varmo. La ricorrenza, oltre che costituire una rassegna dei migliori prodotti locali, \u00e8 caratterizzata da una serie di eventi culturali che accompagnano il calendario della manifestazione.\nSport.\nCalcio.\nLa squadra di calcio della citt\u00e0 \u00e8 l\"'A.S.D. Camino\", fondata nel 1929 . I suoi colori sociali sono il giallo e il rosso e adotta come proprio simbolo il lupo rampante (raffigurato nello stemma del comune). Le partite casalinghe vengono disputate a Camino al Tagliamento presso il campo sportivo comunale \"Primo Marinig\". Attualmente (campionato 2021/22) milita nel girone A friulano di Promozione ."}
{"id": "35413", "revid": "1632387", "url": "https://it.wikipedia.org/wiki?curid=35413", "title": "Barolo (Italia)", "text": "Barolo (\"Bareu\" o \"Bareul\" in piemontese) \u00e8 un comune italiano di 683 abitanti della provincia di Cuneo, in Piemonte noto per dare il nome al vino Barolo.\nIl comune rientra con la langa del Barolo tra i patrimoni dell'umanit\u00e0.\nGeografia fisica.\nIl paese si trova su un piccolo altopiano, a forma di sperone, protetto dai rilievi circostanti, disposti ad anfiteatro. Il territorio \u00e8 quello collinare tipico delle langhe ad un'altitudine compresa tra i 213 e i 480 m s.l.m.\nStoria.\nNon ci sono notizie precise sulla nascita di Barolo, bench\u00e9 la zona fosse abitata in epoca preistorica da trib\u00f9 celto-liguri, il primo insediamento effettivo sul territorio \u00e8 di origine barbarica e risalente all'Alto Medioevo. Durante il dominio Longobardo dipendeva da Gastaldo di Diano, passo' poi sotto la Contea di Alba e successivamente sotto la Marca di Torino. Il nucleo originario del castello fu eretto in quel periodo da Berengario I, come difesa dalle scorrerie Saracene. Nel 1200 il paese viene citato nel \"Rigestum Comunis Albe\" con il nome di Villa Barogly.\nNel 1250 la famiglia Falletti, acquis\u00ec tutti i possedimenti di Barolo dal Comune di Alba. I Falletti erano una potente famiglia di banchieri, esponenti della nuova borghesia, i quali segnarono il destino di Barolo e delle zone circostanti. Intorno al 1300 arrivarono a controllare fino a una cinquantina di feudi piemontesi. Nel 1486 Barolo entr\u00f2 a far parte dello Stato Monferrino, passando poi nel 1631 ai Savoia con il trattato di Cherasco.\nBarolo divenne poi Marchesato nel 1730, il primo Marchese fu Gerolamo IV. Dopo Gerolamo IV ci furono soltanto altri due Marchesi: Ottavio Alessandro Falletti e Carlo Tancredi, alla morte di quest'ultimo govern\u00f2 sua moglie la Marchesa Juliette Colbert, la quale si distinse per la sua brillantezza e per le sue azioni a favore dei pi\u00f9 deboli. Alla sua morte nel 1864 tra le sue volont\u00e0 vi fu la costituzione dell'Opera Pia Barolo alla quale lasci\u00f2 l'intero patrimonio di famiglia.\nEconomia.\nIl comune di Barolo fa parte degli 11 comuni dove \u00e8 possibile vinificare e produrre il vino omonimo.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Barolo sono , cos\u00ec suddivisi per nazionalit\u00e0, elencando per le presenze pi\u00f9 significative:"}
{"id": "35414", "revid": "124707469", "url": "https://it.wikipedia.org/wiki?curid=35414", "title": "Campoformido", "text": "Campof\u00f2rmido (\"Cjampfuarmit\" in friulano, gi\u00e0 noto con la dizione veneta \"Campoformio\"), \u00e8 un comune italiano di abitanti in Friuli-Venezia Giulia.\nGeografia fisica.\nTerritorio.\nSorge a sud-ovest del capoluogo Udine, comune con il quale confina.\nLe frazioni di Basaldella e Villa Primavera fanno parte dell'agglomerato urbano di Udine.\nL'unico corso d'acqua importante \u00e8 il torrente Cormor. C'\u00e8 inoltre una rete di canali artificiali, tre nella frazione di Basaldella e uno tra Campoformido e Bressa: il canale Ledra, che scorre anche a Udine.\nClima.\nIl clima \u00e8 mediterraneo in estate con la maggiore influenza dall'Africa, ma con caratteristiche continentali in particolare nella stagione invernale, temperature alte in estate, di frequente oltre i 30\u00b0 le massime, mentre in inverno le minime sono abbondantemente sotto lo 0. Precipitazioni ben distribuite e molto frequenti durante l'anno (caratteristica della regione Friuli-Venezia Giulia).\nStoria.\nLa preistoria.\nTracce di insediamenti preistorici nel territorio comunale sono tuttora rinvenibili e testimoniano una presenza umana in tempi antichi. Risale infatti al X secolo la tomba antica a tumulo, sita a Basaldella, ancora riconoscibile seppur coperta di vegetazione e deturpata in particolare dalla politica fondiaria degli anni Ottanta, dopo avere gi\u00e0 subito le conseguenze della II guerra mondiale. La tomba risulta gi\u00e0 violata in epoca romana.\nL'et\u00e0 romana.\nIl territorio di Campoformido e delle frazioni fu abitato certamente in epoca romana, a partire almeno dal I - II sec. a. C. Svariati insediamenti romani erano presenti sul suo territorio e diverse necropoli sono state rinvenute in tutto il territorio comunale. Di particolare rilevanza la necropoli di Basaldella, sita nei pressi della chiesetta di San Daniele e del torrente Cormor, che comprende circa ottanta sepolture dei periodi augusteo e giulio-claudio.\nL'et\u00e0 longobarda.\nNel periodo longobardo Campoformido era uno dei luoghi deputati alle monomachie, sorta di duelli atti ad appurare di chi era la colpa e a risolvere quindi liti e controversie. Per tale motivo \u00e8 stato ipotizzato che la parola 'Campo' nel nome del comune derivi non dal latino 'Campus' (campo, prato), ma dal germanico 'Kampf' (battaglia), anche se tale interpretazione non sembra molto plausibile.\nLe monomachie si svolgevano nei prati di San Canciano, luogo di particolare importanza anche nei secoli a venire, in corrispondenza di un'area a forma quadrangolare situata nei pressi della chiesetta di San Canciano, nota con il nome di \"Tomba forata\". \nIl basso Medioevo.\nDal XII secolo il Parlamento del Friuli, uno dei pi\u00f9 antichi al mondo, si riuniva anche a Campoformido, dove si teneva la rassegna dell'esercito della Patria del Friuli. Un verbale del 14 luglio 1231 \u00e8 il primo documento ufficiale in cui si cita il nome di Campoformido: \"... actum in prato de Campoformio feliciter\" (\"fatto nel campo di Campoformio felicemente\").\nNel XV secolo l'abitato di Campoformido si salv\u00f2 per un pelo dalla barbarie ottomana, che invece colp\u00ec l'attiguo villaggio di Bressa.\nIl trattato di Campoformio.\nIl comune \u00e8 noto per avere dato il nome nel 1797 al trattato con il quale Napoleone Bonaparte cedeva il Veneto all'Austria ottenendo in cambio la Lombardia e sancendo la fine della Repubblica di Venezia. Il trattato fu firmato dal generale Bonaparte e da quattro rappresentanti degli Asburgo presso la Casa di Bertrando Del Torre, sita nell'attuale piazza del Trattato. A ricordare l'evento esistono due lapidi, una posta all'esterno dell'abitazione e una all'interno, rimaste coperte di calce per lungo tempo dopo la caduta di Napoleone. \u00c8 inoltre presente, nella medesima piazza, una copia della Statua della Pace; l'originale fu portato a Udine e si trova in piazza della Libert\u00e0.\nL'anello di Josephine Bonaparte.\nGiuseppina di Beauharnais, moglie di Napoleone, lo raggiunse nella sua residenza di Villa Manin a Passariano il 17 settembre 1797, esattamente un mese prima della firma del trattato di Campoformio. Annoiata dalla vita priva di svaghi che faceva a Passariano, spesso, come raccontano diversi testimonianze scritte dell'epoca, si recava a Udine per partecipare a balli e ricevimenti. Un giorno, mentre ritornava a casa (o forse mentre si dirigeva a Udine), accompagnata dalle sue dame di compagnia e da un piccolo contingente di soldati di scorta, si ferm\u00f2 a Campoformido per riposarsi, probabilmente proprio nella stazione di cambio di cavalli, presumibilmente osteria gi\u00e0 all'epoca, dove si firm\u00f2 il trattato. Si racconta che una volta ripartita Josephine si accorse di avere perso il suo prezioso anello che aveva al dito. Nessuno ha mai ritrovato l'anello e, a testimonianza di questa leggenda, secondo cui dovrebbe trovarsi da qualche parte nelle campagne tra Campoformido e Basaldella il prezioso gioiello, resta il detto: \"Andate a zappare la terra, che forse trovate l'anello di Josephine!\".\nDopo il Congresso di Vienna.\nNel 1814 Campoformido pass\u00f2 assieme al Friuli sotto l'Austria. Durante il regno lombardo-veneto il comune faceva parte, con le frazioni di Basaldella e Bressa (precedentemente comuni autonomi), del distretto di Udine, il primo della Provincia del Friuli. All'epoca la popolazione era di meno di tremila abitanti, essendo pertanto considerato Comune di III classe.\nIl Comune di Campoformido era retto da un Convocato Generale, cui prendevano parte tutti gli \"Estimati\" ovvero i notabili. Tale convocato operava sotto il controllo del Cancelliere del Censo ed eleggeva un organo, paragonabile all'odierna Giunta Comunale, chiamato Deputazione e composto dal Sindaco e da altri due membri. La Deputazione deteneva il potere esecutivo. A partire dal 1819 il Consiglio Comunale prese il posto del Convocato Generale.\nSotto il Regno d'Italia (1866 - 1945).\nDal 1866 il Friuli viene annesso dai Savoia al neo-costituito Regno d'Italia. In questo periodo il Comune di Campoformido fa parte del Mandamento di Udine e comprende tre frazioni: Bressa, Basaldella e Cormor.\nLa prima guerra mondiale.\nCampoformido ebbe un ruolo strategico durante il primo conflitto mondiale.\nLa nascita del volo acrobatico.\nA Campoformido nacque la prima pattuglia acrobatica, l'antenato delle Frecce Tricolori.\nSimboli.\nLo stemma del Comune, concesso dal presidente della Repubblica con decreto del 24 maggio 1963. La bilancia d'argento con impugnatura d'oro rappresenta la giustizia amministrata dal Patriarca di Aquileia.\nLe parole in nero sul cartiglio giallo \"Actum in prato de Campoformio feliciter\" sono tratte da un documento redatto in occasione di una seduta del Parlamento della Patria del Friuli (14 luglio 1231).\nI tre grifoni in campo azzurro, infine, rievocano la storia dell'aeronautica italiana, che qui allest\u00ec tre campi alla vigilia della prima guerra mondiale e poi fece di Campoformido una delle sue basi permanenti.\nA Campoformido esiste una base dell'aeronautica militare in funzione e connessa a esso c'\u00e8 un piccolo agglomerato di case, il \"Villaggio Azzurro\" dove risiedono le famiglie dei militari.\nMonumenti e luoghi d'interesse.\nArchitetture religiose.\nLa chiesa principale di Campoformido si trova in Piazza del Trattato, all'imbocco di Via Caterina Percoto. Dedicata a Santa Maria della Purificazione, fu realizzata come la vediamo dall'architetto D'Aronco all'inizio del Novecento ma sorge sulla precedente chiesa di origine medievale, di cui si trovano ancora, tra le altre cose, alcuni affreschi cinquecenteschi, l'altare e un'acquasantiera. L'alto campanile in pietra, alla sua destra, \u00e9 invece quello originale e vi suonano tre campane: la piccola \u00e8 stata fusa da Giovan Battista De Poli nel 1890, la mezzana \u00e8 stata fusa da G.B. De Poli nel 1921, la Grande \u00e8 stata rifusa da Clocchiatti nel 1969. All'interno della chiesa, suddivisa in tre navate, si possono ammirare alcuni antichi affreschi della costruzione precedente.\nNella medesima piazza, di fronte alla Chiesa, \u00e8 presente una piccola cappella all'interno della Canonica.\nNei prati di Campoformido, ora rientranti nella zona militare, si pu\u00f2 trovare ancora qualche resto dell'antica chiesetta di San Canciano.\nProseguendo per via Percoto si giunge sino al Cimitero, in cui \u00e8 possibile ammirare qualche cappella, tra cui quella della famiglia Bergagna, decorata con un mosaico, opera del pi\u00f9 illustre discendente della famiglia; il pittore Ernesto Bergagna.\n- Chiesa di San Martino, Basaldella;\n- Chiesetta di San Daniele, Basaldella, nei cui pressi si trova l'antica necropoli romana;\n- Chiesa dell'Immacolata Concezione a Bressa con uno dei campanili pi\u00f9 alti del Friuli;\n- Chiesa di San Sebastiano risalente al 500 d.C. nell'omonima localit\u00e0;\n- Chiesa di Santa Caterina d'Alessandria in localit\u00e0 Villa Primavera risalente al 1300; \n- Cappella Padre Massimiliano Kolbe a Villa Primavera, realizzato nel 1984 per la nuova zona residenziale.\nAltre chiese erano presenti sul territorio come per esempio quella di San Tomaso a Bressa, distrutta e non pi\u00f9 esistente e, sempre nella medesima frazione, l'attuale sala teatro che \u00e8 una chiesa sconsacrata.\nAree naturali.\nIl parco principale di Campoformido si trova in fondo a Via Caterina Percoto e prende il nome di \"Boschete Furlane\" (bosco friulano); si estende dalla zona confinante con il cimitero sino alla stadio e confina con campi coltivati. Il parco, attrezzato con giochi per bambini, offre anche due campi lastricati da pallacanestro e tennis, oltre a un campetto da calcio, di fianco allo stadio vero e proprio.\nUn piccolo parchetto attrezzato situato in via Stretta costituisce il giardino della ex scuola elementare, ora spostata altrove. Infine i prati stabili, grande estensione di terreni incolti, fanno la possibilit\u00e0 di ammirare un elevato numero di specie floreali, ci\u00f2 che ha permesso di riconoscere questi prati come biotopo naturale denominato \"Magredi di San Canciano\".\nInoltre il grande parco del Cormor, il pi\u00f9 esteso di Udine, comprende anche una porzione di territorio comunale situata nella frazione di Basaldella.\nA Bressa il Parco della Rimembranza ricorda i caduti con all'interno anche una cappella edificata dopo il primo conflitto mondiale.\nSociet\u00e0.\nEvoluzione demografica.\nLa popolazione \u00e8 in costante aumento dal 1870, data del primo censimento postunitario. In particolare, negli ultimi decenni, il Comune ha visto un aumento dei nuovi abitanti, qui trasferitisi dalla citt\u00e0 o da altri comuni. Il comune di Campoformido, alle porte di Udine, costituisce difatti un'area residenziale tranquilla ma a portata del capoluogo provinciale, sede di tutte le attivit\u00e0, conciliando diverse esigenze.\nLingue e dialetti.\nA Campoformido, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione Autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.\nCultura.\nIstruzione.\nScuole.\nIl capoluogo e le frazioni dispongono di diverse scuole di tutti i gradi sino alle scuole medie inferiori.\nA Campoformido, la scuola materna Caterina Percoto \u00e8 sita nel polo scolastico che sorge nell'omonima via e in cui si trovano anche la scuola elementare San Giovanni Bosco, precedentemente sita in via De Amicis, e la scuola media Giuseppe Marchetti.\nNella frazione di Basaldella sorge la scuola elementare \"Divisione Julia\" mentre un altro asilo, dedicato a Carlo Collodi, ospita i bambini di Villa Primavera.\nA Bressa resta soltanto l'edificio dell'ex scuola elementare, da decenni ormai chiusa.\nEventi.\nSino a qualche anno fa si svolgeva nel centro del capoluogo (tra Via Stretta, Via De Amicis, Largo Municipio e il parcheggio sito sul retro del Municipio) il tradizionale mercatino di Natale, ora soppresso.\nNei mesi di aprile o maggio si tiene ogni anno la Festa di Primavera a Basaldella.\nIn occasione del bicentenario della firma del Trattato (1997) il Comune ha organizzato una grande manifestazione, poi ripetutasi per qualche anno dopo. Dal 2016 la manifestazione \"Un giorno con Napoleone\", che si svolge ogni anno a ottobre, ha visto, tra le altre cose, la rievocazione della firma del trattato di Campoformio con rievocatori in costumi dell'epoca.\nEconomia.\nL'agricoltura e l'allevamento, che una volta erano le attivit\u00e0 prevalenti, sono state sostituite da attivit\u00e0 industriali, artigianali e commerciali. L'occupazione femminile si concentra prevalentemente nei settori dei servizi pubblici e privati e del commercio; quella maschile \u00e8 preponderante nel settore commerciale, dei servizi e dell'industria manifatturiera e dell'agricoltura.\nA Campoformido hanno sede le Latterie Friulane, dove si producono formaggi freschi come il Latteria Campoformido. Nella frazione di Basaldella la storica cartiera Romanello.\nDati economici.\nSecondo i dati forniti dal Dipartimento del Tesoro del Ministero dell'Economia, durante l'anno del 2016 il Comune si colloca al quarto posto nella classifica dei comuni con reddito medio pi\u00f9 alto del Friuli-Venezia Giulia, dopo Udine, Moruzzo e Pagnacco. Negli scorsi anni le oscillazione sono state sempre tra il terzo e il quinto posto in classifica.\nInfrastrutture e trasporti.\nAeroporto di Campoformido.\n\u00c8 un aeroporto risalente alla prima guerra mondiale, conflitto in cui fu un punto strategico. Con il secondo dopoguerra lasci\u00f2 gli usi militari e divenne un aeroporto civile; pu\u00f2 godere di una pista di 700 metri e l'Enac ha in progetto la realizzazione di una pista da 1100 metri che consentirebbe di aprire l'aeroporto anche ai voli di linea, andando a creare un secondo scalo regionale.\nAmministrazione.\nIn base alla legge regionale 26/2014 \"Riordino del sistema Regione - Autonomie locali del Friuli Venezia Giulia\" Campoformido fa parte della Unione Territoriale Intercomunale del \"Friuli Centrale\", un consorzio volontario di Comuni che ha sede a Udine e di cui fanno anche parte i comuni di Martignacco, Pagnacco, Pasian di Prato, Pavia di Udine, Pozzuolo del Friuli, Pradamano, Tavagnacco e Udine.\nAlle elezioni comunali del 2014, con uno scarto di 70 voti rispetto all'altra coalizione, \u00e8 stato eletto il primo sindaco donna della storia del Comune, Monica Bertolini, sconfitta alla tornata elettorale successiva da un'altra donna, Erika Furlani (centrodestra), che si \u00e8 imposta con il 55,34% dei voti ed \u00e8 attualmente in carica."}
{"id": "35416", "revid": "563584", "url": "https://it.wikipedia.org/wiki?curid=35416", "title": "Bastia Mondov\u00ec", "text": "Bastia Mondov\u00ec (\"Bast\u00eca\" in piemontese) \u00e8 un comune italiano di 637 abitanti della provincia di Cuneo in Piemonte.\nGeografia fisica.\nBastia Mondov\u00ec sorge, su di un'altura, alla confluenza tra il torrente Ellero ed il fiume Tanaro, che connota profondamente il territorio del Comune con il suo corso, gi\u00e0 ampio, e le sue numerose anse. Il comune ha una superficie di 11,97\u00a0km\u00b2, e, con il centro storico costituisce una parte limitata del suo territorio, formato soprattutto da numerose frazioni, localit\u00e0 o case sparse, pi\u00f9 o meno abitate, che fanno da contorno al concentrico del paese. Bastia \u00e8 costituita da un territorio principalmente collinare ed in parte pianeggiante, attraversato dal fiume Tanaro. Si trova ai piedi delle Langhe e costituisce una naturale porta verso la zona della Langa Monregalese.\nOrigini del nome.\nIl nome del paese ha conosciuto nel tempo numerose variazioni, legate soprattutto alle vicende storiche. I documenti pi\u00f9 antichi parlano della \"Parrocchia di San Martino\", \"de Alma\", per cui \"Alma\" doveva essere il nome dell'insediamento civile. Con un documento dell'XI secolo \"Castrum et Villa Caraxonis\" vengono concessi al vescovo di Asti, Ottone, ed \u00e8 pertanto con il nome di \"Caraxonis\" (Carassone), che, all'inizio del II millennio, era individuata l'attuale Bastia Mondov\u00ec. \u00c8 nel XII secolo che appare il nome \"Bastia Caraxoni\", indicante una fortificazione realizzata ingegnosamente per lo pi\u00f9 con travi e tavole, come le fortificazioni dette \"battifolli\", da cui trae il nome un altro comune monregalese: Battifollo. Il comune dista 11.1\u00a0km da Mondov\u00ec e 33.9\u00a0km da Cuneo. Da Torino dista 83.8\u00a0km, mentre da Savona dista 59.8\u00a0km.\nStoria.\nAlcune sepolture di epoca imperiale romana sono venute alla luce durante i lavori per la costruzione della strada di fondovalle Tanaro, in particolare nei pressi della chiesa di San Fiorenzo.\nLa scomparsa pieve di Santa Maria di Carassone (presso la cascina della pieve nell'odierna frazione di Villero, detta Carassone) era sorta nel VI-VII secolo.\nSempre a Carassone-Villero esisteva un nucleo fortificato, sorto su uno sperone naturalmente protetto dal fiume Tanaro.\nLa potenza dei signori di Carassone fu contrastata, alla fine del XII secolo alla fondazione del comune di Mondov\u00ec: Carassone ne costitu\u00ec un terziere che ebbe come santo patrono sant'Andrea. Sull'attuale spianata del Belvedere venne costruita la chiesa di Sant'Andrea, (abbattuta nel 1810) con una torre, l'attuale torre del Belvedere.\nNel XIII secolo i signori di Carassone, per controllare meglio il corso del Tanaro e garantirsi dagli attacchi degli altri signori feudali, costruirono sulla sponda opposta del Tanaro, a difesa dell'abitato di Alma un baluardo o bastia poi ulteriormente fortificato.\nNelle successive ostilit\u00e0 tra il nuovo libero comune di Mondov\u00ec e il signore di Bastia, quest'ultimo accett\u00f2 di risiedere a Mondov\u00ec: con la pace del 22 marzo 1300, Bastia divenne una villa convenzionata con Mondov\u00ec, seguendone le vicissitudini politico-amministrative.\nIl castello fu distrutto nel 1303 a seguito della sconfitta dei Bressani, da parte dei monregalesi, mentre le ultime due torri furono abbattute, probabilmente il 22 settembre 1684; di questo castello restano alcuni ruderi. Dal 1388 il comune di Bastia Mondov\u00ec fa parte della diocesi di Mondov\u00ec.\nNel 1409 fu affidata alla famiglia Della Torre.\nCon un decreto del 14 luglio, 1698, a seguito della guerra del sale, scoppiata tra i monregalesi e i Savoia, il duca Vittorio Amedeo II sanc\u00ec lo smembramento del distretto di Mondov\u00ec e costitu\u00ec, l'anno seguente, tredici nuovi comuni, tra i quali Bastia Mondov\u00ec.\nNel novembre 1994 il comune ha subito pesanti danni a seguito dello straripamento del fiume Tanaro.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Bastia Mondov\u00ec sono , cos\u00ec suddivisi per nazionalit\u00e0, elencando per le presenze pi\u00f9 significative:\nTradizioni e folclore.\nNaturarte, che si svolge il 1\u00ba maggio e in caso di maltempo il 2 giugno e la festa di San Fiorenzo, santo patrono, la seconda domenica di maggio.\nEconomia.\nIl comune presenta un'attivit\u00e0 economica mista, agricola, industriale e artigianale. Il terreno di natura argillosa \u00e8 fertile e produce principalmente cereali e foraggi per l'allevamento del bestiame. Le colline sono vocate alla coltivazione della vite, dando un ottimo vino, il Dogliani (vino) D.O.C.G. con le sue due denominazioni specifiche di San Fiorenzo e San Bernardo. Presente la coltivazione della nocciola Tonda Gentile del Piemonte e sporadiche testimonianze di coltura di lavanda officinalis Lavandula angustifolia e di Tapinambour o Topinambour Helianthus tuberosus.\nInfrastrutture e trasporti.\n\u00c8 raggiungibile con l'Autostrada A6 (uscita casello di Mondov\u00ec, di Niella Tanaro o di Carr\u00f9). La strada statale 28 dir. Fondovalle collega Bastia Mondov\u00ec alle citt\u00e0 di Bra, Alba, Fossano e Ceva. La provinciale 313 collega Bastia al Comune di Vicoforte. Fino al 1985, anno di soppressione della linea, era collegato a Mondov\u00ec e Cuneo tramite ferrovia. Fino al 1994, anno dell'alluvione, era altres\u00ec stazione sulla linea che collegava Torino a Savona via Bra e Ceva."}
{"id": "35417", "revid": "287204", "url": "https://it.wikipedia.org/wiki?curid=35417", "title": "Campolongo al Torre", "text": "Campolongo al Torre (\"Cjamplunc\" in friulano) \u00e8 una frazione del comune italiano di Campolongo Tapogliano, in provincia di Udine. Vi si trova il municipio.\nUltima amministrazione.\nIl consiglio regionale ha approvato la richiesta di referendum per la costituzione, in seguito a fusione dei due enti, del comune di Campolongo Tapogliano.\nIn data 25 novembre 2007 i cittadini di Campolongo al Torre e Tapogliano si sono espressi a favore con l'85,47% dei voti."}
{"id": "35418", "revid": "1862310", "url": "https://it.wikipedia.org/wiki?curid=35418", "title": "Battifollo", "text": "Battifollo (\"Batif\u00f2l\" in piemontese) \u00e8 un comune italiano di 213 abitanti della provincia di Cuneo in Piemonte.\nGeografia fisica.\nIl comune di Battifollo si trova su una vasta pianura collinare. Da tale posizione panoramica vede sia la valle Mongia sia l'alta val Tanaro. Il suo territorio si estende tra i seicento e i mille metri sul livello del mare, ricco di castagneti, di bosco ceduo e di prati. Faceva parte della comunit\u00e0 montana Alto Tanaro Cebano Monregalese.\nOrigini del nome.\nIl comune di Battifollo (\"Battifollum\") probabilmente deriva dal termine utilizzato durante il medioevo per indicare un sistema di fortificazioni difensive, spesso costituite da materiale rudimentale: fossi, legname, fascine, pietre, di cui era dotato il crinale su cui ancora oggi si trova questo minuscolo borgo della provincia di Cuneo.\nStoria.\nL'origini storiche dell'insediamento si rifanno alle prime, rudimentali fortificazioni dette \"battifolle\", sorte probabilmente verso il decimo secolo, successivamente trasformate in fortificazioni turrite definitive, e quindi un vero e proprio castello, di cui si ha menzione per la prima volta in un documento di investitura feudale del marchese Ottone nel 1203, cos\u00ec come l'insediamento abitativo chiamato \"Battifollum, sive castrum ultra Tanagrum\".. Nel XIII secolo fece parte del Marchesato di Ceva che lo amministr\u00f2 ininterrottamente sino al XVIII secolo. Pi\u00f9 recentemente \u00e8 stato amministrato dal 1928 al 1947 dal comune di Bagnasco. Originario del luogo un certo Roberto figlio dei signori del XIII secolo che fu tra i primi seguaci e compagni di San Francesco d'Assisi, e in quella citt\u00e0 mor\u00ec nel 1315.\nSimboli.\nLo stemma del Comune di Battifollo \u00e8 stato concesso con decreto del presidente della Repubblica del 24 aprile 2000.\nEconomia.\nLa prevalente attivit\u00e0 economica \u00e8 quella agricola; un tempo erano presenti due strutture di ricettivit\u00e0 alberghiera, chiuse negli anni '80 la prima (Locanda Mirabella) e fine '90 la seconda (Albergo Cavallo Gigio, che prima ha limitato la sua attivit\u00e0 alla sola ristorazione divenendo poi a luglio 2015 un centro di accoglienza per migranti richiedenti asilo).\nDa notare la possibilit\u00e0 di compiere passeggiate come quella ai ruderi del castello e alle cappelle di Sant'Anna e della Madonna della Neve in frazione Bosco. Pi\u00f9 impegnativa \u00e8 l'escursione al Mindino con la sua splendida posizione panoramica a 1.879 m passando per il colle di San Giacomo e Prato Rotondo, in una zona ricca di flora e di sorgenti."}
{"id": "35419", "revid": "2091520", "url": "https://it.wikipedia.org/wiki?curid=35419", "title": "Carlino (Italia)", "text": "Carlino (\"Cjarlins\" in friulano) \u00e8 un comune italiano di abitanti nella bassa del Friuli-Venezia Giulia, noto per essere un importante centro agricolo.\nSociet\u00e0.\nLingue e dialetti.\nA Carlino, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione Autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.&lt;br&gt;La lingua friulana che si parla a Carlino rientra fra le varianti appartenenti al friulano centro-orientale .\nCultura.\nA Carlino le associazioni culturali sono diverse tra queste spiccano due nel campo musicale strumentale, l'Associazione Culturale Musicale Nuova Banda di Carlino-APS e la Corale di Carlino\nASSOCIAZIONE CULTURALE MUSICALE NUOVA BANDA DI CARLINO - APS\nNell'Epifania del 1938 venne fondato a Carlino il primo Complesso Bandistico Carlinese intitolato a Santa Cecilia il cui Presidente fu Don Riccardo Valentinis. Dopo varie vicissitudini comprendenti periodi di grandi successi (si sa che per un certo periodo la Banda arriv\u00f2 ad un numero di circa 80 componenti) e periodi di inattivit\u00e0, la Nuova Banda di Carlino nasce nel 1979 per iniziativa del locale Circolo Culturale \"Don Riccardo Valentinis\" con l\u2019istituzione da parte del Ministero della Pubblica Istruzione di un corso di orientamento musicale triennale. Viene nominato insegnante il signor Pinatto Luciano, le adesioni giovanili sono numerose e l\u2019impegno costante. Gi\u00e0 l\u2019anno dopo la banda fa la sua prima breve uscita a sorpresa. Da allora la Nuova Banda di Carlino ha sempre superato nuovi traguardi sia tecnici che di repertorio e di gusto musicale.\nDopo Luciano Pinatto si sono succeduti il signor Filippo Severino, il Maestro Cati Antonio ed ora sul podio, dal 1990, una bacchetta che ha dato un nuovo impulso al complesso bandistico, il Maestro Martinello Flaviano,il maestro Luca Campagnol gli succede dal giugno 2018.\nDall\u2019inizio del 1986 si \u00e8 costituita come associazione indipendente, senza scopo di lucro ed apolitica, staccandosi dal Circolo Culturale.\nDal mese di marzo 2006 si \u00e8 trasformata in Associazione Culturale Musicale. Tra gli scopi istituzionali ha quello di divulgare l\u2019arte della musica attraverso la formazione e l\u2019istruzione, organizzando manifestazioni, scambi culturali sia in Italia che all\u2019estero, Masterclass, corsi di approfondimento e formazione superiore, con professionisti di fama internazionale. La vita dell\u2019Associazione, oltre che con gli appuntamenti quasi quotidiani di prove ed uscite tradizionali, si sviluppa anche con concerti in e fuori Regione Friuli Venezia Giulia ed all\u2019estero. Momenti Musicali, Musica e Solidariet\u00e0, Note sotto le Stelle, Concorso Internazionale per Clarinetto \u201cCitt\u00e0 di Carlino\u201d sono le manifestazioni che, con cadenza annuale, sono diventate punti di riferimento e occasione di crescita ed interscambio culturale. Ogni tre anni organizza una Rassegna Musicale Bandistica con la partecipazione di 5 formazioni musicali provenienti da diverse regioni italiane e dall\u2019estero.\nAd oggi la Nuova Banda di Carlino si compone di circa 35 elementi. Questa formazione consente al Corpo Bandistico di poter spaziare dalla partecipazione a manifestazioni prettamente commemorative (civili e religiose) a manifestazioni d\u2019intrattenimento (sagre paesane e concerti). Nel repertorio pu\u00f2 quindi annoverare brani di tipo religioso e patriottico, nonch\u00e9 esecuzioni di musica classica, leggera e moderna. Dal 1992 vanta una scuola di musica gestita dall\u2019Associazione stessa di oltre 80 allievi, alla quale collaborano docenti diplomati in conservatori statali e professionisti di fama internazionale. Negli ultimi anni l\u2019Associazione ha attivato inoltre corsi di propedeutica nelle Scuole dell\u2019Infanzia e Primaria. Nel 1995 nasce la Banda Giovanile, formata da ragazzi di et\u00e0 compresa tra i 12 e i 20 anni.\nLa passione per la musica e la vivacit\u00e0 culturale sono certamente per l\u2019Associazione Culturale Musicale \u201cNuova Banda di Carlino\u201d, caratteristiche importantissime che hanno permesso, ormai da diversi anni, una evidenziazione in campo provinciale, regionale ed internazionale per manifestazioni o eventi musicali di notevole spessore. \u00c8 pertanto divenuta una delle realt\u00e0 sociali che negli ultimi lustri si \u00e8 adeguata ai tempi, in termini d\u2019apertura al territorio e di collaborazione a trecentosessanta gradi con le varie istituzioni.\nLa Nuova Banda di Carlino \u00e8 attualmente presieduta dal Signor Stefano Bertossi.\nCONCORSO INTERNAZIONALE PER CLARINETTO CITTA' DI CARLINO\nDal 2001 a Carlino si organizza annualmente un concorso Internazionale per Clarinetto giunto alla XVIII edizione nel 2020 nonostante la pandemia che ha aperto una finestra di tregua.\nA questo concorso cui partecipano in giuria veri e propri punti di riferimento del mondo clarinettistico internazionale, hanno partecipato finora oltre 1800 concorrenti provenienti da oltre 35 nazioni, ponendosi come punto di riferimento e trampolino di lancio per chi di questo strumento vuole farne una professione.\nCaratteristica importantissima \u00e8 pero il fatto che gli organizzatori non dimenticano da dove proviene tale lungimirante idea; dalla Banda ed \u00e8 per questo che tra le categorie a rotazione \u00e8 prevista una categoria apposita per Clarinetto solista e Banda.\nAltro aspetto fondamentale \u00e8 dare l'opportunit\u00e0 anche ai giovanissimi, Baby e Junior di potersi cimentare e confrontare con una giuria di livello internazionale.\nSport.\nLa squadra principale di Carlino \u00e8 il Cjarlins Muzane, fondata nel 2003 ed approdata in Serie D per la prima volta nel 2017. Nella stagione 2021-22 disputa per il quinto anno consecutivo il campionato di Serie D."}
{"id": "35420", "revid": "1862310", "url": "https://it.wikipedia.org/wiki?curid=35420", "title": "Beinette", "text": "Beinette (\"Bein\u00ebtte\" in piemontese) \u00e8 un comune italiano di abitanti della provincia di Cuneo in Piemonte. Faceva parte della comunit\u00e0 montana delle Alpi del Mare.\nGeografia fisica.\nSituato sull'altipiano di Cuneo, presso lo sbocco delle valli della Bisalta, il comune sorge a poca distanza dal lago Beinette, sulle rive dei torrenti Brobbio e Josina, che, con le loro frequenti inondazioni, ne condizionano l'esistenza fino all'inizio del XX secolo.\nStoria.\nIl toponimo, rivela chiaramente un'origine antichissima, derivando il nome dalla principale trib\u00f9 liguri della zona, quella dei bagienni, stanziatisi nel Piemonte meridionale gi\u00e0 in epoca antecedente la conquista romana. \u00c8 probabile che l'abitato romano si sia sviluppato su di un precedente insediamento indigeno, del quale, tuttavia non \u00e8 stata individuata traccia. La denominazione celto-ligure, infatti ha persistito nonostante la successiva latinizzazione del territorio.\nLa dominazione romana.\nI primi secoli della dominazione romana coincidono con il periodo pi\u00f9 florido della storia di Beinette. Numerosi ritrovamenti archeologici dimostrano la ricchezza artistica del piccolo centro, che, tuttavia, in seguito alle parabole discendenti delle vicende politico-economiche di Roma, decadde rapidamente a partire dal IV secolo.\nIl Medioevo.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l'.\nPer lungo tempo Beinette rimase assente dai documenti ufficiali. Ricompare pochi anni prima del 1000, in una donazione fatta da un \"Johannes habitator in loco Bagenne\", al vescovo di Asti.\nVerso la met\u00e0 dell'XI secolo, un diploma emanato da Enrico III conferma il dominio della Chiesa di Asti sul comitato di Bredulo e ricorda nuovamente la corte di \"Baienna Superioris\". \nLa villa, torna ad essere un luogo prospero e di rilievo, ormai difesa da un castello, possedendo inoltre un ampio territorio, esteso fino alla Bisalta, con una pieve e il monastero femminile Santo Stefano del lago, sotto la giurisdizione astigiana di Sant'Anastasio.\nIl Rinascimento.\nSoggetta fin dalle origini ai vescovi di Asti, Beinette verr\u00e0 concessa in feudo, prima ai Marchesi di Busca, poi ai Signori di Forfice, ed infine, nel 1237, ai Signori di Morozzo. Occupata nel 1245 dalle truppe di Cuneo, ne seguir\u00e0 la storia per pi\u00f9 di un secolo. Passata nel 1382 ai Principi di Acaia, Beinette divenne libero comune nel 1385, e conquistata nel 1396 dai Marchesi del Monferrato, che la cedettero nello stesso anno ai Savoia.\nDal 1600 al 1800.\nPi\u00f9 volte danneggiata nel corso di vicende belliche, che interessarono a partire dal XVI secolo la fortezza di Cuneo, il paese nel 1744 fu occupato dalle truppe gallo-ispaniche, mentre, verso la fine del secolo fu teatro di aspri combattimenti tra austriaci e armate napoleoniche.\nLuoghi di interesse.\nIl castello.\nIl castello di Beinette \u00e8 documentato storicamente a partire dall'XI secolo. L'edificio attuale, situato in cima ad una leggera elevazione del terreno, rivela all'esterno tracce dell'originale borgo medioevale, solo nella torre quadrata che sovrasta il corpo principale della costruzione. Nel settecento, per volere di Carlo Vincenzo Ferrero, marchese di Ormea, si procedette ad una ristrutturazione, opera dell'ingegnere Carlo Antonio Castelli che inizi\u00f2 i lavori a partire dal 1741, dando vita ad un complesso nello stesso tempo gradevole e massiccio. Attualmente si trova in totale stato di abbandono, invaso dalla vegetazione e gravemente compromesso nei suoi principali elementi strutturali\nLe chiese.\nSanta Maria della Pieve.\nSituata a nord del borgo, la chiesa di Santa Maria della Pieve, pur avendo subito nel corso dei secoli diverse ristrutturazioni, conserva interessanti affreschi del XV-XVI secolo. La costruzione, costituita da una vasta aula absidata, \u00e8 preceduta da un porticato e mantiene la struttura originale dell'XI secolo. La zona absidale, dalle chiare linee romaniche, presenta al centro l'affresco della maestosa figura della \"Vergine del Manto\"; alle spalle dell'altare, la \"Madonna in trono\", affrescata nel registro sottostante. Le pareti della navata, inizialmente coperta da capriate in legno, sono affrescate con episodi della \"Vita della Madonna\" e con un \"San Cristoforo\". Solo nove dei quindici riquadri si possono considerare in buono stato di conservazione. Interessante sono anche la \"Fuga in Egitto\" e le \"Nozze della Madonna\".Il ciclo non \u00e8 riconducibile ad una sola mano, ma a una bottega in cui operavano pi\u00f9 artisti, tutti accomunati da fatto di trarre ispirazione dalle incisioni nordiche (in particolare di Albrecht D\u00fcrer) e dai polittici dei pittori pi\u00f9 attivi nel Piemonte dell'epoca (Defendente Ferrari e Gaudenzio Ferrari).\nNell'area della pieve sono stati individuati numerosi reperti risalenti alla dominazione romana. Due epigrafi, di et\u00e0 augustea, scoperte all'inizio del Novecento sotto il pavimento della chiesa, sono state conservate a Peveragno, presso privati, tra il 1909 ed il 1985, poi se ne \u00e8 persa notizia. Particolarmente interessante si presentano un frammento di stele romana dipinta con toro rampante, murata all'interno presso l'altare, ed un'epigrafe, sempre romana del I secolo d.C. rinvenuta alla fine del Settecento e custodita al Museo di Antichit\u00e0 di Torino.\nIl monastero di Santo Stefano del lago.\nSituato sopra le sorgenti del torrente Brobbio, su una modestra altura a ridosso della provinciale Beinette-Chiusa di Pesio, sorge l'ex monastero di Santo Stefano del lago. L'antica costruzione, documentata fin dal 1041 e trasformato in cascina nel Settecento, ha subito nel corso dei secoli ristrutturazioni cos\u00ec profonde da rendere complessa l'individuazione degli ambienti originali. Sono comunque visibili elementi architettonici in stile romanico e pochissime tracce di affreschi di incerta datazione.\nCultura.\nDal giugno 2007 Beinette ha una nuova biblioteca: la nuova sede \u00e8 la centrale Casa Gauberti. La biblioteca \u00e8 uno dei centri principali della vita culturale del territorio.\nEconomia.\nAccanto alla tradizionale agricoltura, da un po' di tempo si sono sviluppate promettenti attivit\u00e0 industriali. I terreni in gran parte irrigui offrono notevoli produzioni di foraggio, utilizzato per l'allevamento del bestiame. Sul territorio sono presenti anche attivit\u00e0 di lavorazione della carne e del latte.\nTelevisione.\nA Beinette \u00e8 presente la sede dell'emittente locale Telegranda.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Beinette sono , cos\u00ec suddivisi per nazionalit\u00e0, elencando per le presenze pi\u00f9 significative:"}
{"id": "35421", "revid": "182193", "url": "https://it.wikipedia.org/wiki?curid=35421", "title": "Cassacco", "text": "Cassacco (\"Cjass\u00e0\" in friulano) \u00e8 un comune italiano di abitanti in Friuli-Venezia Giulia, noto per il suo castello alto-medioevale conosciuto come \"Cassimberg\".\nStoria.\nNel 1976 il comune fu devastato dal terremoto del Friuli, che provoc\u00f2 enormi crolli e danni.\nFrazioni e borghi.\nDenominazioni in italiano e friulano\nSociet\u00e0.\nLingue e dialetti.\nA Cassacco, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione Autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.\nSport.\nLa squadra di calcio locale, l'A.S. Cassacco Startrep, fondata nel 2001 da un gruppo di giovani cassaccesi, milita nel campionato della Lega Calcio Friuli Collinare.\nLa squadra di basket maschile, che fa parte della Polisportiva Comunale, milita nel campionato di Promozione (Girone Udine) della FIP.\nCollegamenti esterni.\nComuni italiani di lingua friulana "}
{"id": "35422", "revid": "36426", "url": "https://it.wikipedia.org/wiki?curid=35422", "title": "Bellino (Italia)", "text": "Bellino (\"Blins\" in occitano, \"Bellin\" in francese, \"Bl\u00ecn\" in piemontese) \u00e8 un comune italiano di abitanti della Provincia di Cuneo in Piemonte. \u00c8 situato nell'alta Valle Varaita e faceva parte della Comunit\u00e0 montana Valli Po, Bronda, Infernotto e Varaita.\nGeografia fisica.\nSituato su di uno sprone del Monte Ferra, Blins occupa le estreme propaggini della Valle Varaita completando un'escursione altimetrica che dai 1.400 m s.l.m. della Borgata Rubeiretto giunge ai 3.340 m del Gran Rubr\u00e8n coprendo una distanza di 10\u00a0km. Posto al confine con l'Haute Ubaye e con il Queyras, a sud del Monviso e ad est dello Chambeyron, si presenta come una piccola valle che, stretta all'imbocco, si apre aumentando di altitudine fino a formare ampi ed esposti ripiani. Attraversata dal torrente Varaita, affluente del Po, \u00e8 da questi divisa in due versanti dei quali quello occidentale si presenta generoso di pascoli e alpeggi mentre quello meridionale, per la maggior parte, boscoso.\nDal punto di vista fisico la Valle di Bellino, altrimenti detto \"Vallone\", appartiene al Brianzonese del Varaita.\nGeologia.\nLe rocce che formano i monti della valletta nella quale \u00e8 ubicato Bellino sono in parte di granito e di quarzo anche se non mancano tratti in cui predomina la calcare o l'arenaria. Nella parte occidentale, poco distante dalla Borgata Chiazale, sul lato ad est del torrente Varaita, sono ancora visibili i resti di una miniera di ferro rimasta attiva fino alla met\u00e0 del XVIII secolo.\nFlora e fauna.\nLa valletta di Bellino presenta un'ampia variet\u00e0 di piante vegetali e di specie animali.\n\"Artemisia absinthium\", \"Cetraria islandica\", \"Chicorium intybus\", \"Equisetum palustre\", \"Matricaria chamomilla\", \"Malva rotundifolia\", \"Cicutaria fetida\", \"Mentha piperita\".\n\"Vulpes vulpes\", \"Martes foina\", \"Martes martes\", \"Marmota marmota\", \"Cuculus canorus\", \"Rupicapra rupicapra\", \"Picus viridis\", \"Salma faris\"\nStoria.\nStanziamento dei Celto-Liguri.\nLuogo di confine tra popoli e nazioni, la storia della comunit\u00e0 di Bellino \u00e8 segnata da vicende di emigrazioni e guerre.\nSe dell'Era preistorica poco o nulla \u00e8 dato sapere, si sa con certezza che attorno al 500 a.C. per l'accresciuto numero delle loro genti, trib\u00f9 di Liguri si spostarono dalle coste mediterranee dell'Italia occidentale nell'odierno basso Piemonte e nelle valli alpine attigue. Plinio il Vecchio, nel terzo libro della \"Naturalis historia\", afferma che le trib\u00f9 dei Liguri Caturigi ebbero dapprima la loro base nelle vicinanze di Embrun e Gap quindi si spostarono nel Queyras e di l\u00ec si riversarono attraverso la Valle Varaita nella pianura del Po. Di queste genti quelli che rimasero nelle alte valli, tra le quali quella di Bellino, presero ad essere indicati come \"Liguri Montani\": data la natura semplice e tranquilla, lo stile di vita ordinato e, soprattutto, la posizione estremamente isolata che limitava al minimo indispensabile i contatti con il mondo esterno, .\nInvasioni barbariche e Alto Medioevo.\nAl termine del IV secolo d.C. ha inizio quel gran movimento di genti germaniche definito generalmente invasioni barbariche. La valle di Bellino non \u00e8 immune da questo fenomeno:\nNel 401 d.C. Alarico re dei Goti da Narbona attraversa i monti che separano il \"Queyras\" dal vallone di Bellino e, da qui disceso, muove guerra ai Romani.\nAl termine del V secolo d.C. Godeberto re dei Burgundi, occupate le terre che poi costituiranno il Delfinato, si risolve a passare le Alpi per compiere razzie: \u00e8 verosimile, bench\u00e9 non vi siano dati storici certi, che scelga la via gi\u00e0 tracciata da Alarico e saccheggi il \"Vallone\" e la bassa Valle Varaita.\nAll'inizio dell'VIII secolo d.C. Ariperto re dei Longobardi restituisce al Romano Pontefice il territorio delle Alpi Cozie da tempo occupato dalle genti longobarde. Tale restituzione viene poi confermata, alcuni anni dopo, da Liutprando re dei longobardi e d'Italia.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l', mentre in seguito dall'VIII secolo la gestione della vallata sar\u00e0 poi organizzata dall'abbazia di Pagno, che amministrava il territorio assieme alla pievania del monastero di Falicetto (Verzuolo).\nAll'inizio del IX secolo d.C., Carlo Magno re dei Franchi e dei Longobardi divenuto imperatore del Sacro Romano Impero riorganizza lo Stato introducendo il feudalesimo e le contee: la valle di Bellino diviene parte del Comitato di Auriate.\nBasso Medio Evo ed Et\u00e0 Moderna.\nSul limitare del Basso Medio Evo Bellino fa parte del territorio del Marchesato di Saluzzo che fu alternativamente vassallo del Delfinato e del Ducato di Savoia. Nel 1370 il territorio che, partendo dall'attuale localit\u00e0 di Casteldelfino, giunge a comprendere le valli confinanti di Bellino e Pontechianale viene annessa come regione del Delfinato ed entra a far parte del Regno di Francia.\nNel 1713, in base al Trattato di Utrecht, un'ampia porzione del Delfinato comprendente Bellino (ed altri territori transalpini) viene ceduto da Luigi XIV al Duca di Savoia verso il corrispettivo della Contea di Barcelonnette e dell'Alta Valle dell'Ubaye. \nIl trattato, che sar\u00e0 applicato per quanto interessa la zona di Bellino solo sotto Napoleone III, segna il distacco definitivo della valle di Blins dallo stato francese dopo 4 secoli, da qui uno dei modi utilizzati per indicarla: \"Vall\u00e9e c\u00e9d\u00e9\".\nSimboli.\nLo stemma del comune di Bellino \u00e8 stato concesso con decreto del presidente della Repubblica del 14 febbraio 2008.\nMonumenti e luoghi d'interesse.\nArchitetture civili.\nBellino Solare \u00e8 un percorso guidato attraverso le oltre trenta meridiane presenti nelle borgate del comune. L'itinerario, percorribile a seguito di lavori di restauro eseguiti nel 2000, \u00e8 suddiviso nelle quattro zone di Sant'Anna, Chiazale, Celle e Chiesa; ciascuna meridiana viene individuata da un codice formato da una lettera (meridiane vicine hanno lettere uguali) e da un numero progressivo.\nCultura.\nRicorrenze.\nSecondo alcuni storici \u00e8 una rievocazione della scacciata dei \"saraceni\", secondo altri nella parata esistono delle stratificazioni e la scacciata \u00e8 soltanto una di queste, in realt\u00e0 il corteo potrebbe avere radici pi\u00f9 arcaiche e la vecchie e il vecchio a capo del corteo potrebbero essere Mos\u00e8 e consorte che conducono il loro popolo verso la Terra promessa.\nFeste e fiere.\nSi svolge la fiera dei 10, si festeggia Santo Spirito e la fiera dei mestieri e San Giacomo.\nGeografia antropica.\nSuddivisioni amministrative.\nDi dimensioni modeste, si compone di due nuclei: il primo, situato nella parte pi\u00f9 bassa e detto di S.Giacomo, comprende sei borgate: Ribiera, Maire dei Bernard, S.Giacomo, Fontanile, Bals e Pleyne (sede comunale); il secondo di sole tre: Celle, Prafouchier e Chiazale.\nEconomia.\nLa Valle di Bellino ha conosciuto un progressivo spopolamento, tale fenomeno ha profondamente inciso sull'economia di questo territorio sempre pi\u00f9 indirizzata verso un turismo di seconde case e di piccola attivit\u00e0 alberghiera. Pur non mancando esempi di famiglie che ancora portano avanti i mestieri tradizionali \u00e8 necessario, volendo analizzare le attivit\u00e0 economiche che hanno effettivamente contraddistinto la vita di questi luoghi riferirsi al passato.\nL'economia bellinese si \u00e8 caratterizzata fin dai primi insediamenti come autarchica e di mera sussistenza, fondata sull'allevamento, quasi esclusivamente di bovini, e sull'agricoltura: fieno, orzo, segale, biada, canapa e alcuni tipi di ortaggi fra cui spicca la patata.\nTali attivit\u00e0 si svolgevano dalla fine della primavera all'inizio dell'autunno e, specie per quanto riguarda l'allevamento, erano regolate da rigide norme non scritte: tra queste si pu\u00f2 ricordare il divieto, rispettato \"ab antiquo\", di accedere agli erbaggi dei pascoli pi\u00f9 alti non prima del giorno 26 di luglio. Con riferimento all'agricoltura, se si eccettua l'orticello domestico, non \u00e8 mai stata presente nella Valle di Bellino, una vera e propria centuriazione essendo le propriet\u00e0 divise fra molti possessori. Altres\u00ec non si hanno prove un sistema di coltivazione comune.\nAmministrazione.\nAltre informazioni amministrative.\nIl comune di Bellino faceva parte della Comunit\u00e0 montana Valli Po, Bronda, Infernotto e Varaita."}
{"id": "35423", "revid": "453768", "url": "https://it.wikipedia.org/wiki?curid=35423", "title": "Sant'Omobono Terme", "text": "Sant'Omobono Terme (fino al 2004 \"Sant'Omobono Imagna\" , \"Sant Imb\u00f9\" in dialetto bergamasco) \u00e8 un comune italiano facente parte della catena delle Prealpi Orobiche di abitanti della provincia di Bergamo in Lombardia. Si trova in Valle Imagna.\nToponimo.\nIl toponimo trova origine dal santo patrono della frazione di Mazzoleni, che compone il comune unitamente a Cepino, Selino Alto, Selino Basso e Valsecca.\nIl comune di Sant'Omobono Imagna venne costituito nel 1927 con l'aggregazione dei comuni di Mazzoleni e Falghera, Cepino e Selino. Grazie ad una legge regionale dell'agosto 2004 il nome fu cambiato da Sant'Omobono Imagna a Sant'Omobono Terme.\nStoria.\nLe origini del paese dovrebbero risalire all'epoca medievale, quando nella zona, molto pi\u00f9 che nel resto della provincia bergamasca, imperversavano scontri cruenti tra guelfi e ghibellini. La valle Imagna, prevalentemente guelfa, era in netta contrapposizione con l'attigua valle Brembilla, schierata con i ghibellini.\nI primi scontri videro prevalere i guelfi, tanto che i ghibellini chiesero aiuto ai Visconti, signori di Milano. Questi riuscirono a sconfiggere gli avversari e ad estendere il proprio dominio sulle valli della zona. Il modo con cui infierirono sugli avversari port\u00f2 i guelfi a cercare pi\u00f9 volte la vendetta con ulteriori uccisioni. Dopo continui ribaltamenti di fronte il dominio dei Visconti e dei ghibellini fu definitivo, anche se il rancore guelfo dava spesso seguito a rivolte popolari, avvenute anche a Sant'Omobono e soffocate con le armi.\nLa situazione si rovesci\u00f2 quando la zona pass\u00f2 sotto il controllo della repubblica di Venezia che, in contrapposizione con i Visconti, sosteneva lo schieramento guelfo. Seguirono distruzioni nei confronti dei possedimenti ghibellini, mentre i paesi guelfi, tra cui Sant'Omobono, ebbero un trattamento di favore come citato in documenti dell'epoca:\nI secoli successivi non videro fatti di rilievo coinvolgere la piccola comunit\u00e0 che, forte del proprio isolamento, segu\u00ec le vicende del resto della provincia senza parteciparvi in modo diretto.\nA partire dal termine del XVIII secolo il territorio cominci\u00f2 a ritagliarsi una certa notoriet\u00e0 grazie alla presenza di acque sulfuree molto pregiate, le cui doti sono enunciate anche negli scritti di Giovanni Maironi da Ponte.\nQueste vennero classificate, a met\u00e0 del XIX secolo, come tra le migliori conosciute sul territorio italiano, facendo nascere di conseguenza un'industria legata al loro sfruttamento, tanto importante da permettere il cambiamento del nome.\nIl paese \u00e8 sempre stato uno dei centri principali della zona e ancor oggi \u00e8 il centro pi\u00f9 popoloso di tutta la valle, nonch\u00e9 sede delle istituzioni amministrative della stessa.\nStoria moderna.\nIl comune di Sant'Omobono Terme, dopo aver valutato la proposta di annessione del comune di Valsecca, centro poco popoloso e privo di alcuni servizi, ha sottoposto alla popolazione un referendum a tale proposta che si \u00e8 tenuto domenica primo dicembre 2013, con esito \u00e8 stato positivo in entrambi i paesi. Il 21 gennaio 2014 Valsecca viene definitivamente aggregato a Sant'Omobono Terme con votazione unanime del consiglio regionale.\nL'aggregazione entra in vigore dal 4 febbraio, con lo scioglimento dei consigli comunali e la nomina da parte della Regione del commissario, nominato anche per il confinante comune di Val Brembilla. Il comune \u00e8 stato quindi \u00e8 ricostituito \"ex novo\" dalla fusione dei preesistenti comuni di Sant'Omobono Terme e Valsecca in base alla legge regionale 2 del 30 gennaio 2014. Quest'ultima \u00e8 stata promulgata in seguito a un referendum consultivo in cui l'84,3% dei votanti si era espresso favorevolmente alla costituzione del nuovo ente.\nSi \u00e8 fatta anche strada l'idea della costituzione di un unico comune dell'Alta Valle, ad eccezione del gi\u00e0 popoloso comune di Berbenno.\nMonumenti e luoghi d'interesse.\nIl territorio \u00e8 caratterizzato dalla presenza di terme di acque sulfuree che, unite alla tranquillit\u00e0 della zona ed all'aria pulita, rendono il luogo adatto a chi vuole trascorrere momenti di relax rigenerando il corpo.\nMolto interessante \u00e8 la \"villa delle Ortensie\", posta a fianco delle terme. Risalente al XIX secolo, presenta linee molto raffinate ed eleganti, grazie anche ad un recente restauro.\nIn ambito religioso meritano menzione le chiese dei quattro paesi che compongono il territorio comunale. Quella di \"Mazzoleni\", intitolata a sant'Omobono, presenta un aspetto maestoso con linee settecentesche. Risalente alla seconda met\u00e0 del XIX secolo, custodisce opere di buon pregio; la \"chiesa parrocchiale di Cepino\", intitolata a San Bernardino, venne edificata nel XVI - XVII secolo con una struttura ad una navata in luogo di un precedente edificio di culto. Al suo interno si trovano opere di Gaetano Peverada.\nL'edificio di maggior richiamo a Valsecca \u00e8 indubbiamente la \"chiesa parrocchiale di San Marco evangelista\". Edificata nel corso del XV secolo, ma soggetta a successivi ampliamenti (XVIII secolo) e ristrutturazioni (XX secolo), presenta al proprio interno dipinti di buon pregio, ma soprattutto un crocefisso in legno opera di fr\u00e0 Giovanni da Reggio.\nA Selino Alto si trova invece la \"chiesa parrocchiale di San Giacomo\" che, edificata nel XVIII secolo con uno stile neoclassico, presenta sculture di scuola fantoniana e dipinti di Francesco Quarenghi. In ultimo la \"chiesa di Santa Maria Immacolata\" che, posta nella frazione di Selino basso, venne edificata nel XX secolo.\nTuttavia l'edificio di maggior richiamo a livello religioso \u00e8 indubbiamente il \"Santuario della Cornabusa\". Molto frequentato non solo dalla gente di tutta la valle, \u00e8 una chiesa completamente ricavata nella roccia, elemento che la rende unica nel suo genere. Edificata nel XVI secolo si trova al centro di una leggenda popolare che troverebbe origine nel periodo medievale, quando un'anziana donna si rifugi\u00f2 in una grotta naturale per rifugiarsi dalle lotte tra guelfi e ghibellini. Una volta terminati gli scontri, questa lasci\u00f2 sul luogo una statuetta della Madonna, ritrovata qualche tempo pi\u00f9 tardi da una giovane sordomuta che, dopo il ritrovamento, si sent\u00ec immediatamente guarita.\nAmministrazione.\nAltre informazioni amministrative.\nIl comune \u00e8 sede della Comunit\u00e0 Montana Valle Imagna."}
{"id": "35424", "revid": "1862310", "url": "https://it.wikipedia.org/wiki?curid=35424", "title": "Belvedere Langhe", "text": "Belvedere Langhe (\"B\u00ebrv\u00e8j\" in piemontese) \u00e8 un comune italiano di 350 abitanti della provincia di Cuneo in Piemonte. Il comune faceva parte della comunit\u00e0 montana Alta Langa e Langa delle Valli Bormida e Uzzone.\nGeografia fisica.\nBelvedere \u00e8 un comune delle Langhe, dista circa 44\u00a0chilometri da Cuneo.\nLa sua posizione, sulla cima di un colle, da cui si ammira parte delle Alpi (dalle Alpi Marittime fino al Monte Rosa), ne giustifica il nome.\nStoria.\nI primi documenti che danno notizia di questa localit\u00e0 sono del 1162; la indicavano con l'espressione \"de bellovidere\", divenuta, nel 1197, \"Belveer\".\nIl paese fu un feudo dei Saluzzo, dei Vacca e, dopo il '400, dei Ferraris, dei Demagistris, dei Saraceno, dei Cordero.\nIl castello di Belvedere era un torrione di avvistamento e di difesa, costruito nel '300.\nDel castello rimangono solo pochi ruderi, dopo la distruzione, da parte dei francesi durante le guerre del '600.\nNel 1601 il comune fu unito al Ducato di Casa Savoia).\nIn una collinetta vicino al cimitero, chiamata il \"Castellazzo\", alcuni scavi portarono alla luce fondamenta di muraglioni e qualche scheletro.\nAlla fine del '700 le truppe napoleoniche invasero e annetterono quei territori; Belvedere fu, in parte, bruciata dai soldati francesi.\nDopo il 1815, con il Congresso di Vienna, Belvedere si trov\u00f2 di nuovo sotto il dominio dei Savoia (Regno di Sardegna), per poi diventare, dopo l'unifcazione del 1861, un comune italiano.\nSul finire della seconda guerra mondiale la zona delle Langhe fu teatro di scontri tra le truppe nazifasciste e i partigiani: alcuni si nascosero nelle case di belvederesi.\nI \"maquis\" francesi, liberati dal carcere di Fossano, per qualche giorno sostarono in paese; anche Carlo Donat-Cattin fu ospitato, in quel periodo, a Belvedere.\nIl famoso \"Lul\u00f9\", partigiano di Lione, girava con la sua moto a Belvedere proprio il giorno in cui fu ucciso da fuoco amico, perch\u00e9 mascherato da tedesco.\nNegli anni '50 il comune si and\u00f2 lentamente svuotando, per l'emigrazione verso le grandi citt\u00e0 (specialmente Torino); con il nuovo millennio Belvedere d\u00e0 ospitalit\u00e0 a immigrati stranieri, impiegati nelle aziende agricole e industriali del paese.\nSimboli.\nLo stemma e il gonfalone del Comune di Belvedere Langhe sono stati concessi con il regio decreto del 2 marzo 1931.\nCultura.\nFeste e ricorrenze.\nLa domenica pi\u00f9 vicina al 6 dicembre si celebra la festa di San Nicola, il patrono del paese.\nLa Festa dell'Assunzione della Vergine Maria (15 agosto) vede una settimana di festeggiamenti, organizzati dalla Proloco.\nIl 16 agosto \u00e8 la festa del borgo San Rocco, con il tipico \"tiro alle ule\" e, il sabato successivo, si celebra la festa del borgo di Piangarombo, presso la cappella dedicata a Sant'Orsola, una martire a cui i belvederesi sono molto devoti.\nPer anni, durante la settimana santa, si celebrava la passione di Ges\u00f9, in cui tutti gli abitanti del paese erano coinvolti come recitanti e organizzatori.\nLa prima Passione fu allestita nel '78, da quasi tutta la popolazione di Belvedere trasformata, per l'occasione, in Gerusalemme, illuminata solo da torce; i personaggi erano attori non-professionisti.\nDopo un grande successo di pubblico (un anno venne girato un documentario per la BBC), questa manifestazione fu sospesa, in seguito a disorganizzazioni e, soprattutto, dopo un incendio scoppiato nella sacrestia della parrocchia, dove erano custoditi tutti i costumi; secondo quanto riportato da un giornale locale, il giorno dopo l'incendio, il capo dei pompieri, che fecero i primi accertamenti, disse che il fuoco era stato appiccato da ignoti e quindi era da ritenersi un incendio doloso.\nLa seconda domenica dopo Pasqua si celebra la festa dei \u201cmic\u00f9n\u201d, pani benedetti, nella chiesa di San Sebastiano: i pani vengono benedetti e distribuiti alla popolazione; i mic\u00f9n sono conservati per tutto l'anno, considerati sacri.\nNell'oratorio dedicato ai santi Sebastiano e Fabiano \u00e8 costituita la Confraternita detta dei \u201cBattuti Bianchi\u201d; nella 2\u00aa domenica dopo Pasqua, vi \u00e8 una processione, per le strade del paese, con una statua lignea raffigurante S. Sebastiano, portata dai confratelli; effettuata la benedizione dei pani, nella cappella, questi sono distribuiti ai confratelli (possono essere tali solo gli uomini del paese).\nLa tradizione religiosa conferiva ai mic\u00f9n propriet\u00e0 curative, per cui i contadini ne utilizzavano porzioni nei momenti ritenuti di bisogno.\nEconomia.\nL'agricoltura locale si caratterizza per la presenza di coltivazioni di nocciole (Tonda Gentile delle Langhe),\nproduzione di vino Dogliani e Langhe Dolcetto DOC e piccoli allevamenti della rinomata \"pecora della langa\" dalla quale si produce la robiola di Murazzano."}
{"id": "35426", "revid": "79968", "url": "https://it.wikipedia.org/wiki?curid=35426", "title": "Bene Vagienna", "text": "Bene Vagienna (\"Bene\" in piemontese; \"B\u00e9nes\" in francese) \u00e8 un comune italiano di abitanti della provincia di Cuneo, in Piemonte.\nGeografia fisica.\nIl comune \u00e8 situato nella pianura cuneese alla confluenza tra i torrenti Mondalavia e Cucetta, affluenti del Tanaro, ed \u00e8 parzialmente incluso nella Riserva naturale speciale dell'area di Augusta Bagiennorum.\nHa otto frazioni:\nStoria.\nOrigini e toponomastica.\nFondata da antiche popolazioni liguri del territorio, i Bagienni (o Vagienni), poi misti col dominio romano-augusteo del II-I secolo a.C. in Piemonte, denominata colonia-oppidum chiamata \"Augusta Bagiennorum\" o, per traslitterazione, anche \"Vagiennorum\". Il primo nucleo urbano fu orientato astronomicamente secondo solstizi e equinozi, seguendo quindi le linee geografiche di latitudine e longitudine terrestre.\nInsieme ad altri agglomerati vicini, come \"Pollentia\" (Pollenzo) o \"Alba Pompeia\" (Alba), \"Bagienna\" divenne ben presto un punto di riferimento per la vita delle antiche provincie romane piemontesi; l'area archeologica conserva i resti di un foro romano cittadino, di un teatro e di un anfiteatro. Distrutta la maggior parte vecchia citt\u00e0 romana in seguito ad alternate battaglie,nel VI secolo sorse un nuovo borgo verso nord-est, nel punto alla confluenza dei torrenti Mondalavia e il rio Cucetta, entrambi affluenti del Tanaro.\nIl toponimo \"Bagienna\", o \"Vagienna\", contratto prima in \"Bagienne\" e quindi \"Baenne\", si trasform\u00f2 semplicemente in \"Bene\" (forse anche per buon auspicio), come fu attestato gi\u00e0 in alcuni documenti del IX secolo; il nuovo nucleo urbano prosper\u00f2 cos\u00ec tanto che nel 901, quando l'imperatore Ludovico III l'assegn\u00f2 in possesso temporale al vescovo di Asti, il paese era munito di Corte imperiale e di una Pieve (parrocchia) autonoma, con un territorio vastissimo (circa 7.500 ettari), assai ridottosi nei secoli seguenti.\nMedioevo.\nIl dominio vescovile di Bene dur\u00f2 per circa cinque secoli, con varie interruzioni tra le quali merita di essere ricordato il periodo di reggimento a libero Comune nella prima met\u00e0 del XIII secolo. All'epoca, Bene fece sia alleanze che guerre, e fu trattata alla pari dei maggiori comuni e principati dell'Alto Piemonte.\nNel 1387, Amedeo di Savoia, principe di Acaia, dopo aspra lotta e dopo aver distrutto e rovinato le mura cittadine e il castello, s'impadron\u00ec dell'intero territorio; inizi\u00f2 cos\u00ec la dominazione sabauda che fu, compatibilmente coi tempi, apportatrice di pace e di prosperit\u00e0.\nNel XV secolo fu sotto dominio feudale dei Costa di Chieri (documento del 23 agosto 1413) con l'infeudazione, da parte dell'ultimo degli Acaja, anche dei vicini paesi di Trinit\u00e0 e Carr\u00f9 a Lodovico Costa, un patrizio di Chieri e suo fedele vassallo. Della stessa famiglia fece parte anche sua moglie, la Beata contessa Paola Gambara da Brescia, morta nel 1515, la cui salma riposa nella chiesa di San Francesco.\nSotto il dominio dei Costa vengono compiuti importanti lavori di dissodamento e di irrigazione e la citt\u00e0 prende, nelle sue vie e nei suoi edifici, un aspetto stabile. Il potere dei conti di Bene si infiacch\u00ec per\u00f2 negli ultimi tempi (verso il 1550-1560) a causa dell'alleanza con i francesi nella guerra contro gli spagnoli. Con l'aiuto di Francesco I re di Francia, Giovanni Lodovico Costa, conte di Bene, fece fortificare la citt\u00e0 sui disegni di Francesco Horologi da Vicenza, nel decennio di tregua stabilitasi a Nizza nel 1538 tra il re di Francia e l'imperatore Carlo V. Bene venne cinta di fortificazioni con l'abbattimento dei borghi esterni (\u00e8 di questo periodo l'abbattimento della chiesa della Rocchetta) e fatta sede di un forte presidio forestiero.\nQuando Emanuele Filiberto, dopo la Pace di Cateau Cambr\u00e9sis del 1559, rientr\u00f2 nei suoi possessi, anche Bene venne reintegrata nello stesso ducato sabaudo. Costa fu costretto a conglobare i contadi di Pont di Vesle e di Castiglione d'Ombres, e il 12 agosto 1561 i delegati di Bene pagarono al re ben 12000 scudi d'oro per liberarsi sia dalla signoria dei Costa, sia per non essere pi\u00f9 infeudati \"ad alcuno, qual non fosse principe di Piemonte\" (dalle carte conservate nell'archivio del Comune).\nNel 1607, le fortificazioni erette nel precedente secolo (e delle quali molte sono ancora presenti) fecero di Bene una piazzaforte importante che ebbe peso nelle lotte del tempo. Qualche anno pi\u00f9 tardi, il castello fu anche visitato dal capitano Ascanio Vittozzi, ingegnere alla corte di Carlo Emanuele I di Savoia, e su suo parere, venne 'ristorato' nel [615-1616 a spese di Bene e dei Comuni di Clavesana, Farigliano, Piozzo, Carr\u00f9, Trinit\u00e0 e Salmour. L'esercito francese del conte di Harcourt assedi\u00f2 quindi il paese nel 1641, conquistandolo dopo un'accanita resistenza della guarnigione e della popolazione; quest'ultima ne soffr\u00ec molto, poich\u00e9 molte case furono date alle fiamme.\nStoria moderna e contemporanea.\nIl paese si riprese solo qualche anno pi\u00f9 tardi, grazie all'istituzione di una collegiata di canonici per gli ordini religiosi che vi ebbero sede, e per le illustri famiglie che vi dimorarono; il Re Carlo Emanuele I, che regn\u00f2 tra il 1580 e il 1630, accord\u00f2 spontaneamente ai \"fedelissimi di Bene\" il nome ed il grado di citt\u00e0 ducale, come appare dallo stemma a lei concesso, corredato dal motto \"Deo et Principi\" (\"a Dio e al Principe\"). Nel 1763 \"dall'invittissimo re Carlo Emanuele III in appannaggio a S.A.R. Benedetto Maria Maurizio di Savoia, duca del Chiablese e per accrescere maggior pregio a cotal investitura feudale...\" Bene fu innalzata a principato. A cavallo tra il VI e VII secolo vi fu un intenso periodo ricostruttivo, specie nei pubblici edifici che lasciarono alla citt\u00e0, fino ad allora di aspetto pressoch\u00e9 medievale, l'impronta che ancora conserva. Tuttavia, in seguito alle pestilenze, come misura precauzionale quegli stessi edifici furono imbrattati di calce, quindi intonacati. Conformemente alle necessit\u00e0 stilistiche del tempo, le case vennero frequentemente rimaneggiate, facendo scempio delle caratteristiche medioevali preesistenti. Ne sono prova la casa parrocchiale, ultimata nel 1659, la chiesa di San Francesco, terminata lo stesso anno per la parte muraria e nel 1718 per le decorazioni a stucchi, i Cappuccini verso il 1650, il Palazzo Municipale nel 1728, la Confraternita di San Bernardino nel 1721, chiesette e oratori vari tra cui quello dell'Epifania o dei Magi, molti palazzi signorili dell'epoca della reggenza di Madama Reale (Palazzo Magistrati, gi\u00e0 dei Garezzo di Castelbosco, Palazzo dei Marchesi del Villar poi dei Sicca, poi sede della locale Banca di Credito Cooperativo, Palazzo Giriodi di Monastero, gi\u00e0 degli Oreglia di San Stefano, Palazzo Lucerna di Ror\u00e0 gi\u00e0 degli Oreglia di Novello ecc.). Rimangono a testimonianza visibile dell'opulenza barocca, gli sfarzosi e ridondanti arredi e suppellettili che troviamo disseminati non soltanto nelle numerose chiese, ma anche nelle abitazioni private.\nNel 1796, Bene fu occupata dalle truppe napoleoniche; in seguito all'armistizio di Cherasco, pass\u00f2 sotto il presidio francese, subendo le imposizioni della rivoluzione e dell'impero.\nNel luglio del 1797 - in analogia a quanto avveniva a Savigliano, Fossano e in altre localit\u00e0 delle Langhe e del Piemonte in genere - anche Bene Vagienna fu teatro di insurrezioni popolari originate dall'esasperazione degli abitanti contro l'aumento del prezzo del pane e del sale, nonch\u00e9 dalle esagerate e assurde richieste di contribuzioni di guerra da parte dei francesi. In quest'anno, alcuni giovani benesi, pur di non sottostare alla leva militare obbligatoria introdotta dalle leggi francesi, preferirono ingrossare (pi\u00f9 di quanto non fosse gi\u00e0 accaduto negli ultimi mesi del 1796) le file degli insorgenti (chiamati \"barbets\") che combattevano contro gli occupanti d'oltralpe.\nCol ritorno dei Savoia, la storia di Bene si unific\u00f2 a quella del Piemonte e dell'Italia. Nella seconda met\u00e0 del XIX secolo, al nome di \"Bene\" fu riaffiancato l'antico nome di \"Vagienna\", in ricordo dei suoi antichi fondatori, ma anche per non confonderla con i domini dei Savoia del Comune di Bene di Lario, quest'ultimo in Provincia di Como. Nel 2000 si celebr\u00f2 il bimillenario della fondazione di Augusta Bagiennorum.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Bene Vagienna sono , cos\u00ec suddivisi per nazionalit\u00e0, elencando per le presenze pi\u00f9 significative:\nMonumenti e luoghi d'interesse.\nMonumenti.\nIl Monumento ai caduti benesi, inaugurato il 17 settembre 1922, \u00e8 opera dello scultore Pietro Canonica (Torino, 1869 - Roma, 1959).\nCultura.\nMusei.\nIl Museo civico archeologico \u00e8 situato nel centro storico, presso il settecentesco Palazzo Lucerna di Ror\u00e0; \u00e8 visitabile tutto l'anno con l'accompagnamento di guide turistiche.\nAl primo piano, cui si accede salendo un ampio scalone che la tradizione dice disegnato da Filippo Juvarra, \u00e8 situata la Sala Assandria, gi\u00e0 allestita agli inizi del Novecento da Assandria e Vacchetta per ospitare i reperti provenienti dagli scavi di Augusta Bagiennorum. Vi sono murati gli stipiti in marmo di due delle tre porte che decoravano la scena del teatro, oltre a frammenti architettonici in marmo e stucco (cornici, capitelli, ecc.), antefisse in terracotta, epigrafi e laterizi con bollo provenienti da vari edifici della citt\u00e0 antica. Al centro, una grande vetrina conserva i corredi delle sepolture rinvenute nella necropoli meridionale (I secolo d.C.), ceramica fine (Terra sigillata) e di uso comune, vetri, lucerne, utensili ed oggetti di ornamento (fibule, anelli, appliques) in bronzo, monete, oltre ad alcune teste in marmo, tra cui un'ermetta di Sileno e statuette in bronzo di piccole dimensioni (Mercurio nell'iconografia sia stante sia seduto, una pantera e un pavone).\nLa stanza accanto, dovrebbe essere destinata alla storia degli scavi ed alla ricostruzione delle figure di Assandria e Vacchetta anche attraverso documenti di archivio. \nAl piano terreno, una manica con tre sale sar\u00e0 dedicata al territorio ed alla citt\u00e0, vista attraverso i monumenti pubblici meglio conosciuti (teatro, anfiteatro, tempio) e i documenti della vita quotidiana (anfore, ceramica, suppellettile di vario genere).\nEventi.\nFiera della Beata Paola.\nLa festa pi\u00f9 importante di Bene Vagienna \u00e8 dedicata alla \"Beata Paola\". Paola Gambara Costa venne in sposa al conte di Bene Lodovico Antonio Costa nel 1486. Per celebrare il cinquecentesimo anniversario dell'arrivo di Paola in terra benese, l'Associazione Culturale Amici di Bene nell'ottobre del 1986 ha allestito una rievocazione storica per far rivivere - a suon di chiarine e tamburi - il corteo nuziale con il quale la fanciulla faceva ingresso nel borgo.\nLa manifestazione \u00e8 stata quindi riproposta, di concerto con l'amministrazione comunale e sotto il patrocinio di una banca locale, nelle primavere del 1990 e del 1992, mentre nell'autunno del 1991 il \"Corteo Storico contessa di Bene\" \u00e8 stato presentato a Gambara, uno degli antichi feudi della Beata Paola. La manifestazione - diretta dal regista Ivo Tosatti - ha coinvolto l'intera popolazione. Gli oltre 200 figuranti, con abiti in stile confezionati da Adriana Borsotto, rappresentavano nobili, notabili, armigeri, damigelle, paggetti e borghigiani.\nIl momento cardine della sfilata lo si vive nei pressi del Castello, con la rievocazione del \"miracolo delle rose\": la scena rappresenta il Beato Angelo Carletti che invita la contessa ad assistere i poveri. Cos\u00ec Paola si avvicina a dei mendicanti per offrire loro del pane; improvvisamente arriva il marito e Paola, per intercessione di Dio, trasforma le pagnotte in rose per nasconderle al conte.\nLa sfilata si conclude con una festa con danze medioevali e giochi.\nAugusta Antiquaria.\nIl mercatino delle pulci si svolge il primo maggio e la quinta domenica del mese, tutte le volte che un mese ha cinque domeniche, nelle vie del centro storico. Il numero delle bancarelle supera le tre centinaia.\nPresepe ligneo.\nUn angolo del centro storico o di una delle frazioni della citt\u00e0 viene ricostruito come sfondo del presepio. Nella scenografia vengono inserite antiche statue lignee policrome, utilizzate per secoli dai francescani. Le statue misurano dai 60 ai 65 centimetri e hanno una struttura snodabile che consente di far assumere ai figuranti pose e atteggiamenti diversi. I \u201cmanichini\u201d sono rivestiti con antichi e ricchi costumi.\nManca il Ges\u00f9 Bambino originario: la statuina che lo sostituisce non \u00e8 coeva al resto dei personaggi. Il bue e l'asinello, uniche eccezioni, sono di terracotta mentre altri due particolari meritano attenzione. L'abbigliamento dei Re Magi consiste di sontuosi abiti ricavati da antichi paramenti sacri, mentre le pecore sono rivestite da un soffice vello di pelo ovino. Il Presepe di Bene \u00e8 inaugurato con l'avvicinarsi del Natale alla presenza di un padrino o di una madrina d'onore.\nIl Presepio \u00e8 visitabile nei giorni festivi e prefestivi nella chiesa dei Disciplinati Bianchi in via Roma 16 bis fino al 24 gennaio, giorno nel quale si festeggia la Beata Paola Gambara Costa."}
{"id": "35427", "revid": "124707539", "url": "https://it.wikipedia.org/wiki?curid=35427", "title": "Cavazzo Carnico", "text": "Cavazzo Carnico (\"Cjava\u00e7\" in friulano) \u00e8 un comune italiano di 929 abitanti in Friuli-Venezia Giulia. Da esso prende nome il lago pi\u00f9 grande della regione.\nGeografia fisica.\nSi trova nella regione alpina della Carnia, a 280 nella piana del Tagliamento, alle falde del gruppo montuoso Pi\u00e7at - Piombada. Il comune conta la frazioni di \"Somplago\", \"Cesclans\" e \"Mena\".\nStoria.\nIl 10 febbraio 1916 arriva la 4\u00aa Squadriglia da ricognizione e combattimento che poi si sposta a Tolmezzo ed il 15 aprile diventa 29\u00aa Squadriglia la quale il 26 aprile torna a Cavazzo restando fino al 21 settembre 1917.\nIl 2 marzo 1917 arriva la 24\u00aa Squadriglia fino al 7 giugno tornando dal 21 luglio fino al 10 novembre, dal 16 maggio 1917 una Sezione della 83\u00aa Squadriglia fino al 6 novembre e dal 26 maggio 1917 una Sezione della 113\u00aa Squadriglia che al 1\u00ba settembre \u00e8 presente con 3 Sezioni fino al 28 ottobre.\nDurante la seconda guerra mondiale fu occupato dai cosacchi, insieme a tutta la Carnia e l'Alto Friuli (Operazione Ataman), che lo chiamarono Krasnodar (in onore di una loro citt\u00e0 in terra madre), per poi tornare italiano e con il nome Cavazzo Carnico. \nIl Comune di Cavazzo Carnico, colpito dal terremoto del 6 maggio 1976, \u00e8 stato decorato con la Medaglia d'oro al Merito Civile.\nMonumenti e luoghi d'interesse.\nLuoghi naturali.\nLe opere di fortificazione del monte Festa, poste su uno sperone a quota 1050 metri situato tra il lago di Cavazzo e la conca di Carnia, furono iniziate nel 1910 allo scopo di assicurare la difesa dei confini orientali da una eventuale invasione nemica (caposaldo del sistema difensivo denominato \u201cAlto Tagliamento\u201d).\nTra il 30 ottobre ed il 7 novembre 1917, durante la Grande Guerra, il fuoco dei cannoni del forte contrast\u00f2 efficacemente l'avanzata delle truppe austriache e tedesche, proteggendo la ritirata delle divisioni italiane dopo Caporetto e procurando consistenti perdite ai nemici soprattutto in prossimit\u00e0 dei ponti di Avons e Braulins ed alla confluenza dei fiumi Tagliamento e Fella.\nSociet\u00e0.\nLingue e dialetti.\nA Cavazzo Carnico, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione Autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007. La lingua friulana che si parla a Cavazzo Carnico rientra fra le varianti appartenenti al friulano carnico.\nAmministrazione.\nIl comune fa parte dell'associazione intercomunale Conca Tolmezzina costituita nel 2006 insieme ai comuni di Amaro, Tolmezzo e Verzegnis."}
{"id": "35428", "revid": "1862310", "url": "https://it.wikipedia.org/wiki?curid=35428", "title": "Benevello", "text": "Benevello (\"Benevel\" in piemontese) \u00e8 un comune italiano di abitanti della provincia di Cuneo in Piemonte.\nIl comune faceva parte della comunit\u00e0 montana Alta Langa e Langa delle Valli Bormida e Uzzone.\nMonumenti e luoghi d'interesse.\nCastello.\nIl castello \u00e8 stato costruito come fortificazione, sulla sommit\u00e0 della collina su cui sorge il centro del paese.\nFu commissionato ai fratelli Simonino e Pietro dai marchesi Falletti, nel '300.\nNei numerosi passaggi di propriet\u00e0 sub\u00ec molti rimaneggiamenti, che fecero perdere le caratteristiche militari difensive, trasformandolo in residenza nobiliare di campagna.\nNel 1881 fu acquistato dal beato Fa\u00e0 di Bruno.\nL'edificio \u00e8 un grosso blocco, con basamento a scarpa, rinserrato tra due torrioni circolari cimati.\nAlcune opere di sistemazione, come l'intonacatura esterna, ne hanno, in parte, stravolto l'aspetto: notevole e rispettoso, invece, il recupero interno e la tenuta del parco, da parte della 'Comunit\u00e0 di recupero per tossicodipendenti' che, attualmente, lo occupa.\nDal 2007 fa parte del circuito degli 8 castelli \"Comitato per la valorizzazione dei castelli delle Langhe e del Roero\", meglio noto come \"Castelli Doc\", di cui il Sindaco di Roddi, Prioglio \u00e8 Presidente e rappresentante.\nLa rete dei castelli include i manieri di Grinzane Cavour, Barolo, Serralunga d'Alba, Govone, Magliano Alfieri, Roddi e Mango, 8 perle del territorio delle Langhe e del Roero.\n\u00c8 inoltre inserito nel circuito dei \"Castelli Aperti\" del Basso Piemonte."}
{"id": "35429", "revid": "1862310", "url": "https://it.wikipedia.org/wiki?curid=35429", "title": "Bernezzo", "text": "Bernezzo (\"B\u00ebrness\" in piemontese) \u00e8 un comune italiano di 4216 abitanti della provincia di Cuneo in Piemonte.\nGeografia fisica.\nTerritorio.\nBernezzo \u00e8 un comune in gran parte montuoso. Si estende su una superficie di 25,80\u00a0km quadrati e comprende due frazioni: San Rocco e Sant'Anna.\nClima.\nIl clima di Bernezzo \u00e8 di tipo continentale-alpino caratterizzato da temperature rigide (con picchi tra i -15\u00a0\u00b0C e i -18\u00a0\u00b0C negli inverni pi\u00f9 freddi; la temperatura pi\u00f9 fredda \u00e8 stata registrata nel febbraio 2011 con -22,0\u00a0\u00b0C) e precipitazioni nevose abbondanti durante il periodo invernale. Le estati sono fresche e la temperatura raggiunge picchi intorno ai 28\u00a0\u00b0C / 29\u00a0\u00b0C nei giorni pi\u00f9 caldi.\nLe precipitazioni sono abbondanti e uniformemente distribuite; tuttavia, ogni anno ad eccezione di pochi casi, la neve cade abbondante, ricoprendo il territorio con un manto che spesso supera i 70\u2013100\u00a0cm alla fine della stagione. Bernezzo non \u00e8 un paese particolarmente esposto all'azione dei venti; questo grazie alle montagne che fungono da barriera per le correnti provenienti da Ovest e Sud.\nStoria.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l'.\nSi presume che Bernezzo abbia origini alto-medievali; probabilmente gi\u00e0 nel 600-700 d.C. si stanziarono nella zona comunit\u00e0 di agricoltori. I primi documenti riguardanti il paese risalgono al 1000 e lo ritraggono come una piccola comunit\u00e0 agricola, non diversa dai paesi contigui come Caraglio, Cervasca o Sant'Anna. Nel 1198 Bernezzo partecip\u00f2 alla rivolta di Caraglio: gli abitanti di quest'ultimo paese, stufi del signorotto locale, si ribellarono, ricevendo aiuti considerevoli dalle comunit\u00e0 vicine, tra cui Bernezzo. La rivolta fu vittoriosa, il despota fu ucciso e le sue truppe sbaragliate: nacque cos\u00ec la citt\u00e0 di Cuneo. Tuttavia, il primo vero documento che testimonia l'esistenza e in cui compare il nome di Bernezzo risale al 4 marzo 1223 ed \u00e8 un trattato di pace stipulato tra il Marchese di Saluzzo, Manfredo III, e il Conte di Savoia, Tomaso: qui sono citati tre fratelli Nicolao, Ogerio e Guglielmo, signori di Bernezzo, schierati con il Conte di Savoia. Secondo questo trattato, il paese pass\u00f2 sotto il dominio del Marchese di Saluzzo che, insieme a tutto il territorio cuneese, in seguito, cadde sotto il breve dominio degli Angioini fino al 1274.\nCome testimonia un documento del 1417, nel paese si erano insediate comunit\u00e0 aderenti ai movimenti ereticali medievali che precorsero la Riforma, particolarmente diffusi in Piemonte. Tra queste comunit\u00e0, in prevalenza valdesi, 22 bernezzesi furono processati e condannati al rogo nella citt\u00e0 di Cuneo.\nFino alla prima met\u00e0 del Quattrocento Bernezzo non ebbe uno Statuto proprio. Soltanto nel 1470 fu approvato un codice statutario relativo ai bandi campestri con pene e multe. La popolazione contava all'epoca poco meno di 1000 abitanti (stima fatta in base ai \"fuochi\", ossia alle famiglie che pagavano il focatico in Bernezzo). Venne in seguito annesso al regno sabaudo e infine al regno d'Italia.\nNel corso della grande guerra, Bernezzo ebbe la stessa sorte di molte vallate italiane: sub\u00ec un drastico calo della popolazione dal momento che i nuclei famigliari, privati delle braccia per coltivare la terra, preferirono trasferirsi in pianura. Durante la seconda guerra mondiale forn\u00ec molti giovani per la disastrosa campagna di Russia. Un evento che ha lasciato una profonda cicatrice in tutta la provincia di Cuneo tanto da entrare a far parte della cultura popolare di queste terre. Dal 1943 fino alla fine della guerra divenne un punto di riferimento per i partigiani che ricevevano aiuti e protezione dalla popolazione locale.\nSimboli.\nLo stemma del Comune di Bernezzo \u00e8 stato concesso con decreto del presidente della Repubblica dell'11 ottobre 1965.\nSociet\u00e0.\nEvoluzione demografica.\nBernezzo \u00e8 un paese molto giovane. Infatti, circa il 25,1% della popolazione ha meno di 20 anni e solo il 19,1% ha pi\u00f9 di 60 anni. Nel corso degli ultimi anni c'\u00e8 stata una grande crescita demografica: dai 3.057 abitanti registrati nel 2003, si \u00e8 passati agli oltre 3.800 abitanti nel 2011. Nel 2014 Bernezzo ha superato quota 4.000.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Bernezzo sono , cos\u00ec suddivisi per nazionalit\u00e0, elencando per le presenze pi\u00f9 significative:\nEconomia.\nPrima dell'unit\u00e0 d'Italia erano fiorenti i commerci con la Francia, che vennero interrotti dalla politica di Bismarck. Era molto diffuso l'allevamento dei bachi e la produzione di semilavorati in seta che venivano inviati alle filande del centro industriale di Lione. In paese era presente una filatura che impegnava molte donne del paese che in seguito \u00e8 diventata 'tessitura'. L'attivit\u00e0 \u00e8 cessata nel 1980 ed oggi questa attivit\u00e0 risulta completamente estinta.\nL'economia \u00e8 basata principalmente sull'agricoltura e numerose sono le coltivazioni di grano, mais, piselli, pomodori, mirtilli e kiwi. Sul territorio sono numerose anche le coltivazioni biologiche. Nelle terre sovrastanti Bernezzo sono largamente diffusi i castagni. Vi \u00e8 un esiguo numero di industrie, producenti, per la maggior parte, prodotti per l'agricoltura.\nAmministrazione.\nAltre informazioni amministrative.\nIl comune faceva parte della comunit\u00e0 montana Valli Grana e Maira.\nInfrastrutture e trasporti.\nNel comune di Bernezzo transita la linea 3 Cuneo-Cervasca-Vignolo-Bernezzo della conurbazione di Cuneo, che collega il comune ai comuni di Cervasca e Vignolo e alla citt\u00e0 di Cuneo, cos\u00ec da permettere ai cittadini l'accesso ai collegamenti offerti dal trasporto pubblico extraurbano e alla stazione di Cuneo, visto che il comune non \u00e8 servito dalla ferrovia ma solo da linee di trasporto pubblico locale che lo collegano a Cuneo ed alla sua stazione ferroviaria."}
{"id": "35430", "revid": "2164596", "url": "https://it.wikipedia.org/wiki?curid=35430", "title": "Bonvicino", "text": "Bonvicino (\"Bonvzin\" in piemontese) \u00e8 un comune italiano di abitanti della provincia di Cuneo in Piemonte.\nAmministrazione.\nAltre informazioni amministrative.\nIl comune faceva parte della comunit\u00e0 montana Alta Langa e Langa delle Valli Bormida e Uzzone."}
{"id": "35431", "revid": "2227853", "url": "https://it.wikipedia.org/wiki?curid=35431", "title": "Cercivento", "text": "Cercivento (\"\u00c7ur\u00e7uvint\" in friulano) \u00e8 un comune italiano di 652 abitanti in Friuli-Venezia Giulia.\nGeografia fisica.\nCercivento sorge a 607 alla confluenza dell'amena Valcalda con la Valle del But, nella regione alpina della Carnia. La superficie comunale si estende per 15,36\u00a0km\u00b2, e va da un'altezza minima di 541 m a una massima di 2.104 m; l'escursione altimetrica \u00e8 quindi di 1.563 m. \u00c8 diviso nei nuclei abitati di Cercivento di Sotto e Cercivento di Sopra e nelle localit\u00e0 di Vidal, Cjandelin, Fascin e Costa.\nStoria.\nUn'etimologia popolare vorrebbe che il nome del paese derivi dal latino \"circum ventum\": essendo infatti l'abitato posto alla confluenza della Valcalda con la Val B\u00fbt, il vento spira di frequente. Nell'antichit\u00e0 vi passava una strada romana molto importante, dal momento che collegava le valli del But e del Degano, e per questa ragione i longobardi decisero di porre nel paese un presidio militare. Nel 1338 viene fondata la pieve di San Martino, dipendente all'arcidiaconato di Gorto: questo fatto \u00e8 piuttosto strano dal momento che tutti i paesi vicini sono sotto l'arcidiaconato di San Pietro. Secondo alcuni storici il primissimo nucleo abitativo del paese doveva trovarsi presso Costa (presso i Casali) ma con l'arrivo della peste nel XV secolo la vita paesana dovette spostarsi pi\u00f9 a valle, dove sorge oggigiorno il paese. Fra la fine del XVI secolo e il XVIII secolo Cercivento conobbe il momento forse pi\u00f9 fiorente della sua storia: in questo periodo nascono infatti le abitazioni pi\u00f9 belle fra le quali le case Citars (1577), Tiridin (1634), Morassi (1690), Vezzi (a seguire) e Pitt.\nTuttavia la crescita economica venne arrestata, almeno momentaneamente, nel 1692 \u2013 il cosiddetto \u201canno del diluvio\u201d \u2013 quando un'enorme frana seppell\u00ec letteralmente la frazione di Centa, che sorgeva dietro all'odierno cimitero. Nel '700 venne edificata l'attuale parrocchiale. Il 15 agosto del 1866, dopo la sconfitta italiana a Custoza nella terza guerra d'indipendenza, il paese, come tutti gli altri paesi della Val B\u00fbt, Tolmezzo compreso, venne occupato dalle truppe austriache, che lo occuparono una seconda volta durante la prima guerra mondiale, nell'ottobre del 1917, in seguito alla rotta di italiana di Caporetto. L'occupazione austro-tedesca durer\u00e0 un anno esatto. \nIl nome di Cercivento gode di una triste fama per i fatti avvenuti in paese il 1\u00ba luglio 1916 e conosciuta come Decimazione di Cercivento: quattro Alpini dell'8\u00ba Reggimento Alpini, dichiarati rei di rivolta in faccia al nemico, vennero fucilati dietro la chiesa di Cercivento. I loro nomi erano:\nIl paese venne occupato da truppe straniere anche nella seconda guerra mondiale, questa volte dai cosacchi russi e dai caucasici fedeli ad Hitler. Durante tutte questa occupazioni la popolazione dovette subire grandi privazioni e sopportare gravi angherie, ma pian piano, dopo la liberazione dai cosacchi, avvenuta il 1\u00ba maggio 1945, il paese ha cominciato a riprendersi. Nel 1966, a causa di numerosissime e violentissime piogge, la \"Farie di Checo\", la fucina fabbrile simbolo del paese, cess\u00f2 la propria attivit\u00e0. Dieci anni dopo il terremoto sconvolse nuovamente il paese. Il sisma, generatosi nella serata del 6 maggio 1976, mise in ginocchio anche il paese di Cercivento, considerato \u201cgravemente danneggiato\u201d e gli ultimi interventi di ristrutturazione risalgono ad appena pochi anni fa.\nStemma comunale.\nLa Rosa dei venti ricorda l'etimologia del nome \"circum venti agunt\" ovvero \"circondato dai venti\". Il Gallo richiama la dipendenza della chiesa all'antica abbazia di Moggio Udinese fondata dai monaci dell'ordine di San Gallo provenienti dall'omonimo cantone svizzero. Lo sfondo rosso e blu raffigura le due frazioni di Cercivento di Sopra e di Cercivento di Sotto che anticamente formavano due distinti comuni e che con Napoleone sono stati fusi in un unico ente.\nMonumenti e luoghi d'interesse.\nIl progetto \"Cercivento: una Bibbia a cielo aperto\".\nA partire dal 2011 sono state realizzate diverse opere d'arte (mosaici, quadri, riproduzioni su ceramica, ecc.) raffiguranti soggetti religiosi. Le opere, esposte sugli edifici pubblici e privati del paese, sono organizzate in percorsi a tema: nella piazza principale sono situati dieci mosaici (realizzati dalla Scuola Internazionale dei Mosaicisti di Spilimbergo) rappresentanti i dieci momenti fondamentali della Salvezza narrati nella Bibbia; a Cercivento di Sopra si trovano opere relative alla vita di Maria mentre a Cercivento di Sotto si sviluppa la Via della Misericordia. Sono presenti inoltre una riproduzione su ceramica del Giudizio Universale di Michelangelo e della Trasfigurazione di Raffaello. Nel 2017 sono state affrescate dall'iconografo Paolo Orlando le pareti interne della Casa Canonica, con scene relative all'episodio dei Discepoli di Emmaus.\nLa pieve di San Martino.\nSi tratta di un edificio settecentesco affiancato da un campanile cuspidato con sagomature nella torre. In seguito al terremoto \u00e8 stato ristrutturato con interventi radicali che ne hanno in parte mutato il precedente aspetto. Tra le opere d'arte pi\u00f9 significative presenti nella pieve, sull'altare maggiore (scolpito nel 1749 dal gemonese Sebastiano Pischiutti) troviamo due statue di pregevole fattura, raffiguranti San Giovanni Battista e San Filippo Neri (trasformato in San Martino con l'espediente di mitria e pastorale posticci), firmate dallo scultore veneziano Francesco Bonazza (1729-1770) e comperate a Venezia. Il pulpito settecentesco fu invece indorato nel 1726 da Girolamo Agnese. Oltre alle sculture di Cristo e degli Evangelisti, scolpite con mano sicura e capace, vanno apprezzate le originali decorazioni (a forma di foglie e grappoli d'uva) che hanno quasi la funzione di colonne divisorie fra i vari riquadri. Si noti inoltre la secentesca tela con i Santi Rocco, Leonardo, Gottardo e Sebastiano e, in alto, la \"Madonna con Bambino tra nubi\"; troviamo inoltre un grazioso quadretto ex voto del 1655 con la Madonna della Cintura e una tela raffigurante il transito di San Giuseppe.\nLa Farie dal Checo.\nLa \"farie\" in friulano \u00e8 la fucina del fabbro (il \"fari\" appunto). La presenza di questa fucina a Cercivento di Sotto lungo le sponde di una roggia derivante dal fiume But \u00e8 segnalata gi\u00e0 dal 1426, e prende il nome da Francesco (Checo) Dassi, il fabbro del paese che nel 1902 cominci\u00f2 a lavorarvi. Nel 1955 la gestione pass\u00f2 al figlio ma 11 anni dopo, in seguito a una deleteria esondazione del B\u00fbt, la fucina si danneggi\u00f2 in modo tale da renderla inattiva. Grazie al recente intervento di recupero della Comunit\u00e0 montana della Carnia, la farie \u00e8 tornata nel 1990 in piena attivit\u00e0 e a disposizione dei visitatori. L'edificio completo si compone di due mulini (non ristrutturati perch\u00e9 non ancora di propriet\u00e0 della Comunit\u00e0 montana della Carnia), un mantice, una mola per affilare le lame, un maglio e due incudini. Sulla parte esterna troviamo naturalmente le due grosse pale che alimentano tutti i meccanismi interni. \u00c8 presente anche un locale nel quale sono esposti i manufatti prodotti dalla fucina nel corso di questi ultimi anni, anch'essi recuperati e ristrutturati grazie all'intervento della CMC. Il mantice (o \"sofl\u00e9t\", come si dice in friulano) \u00e8 azionato da una fune collegata alla pala per mezzo di diversi meccanismi che riescono a trasformare il moto rotatorio della pala in moto rettilineo; la mola \u00e8 fatta in arenaria e dev'essere raschiata con un'apposita pietra in modo da renderla ruvida; il maglio (a testa d'asino) serviva per dare forma ai ferri incandescenti; i due mulini, infine, venivano utilizzati per la molitura del granoturco. Fa parte del sistema museale della Carnia.\nLe case storiche.\nLa casa Pitt, risalente al XVII sec, si trova salendo dalla localit\u00e0 \"Pid da v\u00ecle\". \u00c8 una delle case pi\u00f9 antiche di Cercivento; durante la Seconda guerra mondiale ha sub\u00ecto un incendio da parte dei soldati nazisti che ha distrutto gran parte del mobilio interno. Oggi al pian terreno si trova un'osteria, mentre nella nicchia a destra dell'ingresso \u00e8 custodita una statua della Madonna Immacolata. L'arco in tufo ulteriormente a destra conduce al cortile di Busort. Casa Tiridin \u00e8 l'abitazione forse pi\u00f9 bella e caratteristica di tutto il paese. Prende il nome da Giovanni Dassi detto \"Tiridin\", fino al 1867 unico proprietario dell'edificio, che risale al 1634, come si pu\u00f2 leggere nell'iscrizione collocata sul grande arco in tufo. Dal suddetto arco partono due muri che delimitano il cortile della casa, molto ampio e spazioso. L'abitato \u00e8 costruito su due piani caratterizzati da quattro e sei archi, rispettivamente al pianterreno e sulla loggia, ed era costituito da camere da letto, piccoli depositi, orto recintato, fienile e stalla. La casa in seguito al terremoto \u00e8 stata ristrutturata nel dicembre del 1992. Oltre la Casa Tiridin si apre una piccola piazzetta, sulla quale si affaccia la casa Morassi. Costruito nel 1690 da Gianfilippo Morassi, l'edificio \u00e8 caratterizzato da un bel portale in pietra e presentava sulla facciata, fino a non molto tempo fa, un orologio i cui contrappesi in pietra, interni al caseggiato, potevano raggiungere il suolo.\nNel 1700 venne costruita attiguamente alla casa una piccola cappella dedicata alla Madonna, che tuttora conserva diversi oggetti sacri e reliquie. Un tempo poi, presso il selciato antistante la casa si trovava un'ampia vasca che serviva sia per i paesani, che usavano l'acqua per usi domestici, che per gli animali da stalla, che vi si abbeveravano. L'ultima ristrutturazione dell'edificio risale al 1987. In prossimit\u00e0 della casa Morassi troviamo la Casa Vezzi, anche questa ristrutturata ultimamente (1991). Si tratta di una tipica casa carnica con le pareti bianche e le parti in pietra lasciate ben in vista sugli spigoli. Questa semplice abitazione era la residenza della servit\u00f9 di casa Morassi ed \u00e8 quindi ipotizzabile che la sua data di costruzione coincida grossomodo con quella della casa dei Morassi. Architettonicamente riscuotono molto interesse il sostegno in tufo, a destra della porta d'ingresso (che pare sorreggere l'intera struttura), e lo spigolo sinistro vistosamente rientrante.\nAll'interno dell'abitazione meritano menzione le volte sui soffitti a pian terreno e le vecchie scale in pietra. Sembra infine che Casa Cit\u00e2rs sia la casa pi\u00f9 antica del paese, essendo stata costruita nel 1577. L'edificio ospitava, oltre alla residenza del proprietario, una fabbrica di ceramiche che passava di propriet\u00e0 dal padre al figlio e che era molto rinomata anche fuori dal paese: fra le varie produzioni \u00e8 interessante segnalare quella di tegole, cornici e addirittura acquasantiere. La materia prima per queste lavorazioni - l'argilla - veniva prelevata sull'argine destro del torrente Gladegna (in localit\u00e0 Gjai), trasportata grazie a un mulo in fabbrica e lavorata nel cortile retrostante l'edificio, dove un tempo sorgevano due grandi cisterne per la depurazione dell'argilla. Il nome \"Cit\u00e2rs\" deriva dal fatto che i ceramisti che vi lavoravano adottavano particolari vernici, molto vivaci, prodotte con l'uso di sostanze vegetali ancora sconosciute. Di particolare interesse sono le statuine religiose prodotte dai \"cit\u00e2rs\" ed esposte in una teca, rappresentanti alcune figure religiose: san Giovanni, lo Spirito Santo, due angioletti, il crocifisso e due statuette della Madonna. L'edificio \u00e8 di recente ristrutturazione (1992).\nIl Bosco di Museis.\nNel bosco secolare di conifere che si estende per decine di ettari a nord del paese, dal 1990 circa sorge un agriturismo che dal 2011 inizia a seguire persone con diverse problematiche, e che dal 2015 diventa la prima e unica 'Agricomunit\u00e0 per Minori Stranieri non Accompagnati' in Italia.\nSociet\u00e0.\nLingue e dialetti.\nA Cercivento, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione Autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Cercivento rientra fra le varianti appartenenti al friulano carnico.\nCultura.\nEventi.\n\"Vele vele vele cheste biele cidule e cidulinute ch'a vadi in on\u00f4r a di che inamorade giovine [nome della ragazza] e che Diu la mantegni in lungje e lungjissime vite e in grande sanit\u00e2t cul s\u00f4 cj\u00e2r giovin [nome del ragazzo]. E ca vadi!\"\nSi crede che pi\u00f9 strada far\u00e0 la \"cidule\" pi\u00f9 lunga sar\u00e0 la storia d'amore.\nEconomia.\nL'economia del comune \u00e8 legata soprattutto all'allevamento e all'agricoltura, ed in modo marginale al turismo, concentrato nella stagione estiva. Come quasi tutti i paesi della zona per\u00f2, Cercivento soffre ormai da decenni un lento ma costante fenomeno di spopolamento, dovuto all'emigrazione e alla scarsit\u00e0 delle nascite."}
{"id": "35432", "revid": "1516566", "url": "https://it.wikipedia.org/wiki?curid=35432", "title": "Borgo San Dalmazzo", "text": "Borgo San Dalmazzo (\"\u00cbl Borgh San Dalmass\" o \"\u00cbl Borgh\" in piemontese; \"Lo Borg\" o \"Ou Bourc\" in occitano) \u00e8 un comune italiano di abitanti della provincia di Cuneo in Piemonte. Faceva parte della Comunit\u00e0 montana Valle Stura, fino allo scioglimento di quest'ultima ed \u00e8 storicamente uno dei poli italiani dell'allevamento di lumache a scopo alimentare.\nGeografia fisica.\nIl comune \u00e8 situato a sud-ovest di Cuneo e si estende sull'altipiano delimitato dagli alvei dei fiumi Stura di Demonte (a nord) e Gesso (a sud). Il centro storico \u00e8 situato ai piedi della collina di Monserrato, all'altezza della confluenza tra i torrenti Gesso e Vermenagna, rispetto ai quali si trova sulla sinistra orografica, mentre si trova invece sulla destra orografica della Stura di Demonte.\nIl territorio comunale ha un'altitudine media di 636 m s.l.m.; il punto pi\u00f9 elevato \u00e8 il Monte Croce, culminante a 1.268 m.\nGeografia antropica.\nI centri storici di Cuneo e Borgo San Dalmazzo distano l'uno dall'altro 8 chilometri in linea d'aria, ma la rispettiva espansione urbana fa s\u00ec che non ci sia soluzione di continuit\u00e0 tra gli abitati. Ne risulta che i quartieri borgarini di Borgo Nuovo (anche detto Ges\u00f9 Lavoratore, dal titolo della locale chiesa parrocchiale), Martinetto del Rame e Borgomercato costituiscono per molti aspetti delle vere e proprie appendici periferiche di Cuneo.\nComplice l'escursione altimetrica di oltre 700 m, il territorio borgarino non \u00e8 ugualmente antropizzato: alcune frazioni (quali Sant'Antonio Aradolo - ubicata a 1.040 metri s.l.m. - e Madonna Bruna) si trovano in zona montana e sono marcatamente separate dall'agglomerato urbano principale.\nStoria.\nPeriodo romano e preromano.\nPrima del 600 a.C. la zona su cui sorge Borgo San Dalmazzo era abitata da una popolazione indigena comunemente detta \"ligure\". Si riscontrano tracce di questa popolazione all\u2019interno di alcune grotte, dove sono rimasti alcuni graffiti riguardanti i culti religiosi. La regione fu probabilmente oggetto di un\u2019invasione da parte di popolazioni etrusche. Tra il 600 a.C. e il 450 a.C. giunsero nel territorio di Borgo invasori Fenici e Greci, Celti e Germanici. Alcuni di questi invasori, non riuscendo a vincere le resistenze locali, proseguirono la loro migrazione verso la penisola iberica, altri gruppi si stabilirono nel territorio. Nel IV secolo giunsero dalla regione transalpina gruppi di Galli, a questo periodo risale probabilmente la fondazione del nucleo originario di Pedona. L\u2019area entr\u00f2 nella sfera di influenza romana nel 173 a.C., quando Popilio Lenate sconfisse i Liguri montani.\nDi questo periodo sono giunte a noi pochissime testimonianze scritte. Le popolazioni furono completamente sottomesse da Augusto nel 14 a.C. e Pedona divenne quindi un oppidum romano. In questo periodo fu in realt\u00e0 attribuito al villaggio il nome di Peda, che diverr\u00e0 Pedona nel V-VI secolo. Il centro acquis\u00ec importanza sotto Caligola, il quale istitu\u00ec un sistema doganale in Gallia Cisalpina. A Pedona erano riscossi i pedaggi di chi voleva attraversare la linea di confine tra Italia e Gallia. Pedona divenne municipio e ricevette la cittadinanza romana. Nel III secolo la zona fu interessata da una forte diffusione del Cristianesimo: Pedona divenne meta di pellegrinaggi dopo la predicazione di San Dalmazzo e il suo martirio, avvenuto il 5 dicembre del 254 sulle rive del torrente Vermenagna, nel territorio poi divenuto parte del comune di Roccavione. La tradizione racconta che nei giorni successivi il suo corpo (conteso tra gli abitanti di diverse localit\u00e0) venne caricato su un carro tirato da buoi e sepolto nella localit\u00e0 in cui si diressero gli animali, che fu appunto Pedona.\nSecoli V, VI, e VII.\nAll\u2019inizio del V secolo fu costruita una prima chiesa sul luogo dove sorgeva la tomba di San Dalmazzo, la cui navata fu poco dopo ampliata da Valeriano, vescovo di Cimiez, da cui dipendeva la regione. A questo periodo risalgono anche alcuni documenti scritti riguardanti la vita del santo. I lavori di abbellimento della chiesa (primo nucleo della futura abbazia) furono proseguiti agli inizi del VI secolo da un certo Benedetto, governatore della citt\u00e0, e dal suo successore Ferreolo. La lettera che Cassiodoro scrisse a quest\u2019ultimo contiene per la prima volta il nome Pedona. Con questa lettera, Teodorico concesse la regia tuitio ai figli di Benedetto. Alla fine del VI secolo l\u2019area pass\u00f2 sotto il controllo longobardo. Nel 600 e nel 615 Agilulfo e Teodolinda donano alcuni territori all\u2019abbazia di San Dalmazzo di Pedona, gestita dai monaci colombaniani della potente Abbazia di San Colombano di Bobbio, abbazia regia e attivissimo centro di evangelizzazione e di rinascita agricola sotto la protezione del Papa. L'abbazia quindi nel frattempo \u00e8 diventata un importante e ricco monastero, e ha accresciuto il suo potere. I due sovrani intendevano utilizzarla come strumento di controllo amministrativo-politico e quindi vi posero la direzione del comitato di Bredolo.\nI monaci colombaniani di Pedona con la rete monastica longobarda in rapporto con l'abbazia di Bobbio ed il suo vasto feudo reale ed imperiale monastico, di cui facevano parte anche per la stessa regola, l'abbazia della Novalesa, di Villar San Costanzo e di Pagno ed il loro territorio, diedero impulso all'agricoltura con il recupero di aree incolte o abbandonate, le bonifiche e le migliorie agronomiche con il recupero e la diffusione di vigneti, castagneti, mulini, ecc. Diedero, inoltre, un notevole apporto alimentare grazie agli allevamenti ed alla conservazione degli alimenti, proteine e grassi, come olio, burro, formaggi, salumi, grazie a sale e spezie; inoltre si adoperarono per la riapertura delle vie commerciali e delle vie del sale ed il commercio verso la marittima ligure con conscambi di merci varie come olio, sale, spezie, legname, carne, ecc.\nEt\u00e0 longobarda e carolingia.\nLo stabilirsi dell'Ordine di San Colombano a Pedona fu per questo paese un avvenimento di grande importanza. Un monastero, infatti, pensava e provvedeva a ogni ramo di attivit\u00e0 ed a ogni necessit\u00e0 locale. L'abbazia di Pedona fu uno dei pi\u00f9 antichi monasteri del Piemonte. I monaci durante l\u2019epoca longobarda e carolingia acquistarono le propriet\u00e0 fondiarie in varie localit\u00e0 limitrofe e diffusero in questo modo il culto di San Dalmazzo. In questo periodo cess\u00f2 l\u2019antica disciplina di conservare intatte le reliquie dei martiri, senza distribuirle qua e l\u00e0 nelle varie chiese. Cominci\u00f2 quindi la pietosa caccia alle ossa di questi sacri pegni tra cui figuravano le ossa di S. Dalmazzo e quelle dei suoi compagni (la prima reliquia del santo \u00e8 forse un osso del braccio conservato nella cattedrale di Ivrea).\n\u00c8 bene sottolineare come i santuari sorti nel loro nome indichino non il luogo del martirio, ma il luogo dove furono trasferite le loro spoglie. La situazione ecclesiastica della regione si modific\u00f2 ai tempi di Ariperto II il quale restitu\u00ec al Papa Giovanni VII gran parte del Patrimonio assorbito e fatto scomparire a seguito della devastazione di Rotari. Certamente tale restituzione non fu un semplice ritorno allo \"status quo\", e di fatto i possedimenti non tornarono nelle loro unit\u00e0 amministrative. I Longobardi avevano introdotto un nuovo regime, diverso dall'antico massericio, a base di allodii. Uno dei motivi per cui la restituzione non pot\u00e9 essere integrale fu che molte propriet\u00e0 erano passate in mano di terzi. Il papa disponeva ora di un nuovo organismo per dirigere propriet\u00e0 fondiarie: l\u2019ordine monastico di San Colombano. Fu in questo periodo che molti monasteri tra cui quello di Pedona vennero restaurati.\nL'invasione saracena.\nNell'VIII secolo le coste della Provenza sono flagellate dalle incursioni dei Saraceni, che nel 889 edificarono la fortezza di Frassineto (La Garde Freinet). Essi scesero numerosi ed agguerriti nelle valli cuneesi, razziando uomini e distruggendo citt\u00e0 ed abbazie.\nIntorno al 904 e il 906 i Saraceni invasero per la prima volta Pedona provocando danni alla chiesa e all'abbazia. In seguito a questi attacchi Audace, il vescovo di Asti, fece trasferire le spoglie del santo a Quargnento per inaugurare la fiera e garantirle una maggiore affluenza.\nNel \"Planctum super Pedonam\" (Pianto sopra Pedona) un monaco dell\u2019abbazia riport\u00f2 il dolore e gli effetti dell\u2019ascesa saracena sulla popolazione e sulla citt\u00e0 di Pedona. Gli edifici crollarono, la popolazione fu ridotta in schiavit\u00f9, gli archivi e i documenti della zona vennero distrutti e i campi non vennero pi\u00f9 coltivati. Inoltre le chiese furono spogliate delle loro ricchezze. I territori si erano talmente spopolati che i vescovi-conti, lasciata la spada con la quale avevano combattuto contro i Saraceni, furono costretti - cosa inaudita per degli ecclesiastici di alto rango - a lavorare la terra con le proprie braccia.\nIntorno al X-XI sec. inizi\u00f2 un lento processo di cacciata dei Saraceni la cui sconfitta definitiva avvenne nel 985 come reazione a seguito della cattura di San Maiolo. Le terre cuneesi vennero allora spartite tra i signori piemontesi e il monastero decadde, perdendo il suo potere. I pochi abitanti rimasti dell\u2019agro pedonese si strinsero attorno alla chiesa ricostruita di San Dalmazzo, e a poco a poco formarono una nuova villa che, successivamente, prese il nome attuale di Borgo San Dalmazzo. Essa \u00e8 spostata rispetto all\u2019antico abitato che si trovava sui margini del fiume Stura mentre Borgo San Dalmazzo \u00e8 vicino al fiume Gesso.\nRicostruzione dell'abbazia.\nIl territorio circostante all'abbazia dal 1060 pass\u00f2 sotto al controllo della contessa Adelaide di Susa. Nel 1089 ella lo restitu\u00ec a Oddone II (vescovo di Novara). Egli, nel 1150, fece risorgere e ricostruire l'abbazia in stile romanico, nel periodo di nascita dei primi Comuni. In questo tempo and\u00f2 costituendosi anche il Comune di Borgo San Dalmazzo. Nel 1174 le spoglie del santo patrono della citt\u00e0 ritornarono da Quargnento, dopo la minaccia degli abitanti di Borgo di non pagare le decime al vescovo, a meno che egli non avesse restituito il corpo di San Dalmazzo alla sua citt\u00e0 di nascita.\nDal Mille al XIII secolo.\nIl successore di Adelaide, Enrico IV, mor\u00ec nel 1091, creando problemi di successione in tutto il Piemonte. Bonifacio del Vasto riusc\u00ec ad affermarsi e ad ereditare i territori di Enrico. Egli cre\u00f2 un potente dominio che si estendeva dal Po alle coste liguri. Alla sua morte, i figli succedettero nel dominio paterno assumendo il titolo di marchesi del Vasto. L'abate Ugone promosse la fondazione di Cuneo nel 1195 e ci\u00f2 influenz\u00f2 anche il Comune di Borgo. Quest'ultimo sub\u00ec una forte battuta d'arresto due anni dopo quando fu incendiato a causa delle lotte tra Astigiani e Saluzzesi.\nNel 1216 Borgo San Dalmazzo risulta costituito a comune sotto la reggenza del podest\u00e0 Anselmo Musso. Nel 1259 tutto il territorio cuneese cadde sotto il dominio degli Angi\u00f2. L'abate grazie ai rapporti con i signori d'Oltralpe riusc\u00ec a far riconoscere la sua signoria sul comune. Nel 1275 l'esercito angioino sub\u00ec una tremenda disfatta, a seguito della battaglia fra le valli Gesso e Vermenagna proprio dove era caduto un millennio prima circa il martire San Dalmazzo e i comuni del territorio ricaddero sotto il potere del marchese di Saluzzo. Nel secolo successivo si alternarono numerosi abati, che guidarono spiritualmente la citt\u00e0. Tra i principali si possono ricordare Raimondo, Federico del Borgo, Enrico Brayda e Bernardo de la Garde. Un importante ruolo fu svolto anche dal castello, distrutto da Amedeo VIII e ricostruito per volere di Anna di Cipro.\nIl XIV e XV secolo.\nAll'inizio del Trecento la zona ritorn\u00f2 sotto il dominio angioino. Dopo la morte di re Roberto, nel 19 gennaio 1343, sal\u00ec al potere della contea del Piemonte la regina Giovanna, conosciuta per le sue disgrazie. Nel 13 novembre 1346 venne sconfitta a Pollenzo. Cuneo pass\u00f2 ai Savoia nel luglio del 1347, e nel 1348 evit\u00f2 la rovina dopo la conquista da parte dei saluzzesi grazie ad una sentenza favorevole del vescovo di Forl\u00ec il 29 novembre. Il 15 maggio 1356 Borgo San Dalmazzo pass\u00f2 quindi a Tommaso II di Saluzzo, ma torn\u00f2 a Giovanna qualche mese dopo. Seguirono poi anni di crisi e ribellioni. Nel 1365 arriv\u00f2 nella contea Amedeo VI il Conte Verde che lasci\u00f2 a Giovanna solo il castello di Roccasparvera e che infeud\u00f2 Borgo e la valle Gesso al marchese Carlo di Ceva per cinquecento fiorini d'oro.\nLa piaga pi\u00f9 dolorosa che coinvolse l'area alla fine del XIV fu legata alle compagnie di ventura. La pi\u00f9 famigerata fu quella del conte Giovanni III d'Armagnac, che forte di 10.000 uomini pass\u00f2 il colle della Maddalena per raggiungere i signori italiani che l'avevano ingaggiata per contenere l'aggressivit\u00e0 di Gian Galeazzo Visconti. La morte improvvisa del conte di Armagnac nel luglio del 1391 non risolse il problema poich\u00e9 la compagnia si frazion\u00f2 in bande minori che si misero al servizio dei signori locali e che vissero di rapine e di saccheggio\nNel 1423 il Signore della citt\u00e0, il conte Oddone di Ceva, dimora nell'antico castello eretto sulla Collina di Monserrato, distrutto poi dai Francesi, di cui \u00e8 ancora possibile vedere alcuni resti. Anche la torre civica viene danneggiata ma \u00e8 fatta restaurare da Emanuele Filiberto di Savoia, lo stesso che nel 1569 concesse poi l'istituzione di due fiere in occasione delle festivit\u00e0 di San Giorgio e di San Dalmazzo (quest'ultima anche detta \"Fiera Fredda\" e dedicata specificamente all'elicicoltura).\nIl XX secolo.\nDurante la seconda guerra mondiale, dopo l'8 settembre 1943, un migliaio di profughi ebrei varc\u00f2 il confine in una dura marcia attraverso le Alpi nella speranza di trovare rifugio in Italia. Ad attenderlo trov\u00f2 per\u00f2 le SS tedesche che riuscirono a catturare 349 di quegli esuli, rinchiudendoli nell'ex-caserma degli Alpini a Borgo San Dalmazzo dalla quale furono deportati il 21 novembre 1943 verso Auschwitz (solo 9 di essi sopravvivranno). La popolazione locale, sotto la guida del parroco don Raimondo Viale, si prodig\u00f2 ad alleviare le sofferenze dei prigionieri durante il periodo di internamento nel paese, ma soprattutto dette rifugio alle centinaia di quelli che erano riusciti ad evitare la cattura, nascondendoli nella zona o aiutandoli a raggiungere luoghi sicuri, in collaborazione con la rete clandestina di aiuti DELASEM. Le persone salvate furono centinaia. Il 20 settembre 1998 una piazza del paese \u00e8 stata intitolata a don Raimondo Viale, al quale nel 2000 \u00e8 stata riconosciuta l'onorificenza di Giusto tra le nazioni dall'Istituto Yad Vashem di Gerusalemme.\nNel secondo dopoguerra Borgo San Dalmazzo ha conosciuto una considerevole espansione urbanistica: nel 1984, avendo superato la soglia dei 10.000 abitanti, ha ottenuto il titolo di citt\u00e0. La superficie urbanizzata \u00e8 pari a circa 5 volte quella del 1945.\nSimboli.\nLo stemma comunale, concesso con Decreto del presidente della Repubblica del 17 ottobre 1995, presenta la seguente blasonatura:\nIl gonfalone, concesso nella medesima data, \u00e8 costituito da un drappo rosso ornato con ricami d'argento e caricato della suddetta arma. Esso ha sostituito il vessillo precedentemente in uso, di colore azzurrino e recante uno stemma con ornamenti differenti.\nIn questi simboli, san Dalmazzo viene rappresentato come un soldato romano delle legione Tebea, alla quale venne ricondotto da una tradizione storiografica che risale, in realt\u00e0, al XVI secolo e che pare essere molto poco attendibile.\nSociet\u00e0.\nEvoluzione demografica.\nLa crescita di popolazione riscontrabile a partire dalla met\u00e0 degli anni 1960 \u00e8 ascrivibile in larga parte al trasferimento di famiglie provenienti dalla circostanti vallate alpine, oppure stabilitesi a Borgo per lavorare nel limitrofo comune di Cuneo. Numerosa \u00e8 anche la comunit\u00e0 di immigrati dalla Sardegna, che \u00e8 composta da circa un migliaio di persone.\nEtnie e minoranze straniere.\nSecondo i dati Istat, al 31 dicembre 2017 i cittadini stranieri residenti a Borgo San Dalmazzo sono , cos\u00ec suddivisi per nazionalit\u00e0, elencando per le presenze pi\u00f9 significative:\nCultura.\nAnalogamente a vari comuni piemontesi, gli abitanti di Borgo San Dalmazzo hanno un soprannome in dialetto locale: \"Ij Tajag\u00f2rge\" (letteralmente \"i tagliagole\"). L'origine effettiva di tale soprannome \u00e8 sconosciuta e finanche la traduzione \u00e8 controversa: \"gorgia\" in occitano pu\u00f2 infatti indicare anche un canale d'irrigazione scavato nella roccia, il che potrebbe ricollegarsi alla presenza di vari canali irrigui attraversanti il centro abitato borgarino, molti dei quali sono appunto scavati nelle rocce. In tale ottica \"tajag\u00f2rge\" potrebbe significare \"intagliatore di canali\".\nUn'ulteriore teoria associa tale soprannome all'evento della decapitazione di San Dalmazzo, avvenuta in localit\u00e0 \"Citeila\".\nLa tradizione roccavionese invece associa al soprannome il significato di \"tagliagrondaie\", indicando con \"g\u00f2rgia\" il terminale di grondaia o il doccione da cui esce l'acqua. Tale spiegazione ha origine da una leggenda satirica secondo la quale anticamente i borgarini, per rendere morbido il loro burro congelato durante l'inverno, l'avessero messo a scaldare sui tetti delle proprie abitazioni, ottenendone lo scioglimento. Rammaricati e stupiti dall'accaduto, tagliarono l'ultima estremit\u00e0 delle grondaie per recuperarlo.\nIstruzione.\nA Borgo San Dalmazzo hanno sede sei plessi scolastici (suddivisi in 3 scuole dell'infanzia, 2 scuole primarie e 1 scuola secondaria di primo grado), unificati in un unico istituto comprensivo dedicato all'ingegnere borgarino Sebastiano Grandis, uno degli artefici (insieme a Germain Sommeiller e Severino Grattoni) del traforo ferroviario del Frejus.\nCucina.\nLa specialit\u00e0 gastronomica peculiare della tradizione borgarina sono le lumache, da consumarsi preferibilmente in periodo invernale, quando si sono gi\u00e0 spurgate ed opercolate per affrontare il letargo invernale. Tale prassi differenzia Borgo San Dalmazzo da altre localit\u00e0 in cui si fa tradizionalmente consumo di questo animale, tra cui la vicina Cherasco. La tipologia di chiocciola allevata a Borgo \u00e8 la \"Helix pomatia alpina\".\nLa consuetudine dell'uso alimentare della chiocciola affonda le sue origini all'epoca romana, ove la lumaca era considerata una pietanza pregiata e costosa; nel Medioevo essa venne invece declassata a cibo povero, ma comunque sostanzioso, consumato preferibilmente in periodi di carestia o in Quaresima e nei periodi di digiuno religioso (non essendo ritenuta classificabile n\u00e9 come carne n\u00e9 tantomeno come pesce). La tradizione gastronomica legata alla chiocciola prese stabilmente piede nel XX secolo, con la diffusione degli allevamenti e dell'attivit\u00e0 di elicicoltura.\nEventi.\nLa Fiera Fredda della lumaca, manifestazione dedicata all'elicicoltura e alla relativa gastronomia, \u00e8 attestata circa dal 1536 e si tiene annualmente nella settimana del 5 dicembre, giorno del martirio di san Dalmazzo di Pedona.\nInfrastrutture e trasporti.\nStrade.\nNel comune confluiscono tre arterie stradali di primaria importanza nel sistema viario cuneese: la SS 21 (che inizia proprio da Borgo e percorre la Valle Stura di Demonte raggiungendo il confine francese al Colle della Maddalena), la SS 20 (che inizia da Torino e raggiunge il confine francese al Colle di Tenda dopo aver attraversato la Valle Vermenagna) e la strada provinciale della Valle Gesso.\nTranvie.\nTra il 1877 e il 1948 Borgo San Dalmazzo fu servita dalla tranvia Cuneo-Borgo San Dalmazzo-Demonte.\nFerrovie.\nIl paese \u00e8 servito da una propria stazione ferroviaria, ubicata sulla ferrovia Cuneo-Limone-Ventimiglia, gestita da RFI e ove fermano i treni regionali operati da Trenitalia. Tra il 1887 e il 1960 la stazione ebbe funzione di diramazione, essendo anche capolinea della dismessa ferrovia Cuneo-Boves-Borgo San Dalmazzo.\nAutobus.\nIl paese \u00e8 servito da quattro linee automobilistiche extraurbane, esercite da varie societ\u00e0 e gestite dal consorzio GrandaBus, concessionario del trasporto pubblico locale nella provincia cuneese. Esse collegano Borgo con i centri limitrofi di Cuneo, Boves, Brignola, Entracque, Roaschia, Roccavione, Valdieri, Vinadio e con la Valle Stura di Demonte. Vi sono poi linee esercite solo in periodo scolastico, che operano servizi da e per Dronero e Ronchi (Cuneo).\nAmministrazione.\nSi riporta di seguito l'elenco dei primi cittadini di Borgo San Dalmazzo dal secondo dopoguerra.\nGemellaggi.\nBorgo San Dalmazzo \u00e8 gemellata con tre comuni non italiani:\nSport.\nPer quanto concerne il calcio, l'attivit\u00e0 in ambito locale \u00e8 svolta dal : fondato nel 1947 come societ\u00e0 polisportiva (attiva anche nel ciclismo su strada), si \u00e8 poi evoluta in semplice societ\u00e0 calcistica. Nella sua storia ha sempre militato nelle categorie regionali piemontesi/valdostane.\nNel 1999 Borgo San Dalmazzo ha ospitato l'arrivo della 14\u00aa tappa dell'82\u00ba Giro d'Italia, vinta da Paolo Savoldelli.\nA Borgo San Dalmazzo ha avuto sede dal 1999 al 2009 il Pedona Rugby, avente al suo attivo alcune partecipazioni al campionato di Serie C. Dal 2010 la societ\u00e0 si \u00e8 trasferita a Cuneo."}
{"id": "35433", "revid": "1805885", "url": "https://it.wikipedia.org/wiki?curid=35433", "title": "Cervignano del Friuli", "text": "Cervignano del Friuli (\"\u00c7arvignan\" in friulano standard, \"Sarvignan\" nella variante locale, \"\u010cervinjan\" in sloveno, \"Cervignan\" in dialetto bisiaco) \u00e8 un comune italiano del Friuli-Venezia Giulia. Con una popolazione di abitanti \u00e8 la pi\u00f9 grande cittadina per popolazione della Bassa Friulana e il 5\u00ba comune della provincia di Udine; a partire dagli anni 2000 \u00e8 uno dei centri di maggiore crescita, e con una tra le pi\u00f9 alte percentuali di residenti stranieri, della regione Friuli-Venezia Giulia.\nGeografia.\nLa citt\u00e0 \u00e8 situata nella Bassa Friulana orientale, di cui \u00e8 il centro principale, \u00e8 bagnata dal fiume Ausa, chiamato anticamente \"Alsa\", e si trova a circa 10\u00a0km dalla laguna di Grado e a circa 16\u00a0km dal mare Adriatico. Il territorio comunale confina a nord e a nord-ovest con il comune di Bagnaria Arsa, a sud con quello di Terzo di Aquileia, a ovest con Torviscosa, a est con Villa Vicentina, a nord-est con Ruda e Aiello del Friuli\nStoria.\nLa storia di Cervignano si ricollega, come tutta quella della Bassa Friulana, alla fondazione di Aquileia nel 181 a.C. da parte dei triumviri romani Lucio Manlio Acidino, Publio Scipione Nasica e Gaio Flaminio mandati dal senato di Roma antica a sbarrare la strada ai barbari che minacciavano i confini orientali d'Italia. Come avvenne anche in altri luoghi, le terre attorno alla citt\u00e0 furono ben presto assegnate ai veterani: una strategia che, solitamente, permetteva la graduale romanizzazione della regione circostante. La nascita di Cervignano, come \"praedium\" o \"villa\", va quindi ascritta a questo tipo di strategia di urbanizzazione. Nei pressi di \"Cervinianum\", inoltre, mor\u00ec l'imperatore Costantino II, caduto in una imboscata dell'esercito del fratello Costante I, nell'aprile 340.\nCervignano \u00e8 attestato nelle fonti a partire dal 912 con i toponimi \"Cerveniana\" o \"Cirvignanum\". Il termine deriva dal nome proprio di un'antica famiglia romana, \"Cervenius\" o \"Cervonius\", col suffisso -\"anus\" a indicare appartenenza. L'etimologia popolare lo collega, per\u00f2, a \"cervo\", vista la presenza in passato di vasti boschi che si dice essere stati popolati da cervi, da cui la parte sinistra del simbolo cittadino. L'ancora sulla parte destra richiama invece l'antico porto fluviale sull'Ausa, un tempo principale motore economico e via di comunicazione della cittadina.\nDal VII secolo in epoca longobarda fu sede di un'abbazia benedettina dedicata a San Michele Arcangelo, la fondazione del monastero secondo gli storici avvenne all'epoca del re longobardo Grimoaldo forse verso il 668 su donazione regia affidata ai monaci benedettini bianchi di San Colombano (o \"colombaniani\") gi\u00e0 presenti nell'area veneta e friulana e nel regno longobardo, elevata ad abbazia in epoca carolingia, venne distrutta durante l'invasione degli Ungari e poi in seguito assegnata al celebre monastero aquileiese di Santa Maria (secolo XI), vi esercit\u00f2 i diritti d'avocazia il conte di Gorizia.\nRepubblica di Venezia.\nNel 1420 il paese e l'intero territorio pass\u00f2 sotto Venezia. Nel 1477, in seguito alla pace stipulata tra Federico d'Asburgo e l'impero Turco, con cui l'imperatore asburgico si impegnava a non interferire con le imprese turche contro le terre friulane, cominciarono le scorribande ottomane favorite anche dal conte di Gorizia Leonardo che ne permise il libero passaggio attraverso le sue terre. A Cervignano le milizie veneziane comandate da Giovanni Novello opposero una resistenza eroica, seppur vana, alle orde di saccheggiatori turche sull'Isonzo.\nPassaggio sotto il Sacro Romano Impero.\nNel 1509 il paese pass\u00f2 sotto la contea di Gorizia, da poco annessa alla Casa d'Austria, e vi rimase ininterrottamente nei tre secoli seguenti, salvo una breve occupazione veneziana durante la guerra di Gradisca nel 1615-'17.\nIn seguito alla suddivisione della contea di Gorizia in 16 Capitanati stabilita da Massimiliano I, Cervignano venne a trovarsi nel capitanato di Aquileia.\nDiverse parti dell'attuale territorio comunale, tra cui Muscoli, Pradiziolo, Scodovacca e alcune tra le odierne periferie dello stesso capoluogo, restarono invece possesso veneziano: fu il fiume Ausa fin nel suo tratto cittadino, dove sorgeva il porto ed il primo ed unico ponte dalla sua foce, a fungere da confine tra i due stati.\nGuerre Veneziane e Napoleoniche.\nSolo brevi parentesi interruppero il dominio austriaco sul capoluogo: durante la guerra di Gradisca e negli anni delle guerre napoleoniche, quando Cervignano fu trattata dagli austriaci come merce di scambio nei trattati. Proprio in seguito alle guerre napoleoniche, nel 1805 con la Pace di Presburgo Cervignano pass\u00f2 sotto il possesso italo-francese: la regione a occidente dell'Isonzo fu inclusa nel Regno Italico e il suo territorio venne organizzato nei dipartimenti di Passariano, del Tagliamento e dell'Adriatico. A loro volta i dipartimenti vennero divisi in distretti e questi in cantoni. Cervignano venne elevato al rango non solo di comune ma anche di capoluogo del IV Cantone dipendente dal III Distretto di Gradisca che faceva parte del Dipartimento di Passariano.\nDominazione Imperiale Austriaca.\nNel 1813 tutta la regione venne riconquistata dall'Austria e il paese venne a far parte della Provincia di Gorizia. Il Congresso di Vienna nel 1815 conferm\u00f2 questo stato di fatto. L'Ausa, nel tratto a valle poco fuori dall'abitato a sud-ovest, segn\u00f2 il confine internazionale fra l'Impero austro-ungarico e il Regno d'Italia dal 1866, termine della Terza guerra d'indipendenza italiana, quando il Veneto e il Friuli centro-occidentale furono annessi all'Italia, fino alla prima guerra mondiale.\nIl 28 luglio 1914 l'Austria-Ungheria dichiara guerra alla Serbia, il 31 luglio Francesco Giuseppe firma la mobilitazione generale e anche Cervignano viene colpita dalla coscrizione obbligatoria nell'esercito Imperiale, agli uomini chiamati alle armi viene ordinato di presentarsi entro due giorni alla \"Caserma Grande\" di Trieste dove vengono inquadrati nel 97\u00ba reggimento, vengono forniti vestiario militare e un minimo di addestramento formale, l'11 agosto parte dalla stazione centrale di Trieste e viene inviato al fronte in Galizia, dove agli uomini viene per la prima volta consegnato il fucile.\nIl 23 agosto 1914 gli uomini del 97\u00ba reggimento praticamente privi di addestramento vengono mandati in prima linea in quella che passer\u00e0 alla storia come la battaglia di Galizia, e dove oltre il 70% di loro trover\u00e0 la morte.\nPassaggio al Regno d'Italia.\nCervignano fu sede di forti movimenti dell'irredentismo (vedi associazioni storiche), che auspicavano il passaggio all'Italia. Nel 1914 l'irredentista Giuseppe Rizzatti, insieme a Romeo Battistig, Ugo Zilli e Gualtiero Valentinis, era riuscito a falsificare perfettamente i timbri della polizia austriaca di Cervignano; servendosi di questo documento, un centinaio di allievi ufficiali di Gorizia avrebbero dovuto approfittare di una festa popolare a Lucinico per passare in forze il confine. Il piano fall\u00ec e Rizzatti venne arrestato, processato, e condannato alla pena di morte, ma grazie a degli errori procedurali il dibattimento \u00e8 stato ripetuto davanti alla Corte d\u2019assise di Lubiana, che ha ridotto la pena a dieci anni di carcere duro, muore l'anno dopo durante la reclusione.\nSul piazzale immediatamente prospiciente l'attuale ponte sull'Ausa durante la prima guerra mondiale, fu sparato il primo colpo d'artiglieria da parte italiana. In loco esiste tuttora una lapide che commemora l'evento, nonch\u00e9 il proiettile di cannone, mai esploso e disinnescato, ancora conficcato nel muro dell'edificio. La cittadina abbandonata dalle truppe austriache qualche giorno prima fu presa il 24 maggio 1915 dai Bersaglieri italiani e mantenuta dal Regio Esercito sino alla fine di ottobre del 1917, divenendo sede del comando della III Armata, guidata da Emanuele Filiberto di Savoia duca d'Aosta e da luglio 1915 del I Gruppo fino ad agosto.\nLa citt\u00e0 durante il periodo bellico venne ripetutamente bombardata dalle truppe austriache; dalle alture del Carso sparavano artiglierie di grosso calibro mentre si susseguivano diverse incursioni aeree. L'Esercito Italiano dot\u00f2 la cittadina di diversi manufatti in cemento armato quali rifugi per la popolazione ai predetti bombardamenti (rifugi che, in parte, sussistono ancora).\nDopo la disfatta di Caporetto quanti poterono cercarono rifugio nell'Italia centrale, chi rimase dovette sottostare alla pesante occupazione e alla rappresaglia dall'esercito austro-ungarico, che impicc\u00f2 vari presunti collaborazionisti a monito della popolazione.\nA confortare e sostenere la popolazione in quello che fu definito \"un lungo anno di squallida miseria e di triste abbandono\" furono due sacerdoti, il parroco del paese e il suo catechista Angelo Molaro insegnante di religione delle scuole primarie.\nArrivata la notizia che il 30 ottobre 1918 Trieste aveva proclamato il distacco dall'Austria, Angelo Molaro convoc\u00f2 segretamente per il 1 di novembre i capifamiglia al bar \"Alla Nave\" stabilendo la costituzione di un Comitato di Salute Pubblica con i pieni poteri in attesa dell'esercito italiano, il testo del manifesto con cui veniva data pubblica ufficialit\u00e0 alla cittadinanza \u00e8 tuttora scolpito su una targa di marmo in piazza Unit\u00e0 d'Italia sulla facciata dello stesso locale dove si era tenuto l'incontro. Esso proclama che Cervignano di sua volont\u00e0 \u00e8 la seconda citt\u00e0 dopo Trieste \"che da sola si proclama libera dall'autorit\u00e0 austriaca\".\nLa mattina del 4 novembre entrarono in citt\u00e0 anche un gruppo di mitraglieri della II Divisione di Cavalleria comandata dal maggiore Federico Noris dei Lancieri di Firenze. Nel pomeriggio dello stesso giorno giunse a Cervignano l'allora colonnello Oreste De Gaspari comandante del 14\u00ba Reggimento bersaglieri a cui il Comitato di Salute Pubblica consegn\u00f2 l'autorit\u00e0 governativa.\nManifesto della Liberazione dall'Austria.\nLa citt\u00e0 fu consegnata all'ufficiale italiano in nome della Repubblica (il Comitato di Salute Pubblica era infatti un collegio di rappresentanti del popolo con pieni poteri) pertanto Cervignano del Friuli \u00e8 stata anche se per soli 4 giorni una Repubblica statuaria indipendente.\nSeconda guerra mondiale.\nAnche Cervignano del Friuli cont\u00f2 diverse vittime durante la seconda guerra mondiale: 9 i deceduti per i bombardamenti aerei alleati e ben 58 le altre vittime per eventi diversi. Tremendi furono i fatti del 29 aprile 1945 - due giorni prima dell'arrivo delle truppe alleate. Il 28 aprile all'ingresso del paese le truppe tedesche in ritirata subirono un'imboscata, ad opera di ignoti in contravvenzione agli ordini del comando partigiano, che uccise tre soldati.\nIl giorno seguente i Nazisti effettuarono un rastrellamento e fucilarono per rappresaglia, tra le localit\u00e0 Tre Ponti e la riva del fiume Ausa, ben 21 persone.\nSociet\u00e0.\nLingue e dialetti.\nA Cervignano del Friuli, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione Autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Cervignano rientra fra le varianti appartenenti al friulano goriziano. \nPopolazione.\nLa popolazione friulana, d'origine autoctona e di altri luoghi della regione, costituisce oggi solo una parte dei cervignanesi. A seguito del primo conflitto mondiale e dell'annessione all'Italia e soprattutto a partire dal secondo dopoguerra la cittadina, non troppo colpita dall'emigrazione, \u00e8 stata invece interessata da un notevole afflusso di nuovi residenti: sia dalla vicina area giuliana e dal Veneto, sia da altre regioni, in particolare del Sud Italia. Dai primi anni novanta si \u00e8 incrementato notevolmente anche il numero, prima trascurabile, dei residenti d'origine straniera, che sono giunti a costituire nel complesso oltre un decimo della popolazione totale ed il cui peso percentuale sembra destinato ad aumentare costantemente anche nei prossimi anni.\nAl 31 dicembre 2016, secondo i dati dell'Ufficio Anagrafe, la popolazione comunale residente risultava essere di abitanti, di cui femmine e maschi, distribuiti in nuclei familiari e convivenze. La gran parte dei residenti, circa abitanti, \u00e8 concentrata nel capoluogo comunale, mentre 960 sono gli abitanti di Scodovacca, 830 quelli di Strassoldo e 610 gli abitanti di Muscoli (in queste 4 circoscrizioni sono comprese anche tutte le altre localit\u00e0 e case sparse).\nAl 31 dicembre 2016 i cittadini stranieri residenti sono (11,45%); in maggioranza provenienti dall'Europa centro-orientale.\nTra le cittadinanze pi\u00f9 rappresentate troviamo:\nCultura.\nLa citt\u00e0 dispone di due teatri: il \"Pier Paolo Pasolini\" utilizzato anche come cinema, e la \"Sala Aurora\". Cervignano inoltre dispone di un centro civico di recente ristrutturazione a cui \u00e8 annessa la biblioteca civica con un patrimonio di circa 30.000 volumi. \u00c8 anche presente una \"Casa della Musica\", edificio dotato di sale di prova, di una sala di registrazione e di un auditorium comunale.\nScuole.\nCervignano ha due scuole pubbliche secondarie di secondo grado: il liceo scientifico \"Albert Einstein\" e l'istituto tecnico industriale \"A. Malignani\".\nCervignano \u00e8 inoltre sede di una scuola media statale, l'istituto \"G. Randaccio\", e quattro scuole elementari: l'istituto comprensivo \"R. Pitteri\", l'istituto \"A. Molaro\", l'istituto \"via della Turisella\" e l'istituto \"G. Gioberti\" nella frazione di Strassoldo. Vi sono infine quattro scuole dell'infanzia pubbliche, l'istituto \"Carlo Collodi\", l'istituto \"Gianni Rodari\", l'istituto \"Vittorio Podrecca\" e l'istituto \"C. D'Agostina\" nella frazione di Strassoldo, nonch\u00e9 una scuola dell'infanzia privata, l'istituto cattolico \"Maria Immacolata\".\nEconomia.\nIl ruolo del terziario che negli ultimi decenni ha trasformato Cervignano in una cittadina di servizi: numerose sono infatti le banche, gli uffici assicurativi e gli sportelli pubblici nonch\u00e9 gli esercizi ed attivit\u00e0 commerciali.\nInfrastrutture e trasporti.\nCervignano \u00e8 un importante crocevia, in quanto si trova all'incrocio fra la statale 352 Udine-Grado e la statale 14 Venezia-Trieste; \u00e8 inoltre punto d'inizio della statale 351 diretta a Gorizia ad al valico di confine. \u00c8 un rilevante nodo ferroviario con lo scalo di smistamento che verr\u00e0 presto integrato nel progettato interporto Alpe Adria. Il tratto cittadino del fiume Ausa, nonostante abbia da lungo tempo perso la sua funzione di scalo commerciale e via di comunicazione, \u00e8 tuttora navigabile fino al ponte di Cervignano ed utilizzato primariamente per uso diportistico.\nMedia.\nRadio.\nUnica emittente attiva \u00e8 oggi la cattolica \"Radio Presenza\". Nel passato a Cervignano hanno operato \"Radio Fantasy\" (dichiarata fallita e chiusa il 30 novembre 2017, dopo la cessione delle frequenze a RTL 102.5), \"Radio SuperStar\", \"Onde Adriatiche\" (queste ultime furono attive fino agli anni Novanta) e \"Radio Baccano\" (chiusa negli anni duemila), cui succedette \"Radio Metr\u00f2\" (quest'ultima concluse le trasmissioni il 26 novembre 2014). Prima radio privata \u00e8 stata Radio Friuli Adriatico nata a fine anni settanta e chiusa negli anni ottanta.\nClima.\nLa tabella sottostante riporta i valori medi che si registrano in citt\u00e0 nel corso dell'anno:"}
{"id": "35434", "revid": "1862310", "url": "https://it.wikipedia.org/wiki?curid=35434", "title": "Borgomale", "text": "Borgomale (\"B\u00ebrgom\u00e0\" in piemontese) \u00e8 un comune italiano di 381 abitanti della provincia di Cuneo in Piemonte.\nIl comune faceva parte della comunit\u00e0 montana Alta Langa e Langa delle Valli Bormida e Uzzone.\nOrigini del nome.\nIl nome del borgo \u00e8 connesso con il concetto di 'melo' e/o 'mela' e la corrente denominazione del villaggio, con '-male', deriva da una paretimologia prodotta nel tempo, dovuta alla confusione tra i termini latini \"m\u0103lum\", \"male\", e \"m\u0101lum\", \"mela\" e/o \"melo\". Borgomale fu, originariamente, \"il borgo delle mele\", o \"il borgo dei meli\", e, nel tempo, divent\u00f2 \"borgo-male\" per l'equivoco nella \"quantit\u00e0\" vocalica dei lessemi latini relativi al suo toponimo.\nStoria.\nVi si trova un castello del XV secolo, gi\u00e0 possedimento dei marchesi Falletti di Barolo. Fu costruito su una preesistente fortificazione. Luogo residenziale dopo il passaggio di Borgomale a Casa Savoia (1631, pace di Cherasco), figura fra i \"Castelli Aperti\" del Basso Piemonte."}
{"id": "35435", "revid": "1862310", "url": "https://it.wikipedia.org/wiki?curid=35435", "title": "Bosia", "text": "Bosia (\"Beusia\" in piemontese) \u00e8 un comune italiano di 181 abitanti della provincia di Cuneo in Piemonte.\nIl comune faceva parte della comunit\u00e0 montana Alta Langa e Langa delle Valli Bormida e Uzzone."}
{"id": "35436", "revid": "124707615", "url": "https://it.wikipedia.org/wiki?curid=35436", "title": "Chiopris-Viscone", "text": "Chiopris Viscone (\"Cjopris Viscon\" in friulano) \u00e8 un comune italiano sparso di 683 abitanti in Friuli-Venezia Giulia. \u00c8 formato da Chiopris, capoluogo comunale, e da Viscone.\nStoria.\nChiopris fu menzionato per la prima volta nel 1230 con il nome di \"Teupris\" ed il toponimo deriverebbe dal nome personale composto di origine germanica \"Theudopert\". Presso la chiesa dedicata a San Michele Arcangelo, edificata probabilmente nel 1300 circa, si svilupp\u00f2 il centro abitato. Appartenne ai conti di Gorizia e successivamente segu\u00ec le sorti della contea fino ad approdare alla casa d'Austria. Con la riforma amministrativa di Maria Teresa d'Austria del 1755 e la conseguente introduzione dei comuni come ultimo anello amministrativo dell'impero, Chiopris divenne frazione del locale comune di Medea.\nViscone fu menzionato per la prima volta in un documento dell'anno 1020, dove si cita una \"villa que vocatur Viscon\". L'abitato si svilupp\u00f2 lungo la via di comunicazione romana che collegava Aquileia a Cividale del Friuli. Il nome Viscone pare sia di origine slava e deriverebbe dalla forma ipocoristica \"Vysko\" del nome personale \"Vyseslav\". Visse alterne vicende e venne conteso pi\u00f9 volte tra i veneziani e gli arciducali. Pass\u00f2 definitivamente nel 1815 alla principesca contea di Gorizia e Gradisca, in seguito al Congresso di Vienna. Venne dunque unificato al locale comune di Medea.\nIl 19 maggio 1866 Chiopris e Viscone vennero distaccati dal comune di Medea per formare il locale comune di Chiopris-Viscone. Fu territorio asburgico fino al 1918. Con l'annessione al Regno d'Italia fece parte prima della provincia di Gorizia fino al 1923 mentre in seguito venne aggregato alla provincia di Udine.\nPer quanto concerne l'autorit\u00e0 ecclesiastica la locale parrocchia fa riferimento all'arcidiocesi di Gorizia.\nEventi.\nDal 1756 a Chiopris ha luogo la processione della Madonna Addolorata che si svolge nel mese di settembre: la statua della Madonna viene portata a spalle lungo le vie del paese.\nA Viscone analoga manifestazione si svolge in agosto per festeggiare l'Assunzione di Maria.\nLa sera dell'Epifania, sul piazzale antistante la Chiesa di San Zenone a Viscone, ha luogo l'accensione del tradizionale fuoco epifanico, chiamato pignar\u00fbl in lingua friulana.\nIl 31 ottobre si svolge a Chiopris la Vilie dai sants (in italiano Vigilia dei Santi), evento di origine celtica tramandato nel corso dei secoli di generazione in generazione, che consiste nell'esporre lungo le vie del paese zucche intagliate ed illuminate da ceri. Negli ultimi anni l'evento ha assunto sempre pi\u00f9 una valenza artistica, rendendolo molto seguito a livello regionale.\nPatrimonio artistico e monumenti.\nNel territorio comunale sono presenti tre edifici religiosi: la chiesa di San Michele Arcangelo in Chiopris, la chiesa di San Zenone in Viscone e la chiesa cimiteriale della Madonna di Strada sempre a Viscone.\nLungo la strada che collega i due abitati, presso il \"Monumento ai caduti di tutte le guerre\", \u00e8 stata inaugurata il 22 marzo 2014 una lapide con l'elenco dei nominativi dei caduti chioprisani e visconesi deceduti durante il primo conflitto mondiale, i quali vestirono la divisa austriaca e combatterono nella maggior parte dei casi in Galizia (tra l'attuale Polonia ed Ucraina).\nCorsi d'acqua.\nNel territorio comunale sono presenti tre corsi d'acqua a regime torrentizio: il Corno, il Judrio ed il Torre.\nSociet\u00e0.\nCon lo sviluppo industriale nelle vicine localit\u00e0 nel settore del legno ed il conseguente declino dell'economia agricola, a cominciare dagli anni sessanta, vi fu un rapido spopolamento delle localit\u00e0 di Chiopris e Viscone.\nLingue e dialetti.\nA Chiopris Viscone, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione Autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Chiopris-Viscone rientra fra le varianti appartenenti al friulano goriziano."}
{"id": "35437", "revid": "15756", "url": "https://it.wikipedia.org/wiki?curid=35437", "title": "Bossolasco", "text": "Bossolasco (\"Bossolasch\" in piemontese) \u00e8 un comune italiano di 635 abitanti della provincia di Cuneo in Piemonte.\nGeografia fisica.\nBossolasco, dal latino \"Buxolascum\" cio\u00e8 \"luogo di foreste di bossi\"; sorge su un elevato (m. 747 s.l.m.) colle, sopra la valle Belbo.\nStoria.\nLe origini di Bossolasco risalgono al II secolo a.C.\nSecondo la \"Cronistoria dei Comuni dell'antico Mandamento di Bossolasco con cenni sulle Langhe\" di don Pio Giovanni Battista, il primo nucleo del paese sarebbe sorto nel 173 a.C., anno in cui il console romano Mario Pompilio effettu\u00f2 una spedizione contro i liguri, allora abitanti della Langa.\nI primi documenti che parlano di Bossolasco risalgono al 1077, ma \u00e8 presumibile sia stato coinvolto in vicende storiche precedenti: la dominazione romana prima, quella barbarica poi.\nI documenti successivi al 1077 raccontano le vicende di quest'epoca feudale, e in seguito le lotte tra i Marchesi del Monferrato e i Marchesi Del Carretto; i hanno anche documenti che risalgono ai tempi della dominazione francese sotto, Napoleone, all'appartenenza di Bossolaco al Regno di Savoia e, dal 1861, a quello d'Italia.\nDurante la Resistenza (tra il 1943 e il 1945) il suo territorio fu controllato dalle formazioni partigiane, cui \u00e8 dedicato il \"Parco della Resistenza\".\nMonumenti e luoghi d'interesse.\nLa parte pi\u00f9 antica del centro abitato si estende attorno alla piazza \"XX Settembre\", nelle vie Umberto I d'Italia, Roma e circonvallazione Bauzano.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Bossolasco sono , cos\u00ec suddivisi per nazionalit\u00e0, elencando per le presenze pi\u00f9 significative:\nCultura.\nNativo di Bossolasco \u00e8 il pittore paesaggista Camillo Filippo Cabutti, discendente di un'importante famiglia locale e successivamente sindaco del paese.\nNella seconda met\u00e0 del XX secolo i pittori torinesi Francesco Menzio ed Enrico Paulucci scelsero questo luogo per i loro soggiorni. Lo scrittore Beppe Fenoglio pass\u00f2 qui gli ultimi anni della sua vita.\nProdotti tipici e cucina.\nI prodotti del territorio comunale sono quelli tipici di tutta questa zona piemontese: la nocciola del Piemonte, il miele, i formaggi. Nei boschi si possono trovare tartufi, funghi porcini, castagne, more, erbe officinali primaverili (valeriana, timo).\nMolto praticata \u00e8 la caccia, con presenza di selvaggina (cinghiale, capriolo, fagiano, lepre e altri).\nI piatti tradizionali sono quelli della cucina delle Langhe\nIstruzione.\nScuole.\nSul territorio \u00e8 presente un istituto comprensivo, in Piazza Caduti per la Patria.\nEconomia.\nTurismo.\nBossolasco \u00e8 uno dei paesi pi\u00f9 elevati di Alta Langa e negli anni settanta Bossolasco divenne stazione sciistica, grazie a un impianto a fune, tra quota 660\u00a0m. e 740\u00a0m.\nAmministrazione.\nAltre informazioni amministrative.\nIl comune faceva parte della comunit\u00e0 montana Alta Langa e Langa delle Valli Bormida e Uzzone, della quale era il capoluogo.\nSport.\nSono presenti, sul territorio comunale, impianti per la pratica di diversi sport."}
{"id": "35438", "revid": "2080212", "url": "https://it.wikipedia.org/wiki?curid=35438", "title": "Briaglia", "text": "Briaglia (\"Briaja\" in piemontese) \u00e8 un comune italiano di 305 abitanti della provincia di Cuneo in Piemonte.\nFaceva parte della comunit\u00e0 montana Alto Tanaro Cebano Monregalese.\nCultura.\nFeste e fiere.\nSan Magno: ad agosto a Briaglia gli abitanti festeggiano il proprio patrono con i tradizionali festeggiamenti tipici della zona (serate danzanti lotteria giochi all'aperto), i giorni non sono fissi ma vengono stabiliti ogni anno (comunque nel mese di agosto).\nSanta Croce: a met\u00e0 settembre si festeggia l'Esaltazione della Santa Croce."}
{"id": "35439", "revid": "1516566", "url": "https://it.wikipedia.org/wiki?curid=35439", "title": "Santa Brigida (Italia)", "text": "Santa Brigida (\"Santa Brigida\" in dialetto bergamasco) \u00e8 un comune sparso italiano di abitanti della provincia di Bergamo in Lombardia.\nSituato sulla destra orografica della Val Averara, laterale dell'alta Val Brembana, dista circa 48 chilometri dal capoluogo orobico.\nGeografia fisica.\nTerritorio.\nIl territorio comunale \u00e8 inserito in un contesto naturalistico d'alto profilo, i numerosi boschi intervallati da prati favoriscono le escursioni, che risultano essere adatte a tutte le esigenze, sia per utenti esigenti ed esperti che per semplici passeggiate.\nStoria.\nI primi documenti che attestano l'esistenza del borgo risalgono all'anno 917, quando si fa menzione di un abitante della zona di \"Abrara\".\n\u00c8 in assoluto il testo pi\u00f9 antico per ci\u00f2 che concerne tutta l'alta valle Brembana, e si pensa che con il toponimo non si intendesse il vicino comune, ma tutta la zona che veniva comunemente indicata con il nome di valle Averara, comprendente anche i vicini Cusio, Olmo al Brembo. \u00c8 usanza comune credere che tuttavia i primi insediamenti stabili in questa zona siano riconducibili all'epoca delle invasioni barbariche, quando le popolazioni soggette alle scorrerie si rifugiarono in luoghi remoti, al riparo dall'impeto delle orde conquistatrici. In particolar modo si presume che siano stati gli abitanti della vicina Valsassina ad arrivare per primi (presumibilmente attorno al VI secolo), come testimoniano alcuni toponimi uguali tra le due zone.\nDall'epoca medievale il borgo, che prese il nome dalla monaca benedettina patrona d'Irlanda, acquis\u00ec una certa importanza nell'ambito della fabbricazione di chiodi, ricavati dal ferro estratto nelle vicine miniere, e nella produzione del carbone di legna. Le attivit\u00e0 ebbero un fiorente periodo durante la dominazione veneta, e la societ\u00e0 ne trasse benefici prosperando a lungo.\nQuesto almeno fino all'arrivo della Repubblica Cisalpina e, in seguito, la dominazione austriaca, che riassettarono il territorio, inglobando tutte le piccole realt\u00e0 comunali in un'unica entit\u00e0 denominata \"Distretto delle sorgenti del Brembo\" con capoluogo a Piazza, e revocarono i privilegi e gli sgravi di cui il paese godeva.\nA tutto questo si aggiunse la crisi della lavorazione del ferro, a causa di forti dazi imposti dal governo asburgico al fine di favorire la produzione interna ai confini austriaci. La crisi fu irreversibile, fino all'abbandono quasi totale del settore nell'intera zona.\nSolo recentemente l'economia si \u00e8 risollevata grazie all'industria del turismo, che non ha snaturato l'anima del borgo.\nMonumenti e luoghi d'interesse.\nDi particolare importanza \u00e8 il Santuario della Beata Vergine Addolorata. Risalente all'XI-XII secolo e ristrutturato due secoli pi\u00f9 tardi, fu consacrato da san Carlo Borromeo nel 1566, e per molti anni fu il luogo religioso di riferimento del paese e di quelli limitrofi, ricoprendo il ruolo di chiesa parrocchiale fino alla costruzione della nuova chiesa. Al proprio interno vi sono dipinti di spessore, tra i quali spiccano un ciclo di affreschi, stucchi e marmi policromi.\nLa nuova chiesa parrocchiale, dedicata naturalmente a santa Brigida, venne costruita nel XX secolo e possiede alcune opere provenienti dalla vecchia chiesetta. All'interno fa bella mostra di s\u00e9 l'organo, di produzione di Adeodato Bossi.\nGeografia antropica.\nFrazioni.\nIl comune \u00e8 costituito dalla sede comunale Colla e dalle frazioni Caprile Alto, Caprile Basso, Taleggio, Bindo, Carale, Muggiasca, Foppa, Piazzo, Gerro, Pozzolo, Cugno."}
{"id": "35440", "revid": "2224950", "url": "https://it.wikipedia.org/wiki?curid=35440", "title": "Briga Alta", "text": "Briga Alta (\"Ra Briga \u00c2uta\" in brigasco, \"Briga \u00c0uta\" in ligure) \u00e8 un comune italiano di 39 abitanti della provincia di Cuneo in Piemonte. \u00c8 il terzo comune meno popoloso d'Italia, preceduto da Morterone e Pedesina e risulta essere uno dei pochi comuni italiani con una densit\u00e0 inferiore ad 1 ab./km\u00b2 (cio\u00e8 pari a ).\nGeografia fisica.\nIl comune \u00e8 suddiviso in due parti separate fisicamente. Comprende tutta la parte settentrionale della valle del torrente Negrone in sinistra orografica e la testata della valle, compresa la fonte del Tanarello, e si stende in parte in val Pesio. Una parte del monte Bertrand (2.481 m) si trova nel territorio comunale di Briga Alta ed \u00e8 il punto pi\u00f9 elevato del territorio comunale. Si trova nella parte pi\u00f9 meridionale della regione e tra la sede comunale di Piaggia e le frazioni di Upega e Carnino risulta necessario entrare in territorio ligure, superando il valico della Colletta delle Salse. Il territorio di Briga Alta \u00e8 infatti una parte del comune di Briga Marittima rimasta all'Italia dopo la seconda guerra mondiale, quando il capoluogo venne ceduto alla Francia. Il comune di Briga, a sua volta, era stato aggregato alla provincia di Cuneo staccandolo dalla provincia di Nizza in seguito al Risorgimento.\nIl comune faceva parte della comunit\u00e0 montana Alto Tanaro Cebano Monregalese, oggi soppressa, e del Parco naturale della Alta Valle Pesio e Tanaro, ora chiamato Parco naturale del Marguareis.\nIl punto pi\u00f9 meridionale del comune (e dell'intero Piemonte) \u00e8 il monte Saccarello (2.200 m) al confine con la Francia e la Liguria, di cui costituisce il punto pi\u00f9 elevato.\nStoria.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l'.\n\u00c8 costituito dalle borgate di Piaggia (capoluogo), Upega e Carnino, ossia da quella porzione del Comune di Briga Marittima che, essendo situata nell'alto bacino del Tanaro, \u00e8 rimasta italiana dopo il passaggio dell'alta Val Roia alla Francia. L'attuale comune di Briga Alta mantiene il toponimo Briga in ricordo del vecchio comune, mentre Briga Marittima, attualmente denominata La Brigue, \u00e8 passata alla nazione transalpina dopo la seconda guerra mondiale insieme al comune di Tenda per gli effetti dei Trattati di Parigi del 10 febbraio 1947.\nLa vicenda \u00e8 raccontata nel docufilm \"E ci si trova dall'altra parte\" di Nicola Farina.\nCome parte del comune unico di Briga, il territorio di Briga Alta fu parte del Dipartimento delle Alpi Marittime durante il periodo napoleonico dal 1796 al 1814.\nSociet\u00e0.\nEvoluzione demografica.\nDal 1871, anno in cui venne fatto il censimento con il maggior numero di cittadini residenti, ad oggi il comune ha perso il 96,47% della sua popolazione.\nMonumenti e luoghi d'interesse.\nArchitetture religiose.\nLa parrocchia fa parte della diocesi di Ventimiglia-San Remo\nGeografia antropica.\nEtnicamente tutto il territorio comunale, \u00e8 da considerarsi parte integrante della Terra Brigasca (\"Tera Briga\u0161ca\" in lingua locale, \"Pays Brigasque\" in francese), area integrata nel territorio linguisticamente ligure, che \u00e8 raggiungibile solo attraversando \"Salse\", frazione di Mendatica nella provincia di Imperia."}
