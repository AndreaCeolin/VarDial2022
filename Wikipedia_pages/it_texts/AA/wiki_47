{"id": "18806", "revid": "1543377", "url": "https://it.wikipedia.org/wiki?curid=18806", "title": "Buco nero supermassiccio", "text": "Un buco nero supermassiccio, o supermassivo, \u00e8 il pi\u00f9 grande tipo di buco nero, con una massa milioni o miliardi di volte superiore a quella del Sole. Si ritiene che quasi tutte le galassie, inclusa la nostra Via Lattea, contengano un buco nero supermassiccio al loro centro.\nCaratteristiche.\nI buchi neri supermassicci hanno alcune interessanti propriet\u00e0 che li distinguono dai loro simili di minori dimensioni:\nFormazione.\nSono stati ipotizzati vari modelli per spiegare la formazione di buchi neri di queste dimensioni. La prima e pi\u00f9 ovvia \u00e8 per accrezione lenta e graduale di materia a partire da un buco nero di grandezza stellare.\nUn secondo modello considera una grande nube di gas che collassa in una stella relativistica di dimensioni pari a centinaia di masse solari o anche pi\u00f9. Questa stella risulterebbe presto instabile alle perturbazioni radiali a causa della produzione di coppie elettrone-positrone nel suo nucleo e potrebbe quindi collassare in un buco nero senza esplodere in una supernova, che altrimenti emetterebbe gran parte della massa impedendole cos\u00ec di lasciare come residuo un buco nero supermassiccio.\nUn altro modello considera un denso ammasso stellare che va incontro a collasso perch\u00e9 la capacit\u00e0 termica negativa del sistema porta la dispersione delle velocit\u00e0 verso valori relativistici.Un'ulteriore ipotesi \u00e8 l'evoluzione di un buco nero primordiale prodottosi a causa della pressione esterna nei primi istanti dopo il Big Bang.\nLe difficolt\u00e0 della formazione di un buco nero supermassiccio risiedono nell'enorme quantit\u00e0 di materia, dotata di un basso momento angolare, che deve venire condensata in un volume ristretto. Normalmente il processo di accrezione coinvolge la cessione verso l'esterno di una quantit\u00e0 di momento angolare e questo sembra essere un fattore limitante alla formazione buco nero con la tendenza a favorire invece la formazione del disco di accrescimento.\nIn base alle conoscenze attuali, sembra esserci una lacuna nella distribuzione statistica delle masse dei buchi neri. Si conoscono, infatti, buchi neri generati dal collasso di una stella che hanno masse fino a 33 volte quella solare; mentre il valore minimo per un buco supermassiccio \u00e8 dell'ordine delle centinaia di migliaia di masse solari: pertanto sembra che ci sia una carenza di buchi neri di massa intermedia. Questa lacuna sembra suggerire un processo di formazione differente, sebbene alcuni autori ritengano che le sorgenti ultraluminose a raggi X (o ULX, UltraLuminous X-ray source) potrebbero corrispondere a questi oggetti di massa intermedia.\nDiffusione.\nSi pensa che molte galassie, se non tutte, ospitino un buco nero supermassiccio nel loro centro. Le misure doppler della velocit\u00e0 della materia, sia stellare sia gassosa, presente al centro delle galassie vicine hanno rivelato moti di rotazione molto veloci, possibili solo con una grande concentrazione di materia al centro. Al momento, l'unico oggetto conosciuto che pu\u00f2 concentrare abbastanza materia in uno spazio cos\u00ec piccolo \u00e8 un buco nero. Nelle galassie attive pi\u00f9 lontane si sospetta che la larghezza delle linee spettrali sia correlata con la massa del buco nero centrale.\nUna spettacolare evidenza riguardante la presenza di uno di questi buchi neri di massa estremamente grande al centro della nostra galassia \u00e8 stata recentemente ottenuta seguendo direttamente l'orbita ellittica di una stella, dal cui periodo si pu\u00f2 misurare la massa del buco nero con ottima precisione.\nQuesti buchi neri supermassicci posti al centro di molte galassie sono sospettati di essere il \"motore\" di galassie attive come le galassie di Seyfert e i quasar. Tuttavia questi buchi neri possono svolgere un ruolo rilevante nella dinamica dei sistemi galattici anche in molti altri casi, come mostra la recente scoperta della correlazione tra la massa del buco nero centrale e la dispersione di velocit\u00e0 delle stelle nel bulge di numerose galassie a spirale. \nNella Via Lattea.\nGli astronomi ritengono che anche la nostra Galassia contenga al suo centro un buco nero supermassiccio, in direzione della radiosorgente Sagittarius A*, a 26.000 anni luce dal sistema solare in quanto:\nFuori dalla nostra galassia.\n\u00c8 ormai ritenuto molto probabile che al centro della maggior parte delle galassie si trovi un buco nero supermassiccio. La stretta correlazione tra la massa del buco nero e la dispersione delle velocit\u00e0 nel bulbo galattico, nota come relazione M-sigma, suggerisce che la formazione della galassia e del buco nero al suo centro siano tra loro collegate; anche se una spiegazione dettagliata della correlazione tra i due eventi non \u00e8 ancora stata fornita. Si ritiene che il buco nero e la sua galassia ospitante si siano sviluppati assieme nel periodo compreso tra 300 e 800 milioni di anni dopo il Big Bang, passando attraverso la fase di quasar e le sue caratteristiche correlate, sebbene i modelli proposti differiscano sul fatto che sia stato il buco nero a innescare la formazione della galassia o viceversa; ma anche una formazione sequenziale dei due oggetti non \u00e8 esclusa. La natura ancora sconosciuta della materia oscura \u00e8 una variabile cruciale in tutti questi modelli.\nLa vicina Galassia di Andromeda, sita a 2,5 milioni di anni luce da noi, ospita nel suo centro un buco nero avente una massa compresa tra 1,1 \u00d7 108 e 2,3 \u00d7 108 masse solari, ben superiore a quella del buco nero centrale della Via Lattea. Il maggior buco nero supermassiccio nelle nostre vicinanze sembra essere quello di M87, distante 53,5 milioni di anni luce, la cui massa \u00e8 stimata in masse solari.\nPare che alcune galassie, come la galassia 0402+379, abbiano al centro due buchi neri che interagiscono tra loro in modo da formare un sistema binario, che si ritiene sia il risultato della fusione di due galassie. In caso di collisione essi potrebbero dar luogo a forti onde gravitazionali. Il sistema binario in OJ 287 contiene uno tra i buchi neri pi\u00f9 massicci conosciuti, con una massa stimata in 19 miliardi di masse solari.\nUn buco nero supermassiccio \u00e8 stato recentemente scoperto nella galassia nana Henize 2-10, che \u00e8 priva della prominenza centrale. Le precise implicazioni di questa scoperta sulla formazione dei buchi neri non sono ancora del tutto chiare, ma potrebbero indicare che essi si formino prima del bulbo.\nIl 28 marzo 2011 \u00e8 stata osservata per la prima volta la lacerazione di una stella di dimensioni medie da parte di un supposto buco nero; o almeno questa \u00e8 l'interpretazione pi\u00f9 accreditata dell'improvvisa emissione di raggi X rilevata."}
{"id": "18808", "revid": "599013", "url": "https://it.wikipedia.org/wiki?curid=18808", "title": "Istruzione superiore", "text": "L'istruzione superiore, universitaria o terziaria \u00e8 il ciclo educativo e formativo, al quale \u00e8 possibile accedere in seguito ai cicli di istruzione primaria e istruzione secondaria.\nStoria.\nTali istituzioni gi\u00e0 esistevano nel mondo Islamico, in particolare al Cairo. La pi\u00f9 importante universit\u00e0 asiatica era N\u0101land\u0101, a Bihar, India, dove viveva N\u0101g\u0101rjuna, filosofo buddista del II secolo. Tra le pi\u00f9 famose possiamo ricordare l'Accademia fondata nel 387 a.C. dal filosofo greco Platone sulla scia dell'\"Academos\", vicino ad Atene, dove gli studenti studiavano filosofia, matematica e ginnastica e le prime universit\u00e0 medioevali europee, vennero fondate in Italia e in Francia per gli studi di giurisprudenza, medicina e teologia.\nUna delle prime universit\u00e0 create nel mondo \u00e8 stata l'Universit\u00e0 degli Studi di Bologna fondata nel 1088 e nel 1224 \u00e8 stata fondata l'Universit\u00e0 degli Studi di Napoli Federico II, la prima universit\u00e0 statale nel mondo.\nLa funzione.\nFunzioni di tale attivit\u00e0 \u00e8 quella generalmente di formare la classe dirigente di uno Stato, ma anche di contribuire alla diffusione del sapere, mediante:"}
{"id": "18810", "revid": "1990956", "url": "https://it.wikipedia.org/wiki?curid=18810", "title": "Quasar", "text": "Un quasar (contrazione di \"i-stell radio source\", cio\u00e8 \"radiosorgente quasi stellare\") \u00e8 un nucleo galattico attivo estremamente luminoso. Il nome deriva dal fatto che questi oggetti, la cui natura \u00e8 stata controversa fino ai primi anni ottanta, furono inizialmente scoperti come potenti sorgenti radio, la cui controparte ottica risultava puntiforme come una stella. \nSi ritiene comunemente che tale grande luminosit\u00e0 sia originata dall'attrito causato da gas e polveri che cadono in un buco nero supermassiccio; essi formano un disco di accrescimento, che converte circa la met\u00e0 della massa di un oggetto in energia. Il termine \"quasar\" fu coniato dall'astrofisico Hong-Yee Chiu nel 1964.\nPropriet\u00e0.\nDal catalogo Milliquas sono noti centinaia di migliaia di quasar. Lo spostamento verso il rosso \u00e8 compreso tra z=0,056 e z=7,085, il che implica distanze piuttosto elevate (dell'ordine dei miliardi di anni luce), tanto che il quasar pi\u00f9 luminoso visto dalla Terra, 3C 273, ha magnitudine apparente di appena m=12,8. Questo nonostante la luminosit\u00e0 tipica di questi oggetti sia dell'ordine di formula_1, pari a quella di centinaia di galassie. Una simile luminosit\u00e0 \u00e8 cos\u00ec elevata che probabilmente i quasar sono gli oggetti pi\u00f9 luminosi dell'universo. Il quasar pi\u00f9 luminoso in assoluto \u00e8 APM 08279+5255, con magnitudine assoluta nel visibile , corrispondente a circa formula_2, anche se subisce un effetto di lente gravitazionale che probabilmente ne decuplica la luminosit\u00e0.\nNonostante tali enormi luminosit\u00e0, le dimensioni dei quasar sono confrontabili con quelle del sistema solare, e comunque non pi\u00f9 grandi di pochi anni luce (). Tali dimensioni sono stimate grazie al fatto che la luminosit\u00e0 dei quasar \u00e8 fortemente variabile (anche del 100%) e con un periodo piuttosto breve, da poche ore a qualche mese e considerando che, da un punto di vista relativistico, un oggetto non pu\u00f2 cambiare luminosit\u00e0 pi\u00f9 velocemente del tempo che la luce impiega ad attraversarlo.\nL'altro aspetto caratteristico, evidente fin dalle prime osservazioni, \u00e8 che i quasar hanno uno spettro notevolmente esteso su tutte le frequenze, dai raggi gamma, ai raggi X al lontano infrarosso e, per il 10% dei quasar noti, fino alle frequenze radio. Molti quasar mostrano inoltre un eccesso ultravioletto, emettendo in tale banda la stessa energia che emettono in tutte le altre.\nLe righe spettrali di emissione, inoltre, sono molto larghe, indicando che la velocit\u00e0 quadratica media della materia nella regione di emissione \u00e8 molto elevata, 3\u00a0000\u201310\u00a0000\u00a0km/s.\nStoria delle osservazioni dei quasar.\nI primi quasar furono scoperti con radiotelescopi all'inizio degli anni sessanta da Allan Sandage ed altri studiosi. Il primo spettro di un quasar, che rivel\u00f2 numerose linee di emissione (come le gi\u00e0 note galassie di Seyfert), dalle quali si misur\u00f2 il caratteristico spostamento verso il rosso, fu ottenuto da Maarten Schmidt nel 1963. Una volta identificata la classe di oggetti, fu possibile rintracciarli su lastre fotografiche risalenti anche al XIX secolo.\nArgomento di aspri dibattiti durante gli anni sessanta fu se i quasar fossero vicini oppure lontanissimi, come indicava il loro redshift. Un forte argomento contro i quasar posti a distanze cosmologiche era che la grande distanza implicava luminosit\u00e0 cos\u00ec alte per le quali nessun processo conosciuto all'epoca, compresa la fusione nucleare, avrebbe fornito l'energia necessaria. Alcuni suggerirono che i quasar fossero composti da antimateria, altri che fossero buchi bianchi. Questa obiezione fu rimossa con la proposta del meccanismo del disco di accrescimento, e oggi la distanza cosmologica dei quasar \u00e8 generalmente accettata.\nLe immagini del Telescopio Spaziale Hubble di vari quasar permisero, negli anni novanta, di scoprire le galassie ospiti di questi oggetti, fornendo cos\u00ec una prova decisiva per l'inquadramento di questi oggetti nei modelli unificati delle galassie attive.\nModello attuale dei quasar.\nNegli anni '80 si svilupparono modelli unificati in cui i quasar erano una classe di galassie attive, e il consenso generale \u00e8 che solo l'angolo di vista li distingue dalle altre classi, come le galassie di Seyfert, le quali, come gi\u00e0 detto, hanno uno spettro simile, o i blazar o le radiogalassie (Barthel, 1989). L'enorme luminosit\u00e0 dei quasar \u00e8 spiegata con l'attrito causato da gas e polveri che cadono in un buco nero supermassiccio formando un disco di accrescimento, meccanismo che pu\u00f2 convertire circa la met\u00e0 della massa di un oggetto in energia, contro i pochi punti percentuali dei processi di fusione nucleare, anche se i meccanismi esatti di questa enorme produzione di energia sono sconosciuti.\nIl meccanismo \u00e8 usato anche per spiegare come mai i quasar fossero pi\u00f9 comuni nell'Universo primitivo, perch\u00e9 la produzione di energia cessa quando il buco nero supermassiccio ha consumato tutto, gas, polveri e stelle, attorno a s\u00e9. Questo significa che \u00e8 possibile che la maggior parte delle galassie, compresa la nostra Via Lattea, sia passata attraverso una fase di galassia attiva e sia adesso quiescente per mancanza di rifornimento di materia del buco nero. Implica inoltre che un quasar si possa riaccendere se nuova materia viene sospinta verso il centro della galassia, come in molte galassie interagenti, e in effetti la proporzione di quasar tra queste \u00e8 pi\u00f9 alta che tra le galassie normali.\nImplicazioni cosmologiche dei quasar.\nIl pi\u00f9 intenso spostamento verso il rosso conosciuto per un quasar, appartenente al quasar scoperto nel 2011, ULAS J1120+0641, \u00e8 di 7,085\u00b10,003, equivalente ad una distanza comovente di 28,85 miliardi di anni luce; il quasar pi\u00f9 distante conosciuto. Tale notevole distanza implica che questo quasar si fosse gi\u00e0 formato a soli 770 milioni di anni dal Big Bang. I quasar osservabili pi\u00f9 vecchi sono quindi all'inizio della formazione ed evoluzione delle galassie.\nIl fatto che i quasar fossero pi\u00f9 frequenti nelle fasi iniziali dell'universo fu utilizzato da Maarten Schmidt nel 1967 come argomento a favore della teoria del Big Bang contro la teoria antagonista dello stato stazionario di Fred Hoyle. I quasar presentavano infatti elevati spostamento verso il rosso cosmologico (\"redshift\"), indice del loro allontanamento. Recentemente sono stati scoperti quasar con redshift non cosmologico ma dovuto alla presenza di buchi neri.\nI quasar suggeriscono anche alcuni indizi sulla fine della reionizzazione dell'universo. I quasar pi\u00f9 vecchi presentano chiare regioni di assorbimento, il che indica che il mezzo intergalattico del tempo era gas neutro. I quasar pi\u00f9 recenti non mostrano regioni di assorbimento, ma un'area confusa conosciuta come la foresta Lyman-alfa. Questo indica che il mezzo intergalattico ha subito una reionizzazione ridiventando plasma, e che il gas neutro esiste solo in piccole nubi.\nUn'altra caratteristica dei quasar \u00e8 che mostrano evidenze di elementi pi\u00f9 pesanti dell'elio, indizio che le galassie, all'inizio della loro vita, hanno attraversato una fase di massiccia formazione stellare creando stelle di popolazione III tra il tempo del Big Bang e i primi quasar osservati. Ma, fino al 2004, non \u00e8 stata trovata alcuna evidenza a favore di queste stelle e, se esse non saranno trovate negli anni a venire e non sar\u00e0 trovata una spiegazione alternativa per la presenza di elementi pesanti, si dovr\u00e0 riconsiderare l'intero attuale modello di Universo.\nIl telescopio spaziale Spitzer nel 2005 aveva osservato luce che potrebbe provenire da tali stelle, ma manca la conferma definitiva.\nQuasar rilevanti.\n3C 273.\n3C 273 \u00e8 uno dei quasar pi\u00f9 vicini a noi e il pi\u00f9 luminoso conosciuto (magnitudine 13); \u00e8 anche uno dei pi\u00f9 studiati, soprattutto per la complessa struttura del getto di gas espulso ad alta velocit\u00e0, che si protende nello spazio per 150 000 anni luce, evidenziato dai satelliti Chandra e Hubble. Situato a 3 miliardi di anni luce, risulta pi\u00f9 luminoso di 1000 galassie da 100 miliardi di stelle ciascuna; se si trovasse alla distanza di 32 anni luce dalla Terra, illuminerebbe il cielo quanto il Sole. Osservando quest'oggetto in tutto lo spettro elettromagnetico, si inizia a comprendere la natura dei processi fisici alla base di queste enormi sorgenti di energia.\nUlas J134208.10+092838.61.\nUlas J134208.10+092838.61 \u00e8 il secondo quasar pi\u00f9 lontano. Alimentato da un buco nero supermassiccio, \u00e8 stato individuato a seguito di una campagna osservativa effettuata con i telescopi Magellano, il radiotelescopio del VLA e la rete NOEMA, in Francia. Il quasar brilla con una luminosit\u00e0 equivalente a 40 miliardi di Soli ed ha un redshift di 7,54, equivalente ad una distanza di circa 13 miliardi di anni luce, formatosi approssimativamente 690 milioni di anni dopo il Big Bang.\nJ0313-1806.\nJ0313-1806 \u00e8 a gennaio 2021, quando ne \u00e8 stata resa pubblica la scoperta, il quasar pi\u00f9 lontano mai rilevato. Scoperto e caratterizzato dai telescopi ALMA, Magellano I, i gemelli Gemini e Keck, con un redshift di 7.64 dista oltre 13 miliardi di anni luce.\nTON 618.\nTON 618 \u00e8 un quasar situato nella costellazione dei Cani da Caccia. \u00c8 alimentato dal buco nero pi\u00f9 massiccio conosciuto a dicembre 2018."}
{"id": "18811", "revid": "2178917", "url": "https://it.wikipedia.org/wiki?curid=18811", "title": "Samuel Morse", "text": "Viene ricordato per aver inventato, insieme con l'inventore statunitense Alfred Vail, il telegrafo elettrico e il relativo alfabeto (codice Morse) che da lui prende il nome. Comp\u00ec anche esperimenti di telegrafia sottomarina via cavo.\nBiografia.\nSamuel Finley Breese Morse nacque a Charlestown il 27 aprile 1791 e mor\u00ec a New York il 2 aprile 1872. Primo figlio del geografo e pastore protestante Jedidiah Morse e di Elizabeth Ann Breese, fu animato da aspirazioni artistiche. Complet\u00f2 gli studi all'allora College di Yale (oggi Yale University), dove divenne un pupillo del pittore Washington Allston.\nSi trasfer\u00ec a Londra nel 1811 al seguito di Allston per dedicarsi alla pittura e alla scultura. La sua carriera artistica ebbe vita breve; di lui si ricorda l\"'Ercole morente\" e un grande ritratto del marchese La Fayette.\nRientrato negli Stati Uniti, nel 1825 contribu\u00ec a fondare a New York la \"National Academy of Design\". In quegli stessi anni continu\u00f2 a dipingere, dedicandosi anche all'insegnamento di pittura e scultura alla New York University. Fra il 1824 e il 1825 ospit\u00f2 nel suo studio il pittore Erastus Salisbury Field, che verr\u00e0 ricordato per essere stato uno dei pi\u00f9 noti pittori itineranti statunitensi.\nSi trasfer\u00ec poi a Roma, dove soggiorn\u00f2 dal 20 febbraio 1830 al 5 gennaio 1831 nel Palazzo Capilupi, sulla cui facciata una targa ricorda l'evento.\nFu solo fra il 1832 e il 1836 che prese a occuparsi di esperimenti chimici ed elettrici mettendo a punto un apparecchio telegrafico elettromagnetico che, peraltro, non riusc\u00ec a brevettare in Europa, ma soltanto negli Stati Uniti, grazie a una notifica presentata all'ufficio brevetti di Washington. Tale brevetto, che mirava a far costruire una linea sperimentale di comunicazione tra Washington e Baltimora lungo la linea ferrata, pot\u00e9 esser finanziato grazie all'intercessione di un certo Smith.\nAlcuni anni dopo (1843), il Congresso statunitense gli assegn\u00f2 i fondi per costruire, per la \"Western Union\", la linea telegrafica che congiungeva in via sperimentale Washington a Baltimora, nel Maryland.\nIl 24 maggio 1844 riusc\u00ec a inviare il primo messaggio telegrafico in codice Morse battendo (si dice) una citazione biblica che recitava: \"What Hath God Wrought!\" (\"Cosa Dio ha creato!\").\nLa collaborazione con Alfred Vail si trasform\u00f2 dapprima in rivalit\u00e0 e successivamente in un aspro contenzioso giudiziario. Soltanto dopo numerose cause legali, Morse ottenne il riconoscimento della sua invenzione.\nL'invenzione del telegrafo.\nNel 1825 la citt\u00e0 di New York aveva incaricato Morse di dipingere un ritratto di Lafayette a Washington, D.C. Mentre Morse dipingeva, un messaggero a cavallo gli consegn\u00f2 una lettera di suo padre che diceva: \"La tua cara moglie \u00e8 in convalescenza\". Il giorno seguente ricevette una lettera da suo padre che riportava la morte improvvisa della moglie. Morse lasci\u00f2 immediatamente Washington per rientrare alla sua casa di New Haven, lasciando incompiuto il ritratto di Lafayette. Quando arriv\u00f2, sua moglie era gi\u00e0 stata sepolta. Col cuore spezzato, visto che per giorni non era stato a conoscenza della mancanza di salute della moglie e della sua morte, decise di studiare un veloce mezzo di comunicazione per le lunghe distanze.\nMentre tornava in nave dall'Europa nel 1832, Morse incontr\u00f2 Charles Thomas Jackson di Boston, una persona molto esperta di elettromagnetismo. Testimone di vari esperimenti con l'elettromagnete di Jackson, Morse svilupp\u00f2 il concetto di un telegrafo a filo singolo. Il telegrafo originale di Morse, presentato con la sua domanda di brevetto, fa parte delle collezioni del National Museum of American History presso la Smithsonian Institution. Col tempo il codice Morse, che svilupp\u00f2, sarebbe diventato la lingua principale della telegrafia nel mondo. \u00c8 ancora lo standard per la trasmissione ritmica dei dati.\nNel frattempo William Cooke e il professor Charles Wheatstone avevano appreso dell'invenzione del telegrafo elettromagnetico di Wilhelm Weber e Carl Gauss nel 1833. Avevano raggiunto la fase di lancio di un telegrafo commerciale prima di Morse, ma nonostante questo partirono dopo di lui. Nel Regno Unito, Cooke fu affascinato dalla telegrafia elettrica nel 1836, quattro anni dopo Morse. Aiutato dalle sue maggiori risorse finanziarie, Cooke abbandon\u00f2 i suoi studi principali di anatomia e costru\u00ec un piccolo telegrafo elettrico in tre settimane. Wheatstone stava anche sperimentando la telegrafia e soprattutto aveva capito che una singola grande batteria non avrebbe portato un segnale telegrafico su lunghe distanze. Teorizz\u00f2 che numerose batterie di piccole dimensioni avrebbero avuto molto pi\u00f9 successo ed efficienza in questo compito (Wheatstone stava prendendo le mosse dalla ricerca primaria di Joseph Henry, un fisico statunitense). Cooke e Wheatstone formarono una partnership e brevettarono il telegrafo elettrico nel maggio 1837 e in breve tempo fornirono alla Great Western Railway un tratto di telegrafo di 21 km. Tuttavia, nel giro di pochi anni, il metodo di segnalazione a fili multipli di Cooke e Wheatstone sarebbe stato superato dal metodo pi\u00f9 economico di Morse.\nIn una lettera del 1848 a un amico, Morse descrisse con quanto vigore dovette lottare per essere considerato l'unico inventore del telegrafo elettromagnetico nonostante le precedenti invenzioni."}
{"id": "18816", "revid": "125394730", "url": "https://it.wikipedia.org/wiki?curid=18816", "title": "Isole Baleari", "text": "Le isole Baleari (in catalano: \"Illes Balears\", : ; in spagnolo \"Baleares\", ) sono un arcipelago del mar Mediterraneo occidentale, tra il Mar di Sardegna e il Mare delle Baleari, che forma una comunit\u00e0 autonoma della Spagna composta da una sola provincia. Il capoluogo \u00e8 Palma di Maiorca, mentre le lingue ufficiali sono il Castellano (Spagnolo) e il catalano, nella sua variante regionale nota come \"maiorchino\" (\"mallorqu\u00ed\").\nStoria.\nNon si \u00e8 certi dell'origine del toponimo di queste isole ma molto probabilmente deriva da un nome autoctono, dal significato perduto; alcuni affermano che potrebbe derivare dal verbo greco \"ballein\", che significa \"lanciare\", dato che i frombolieri insulari erano famosi mercenari. Le due isole pi\u00f9 occidentali (Ibiza e Formentera) erano chiamate dai greci \"Pitiusse\", cio\u00e8 \"isole dei pini\".\nLe isole Baleari furono conquistate dai Romani e divennero una provincia dell'Impero con il nome latino di Baleares; successivamente furono conquistate dai Vandali, dai Bizantini, dagli Arabi, dalla Repubblica di Pisa e dagli Aragonesi. Questi ultimi inizialmente governarono le isole tramite un regno vassallo, il Regno di Maiorca, affidato ad un ramo cadetto della propria casa sovrana; poi, nel 1344, Giacomo III di Maiorca fu spodestato dal cugino Pietro IV re d'Aragona e cos\u00ec il regno di Maiorca torn\u00f2 a far parte della Corona d'Aragona e dal 1516 della Corona di Spagna; dal 1713 il Regno di Spagna divenne un regno unitario. Minorca fu inoltre una dipendenza britannica nel XVIII secolo.\nGeografia.\nLe isole principali sono Maiorca, Minorca, Ibiza e Formentera, tutte popolari destinazioni turistiche. Tra le isole minori vi sono Cabrera, che ospita il Parco nazionale dell'arcipelago di Cabrera, Conejera, Dragonera, Es Vedr\u00e0, Espalmador, Espardell, Tagomago."}
{"id": "18819", "revid": "9", "url": "https://it.wikipedia.org/wiki?curid=18819", "title": "Baleari", "text": ""}
{"id": "18820", "revid": "1305772", "url": "https://it.wikipedia.org/wiki?curid=18820", "title": "Cantabria", "text": "La Cantabria \u00e8 una comunit\u00e0 autonoma della Spagna, coincidente con l'omonima provincia.\nConfina a est con i Paesi Baschi (provincia di Biscaglia), a sud con la Castiglia e Le\u00f3n (province di Le\u00f3n, Palencia, e Burgos), a ovest con le Asturie, e a nord con il mar Cantabrico. Il suo capoluogo \u00e8 Santander.\nLa Cantabria appartiene geograficamente alla cornice Cantabrica, il nome dato alla frangia di terra situata tra il mar Cantabrico e la Cordigliera Cantabrica nel nord della penisola iberica.\nPossiede un clima oceanico umido e con temperature moderate, fortemente influenzato dai venti dell'oceano Atlantico che si scontrano contro le montagne della cordigliera cantabrica. Le precipitazioni medie si aggirano sui 1\u00a0200\u00a0mm l'anno. La vegetazione \u00e8 per questo florida e la regione si presenta al visitatore con un colore verde acceso per molti mesi all'anno.\nLa Cantabria \u00e8 la regione pi\u00f9 ricca del mondo di siti archeologici del Paleolitico Superiore. I primi segni di presenza umana risalgono al Paleolitico Inferiore, sebbene di questo periodo non resti molto nella regione. Spiccano in questo contesto i graffiti preistorici della grotta di Altamira, datati tra il 16\u00a0000 e il 9\u00a0000 a.C. e dichiarati Patrimonio dell'umanit\u00e0 dall'UNESCO. La Cantabria condivide inoltre il Parco nazionale dei Picos de Europa con le Asturie e la Provincia di Le\u00f3n.\nLa moderna provincia della Cantabria si costitu\u00ec il 28 luglio 1778. La \"Ley Org\u00e1nica del Estatuto de Autonom\u00eda de Cantabria\" venne approvata il 30 dicembre 1981, dotando cos\u00ec la comunit\u00e0 autonoma di organismi e istituzioni di autogoverno.\nDiversi autori hanno studiato l'etimologia del nome della Cantabria. Pur non essendo sicura la sua provenienza, l'opinione pi\u00f9 condivisa dagli esperti \u00e8 che deriva dalla radice cant-, di origine celta o ligure e che significa \u201croccia\u201d o \u201cpietra\u201d, e il suffisso -abr, usato frequentemente nelle regioni celtiche. Di tutto questo si pensa che c\u00e1ntabro significa \u201cpaese che abita nelle montagne\u201d. \u00c8 una delle regioni spagnole con la toponimia pi\u00f9 antica, il termine \u201cc\u00e1ntabro\u201d appare per prima volta nelle fonti romane del secolo II a.C. dall'autore Catone il Vecchio."}
{"id": "18822", "revid": "26630", "url": "https://it.wikipedia.org/wiki?curid=18822", "title": "Dichiarazione d'indipendenza degli Stati Uniti d'America", "text": "La Dichiarazione d'indipendenza degli Stati Uniti d'America \u00e8 stato un documento che segn\u00f2 la nascita e l'indipendenza di tale federazione il 4 luglio 1776, data divenuta festivit\u00e0 nazionale statunitense (giorno dell'Indipendenza), alla Convenzione di Filadelfia, nello Stato della Pennsylvania. In essa tredici colonie britanniche della costa atlantica nordamericana dichiararono la propria indipendenza dall'Impero britannico esponendovi le motivazioni che le avevano indotte a questo atto; nacquero quindi ufficialmente gli Stati Uniti d'America.\nStoria.\nPer quanto vi fossero gi\u00e0 stati alcuni scontri fra i coloni ribelli e l'esercito britannico, la dichiarazione di indipendenza segn\u00f2 il vero inizio della Rivoluzione americana che 7 anni dopo si sarebbe conclusa con la vittoria dell'esercito continentale di George Washington sulle forze di re Giorgio III.\nDi fatto, la riunione del Congresso di Filadelfia guidato da John Adams, uno dei maggiori leader americani che combatt\u00e9 per l'indipendenza americana, fu un momento fondamentale nella lotta dei coloni contro la Gran Bretagna, tanto che port\u00f2 la situazione a sfociare in una vera e propria rivoluzione volta a rovesciare la politica esistente ponendo cos\u00ec in primo piano i diritti dei coloni che fino ad allora non erano stati rispettati dalla madrepatria.\nIl documento, richiesto e scritto da Thomas Jefferson, non mir\u00f2 propriamente a definire una nuova forma di governo e pertanto non va confuso con la futura Costituzione degli Stati Uniti d'America. L'obiettivo fu invece quello di rafforzare il supporto interno alla propria battaglia, incoraggiando cos\u00ec l'intervento a proprio favore di alcune potenze europee, in particolare la Francia, che in seguito si unirono al conflitto.\nLa dichiarazione.\nLa dichiarazione fu scritta dalla cosiddetta Commissione dei Cinque, composta da Thomas Jefferson, che fu il principale redattore della prima bozza, quindi John Adams, Benjamin Franklin, Robert R. Livingston e Roger Sherman. Anche se gi\u00e0 due giorni prima, il marted\u00ec 2 luglio (data che lo stesso Adams propose, invano, come data ufficiale), il secondo congresso continentale aveva votato per approvare la risoluzione d'indipendenza proposta da Richard Henry Lee, il documento fu ratificato formalmente su carta di canapa la sera di gioved\u00ec 4 luglio 1776 nella sala congressi di Filadelfia. Cinquantacinque delegati del secondo congresso continentale, chiamati \"Padri Fondatori\" (\"Founding Fathers\"), si unirono nei giorni successivi a porre la propria firma accanto a quella del politico John Hancock, il primo firmatario della carta. Nello stesso documento, si accusava il re (e non pi\u00f9 i suoi collaboratori, come in passato) di essere l'unico legame esistente tra i coloni e la Gran Bretagna.\nL'originale della dichiarazione, ormai quasi illeggibile, \u00e8 esposto nei National Archives di Washington, museo che custodisce molti documenti, ufficiali e non, dei fatti che hanno segnato la storia degli Stati Uniti. La dichiarazione di indipendenza viene esposta al pubblico assieme alla Costituzione degli Stati Uniti e al United States Bill of Rights nella sala pi\u00f9 prestigiosa, chiamata \"Rotunda\" per via della sua forma circolare.\nIl Testo\nIn Congresso, 4 luglio 1776\nQuando nel corso di eventi umani, sorge la necessit\u00e0 che un popolo sciolga i legami politici che lo hanno stretto a un altro popolo e assuma tra le potenze della terra lo stato di potenza separata e uguale a cui le Leggi della Natura e del Dio della Natura gli danno diritto, un conveniente riguardo alle opinioni dell'umanit\u00e0 richiede che quel popolo dichiari le ragioni per cui \u00e8 costretto alla secessione.\nNoi riteniamo che sono per se stesse evidenti queste verit\u00e0: che tutti gli uomini sono creati eguali; che essi sono dal Creatore dotati di certi inalienabili diritti, che tra questi diritti sono la Vita, la Libert\u00e0, e il perseguimento della Felicit\u00e0; che per garantire questi diritti sono istituiti tra gli uomini governi che derivano i loro giusti poteri dal consenso dei governati; che ogni qualvolta una qualsiasi forma di governo tende a negare questi fini, il popolo ha diritto di mutarla o abolirla e di istituire un nuovo governo fondato su tali principi e di organizzarne i poteri nella forma che sembri al popolo meglio atta a procurare la sua Sicurezza e la sua Felicit\u00e0.\nCertamente, prudenza vorr\u00e0 che i governi di antica data non siano cambiati per ragioni futili e peregrine; e in conseguenza l'esperienza di sempre ha dimostrato che gli uomini sono disposti a sopportare gli effetti d'un malgoverno finch\u00e9 siano sopportabili, piuttosto che farsi giustizia abolendo le forme cui sono abituati. Ma quando una lunga serie di abusi e di malversazioni, volti invariabilmente a perseguire lo stesso obiettivo, rivela il disegno di ridurre gli uomini all'assolutismo, allora \u00e8 loro diritto, \u00e8 loro dovere rovesciare un siffatto governo e provvedere nuove garanzie alla loro sicurezza per l'avvenire. Tale \u00e8 stata la paziente sopportazione delle Colonie e tale \u00e8 ora la necessit\u00e0 che le costringe a mutare quello che \u00e8 stato finora il loro ordinamento di governo. Quella dell'attuale re di Gran Bretagna \u00e8 storia di ripetuti torti e usurpazioni, tutti diretti a fondare un'assoluta tirannia su questi Stati. Per dimostrarlo ecco i fatti che si sottopongono all'esame di tutti gli uomini imparziali e in buona fede.\n1) Egli ha rifiutato di approvare leggi sanissime e necessarie al pubblico bene.\n2) Egli ha proibito ai suoi governatori di approvare leggi di immediata e urgente importanza, se non a condizione di sospenderne l'esecuzione finch\u00e9 non si ottenesse l'assentimento di lui, mentre egli trascurava del tutto di prenderle in considerazione.\n3) Egli ha rifiutato di approvare altre leggi per la sistemazione di vaste zone popolate, a meno che quei coloni rinunciassero al diritto di essere rappresentati nell'assemblea legislativa\u00a0\u2013 diritto di inestimabile valore per essi e temibile solo da un tiranno.\n4) Egli ha convocato assemblee legislative in luoghi insoliti, incomodi e lontani dalla sede dei loro archivi, al solo scopo di indurre i coloni, affaticandoli, a consentire in provvedimenti da lui proposti.\n5) Egli ha ripetutamente disciolte assemblee legislative solo perch\u00e9 si opponevano con maschia decisione alle sue usurpazioni dei diritti del popolo.\n6) Dopo lo scioglimento di quelle assemblee si \u00e8 opposto all'elezione di altre: ragion per cui il Potere legislativo, che non pu\u00f2 essere soppresso, \u00e8 ritornato, per poter funzionare, al popolo nella sua collettivit\u00e0, \u2013 mentre lo Stato \u00e8 rimasto esposto a tutti i pericoli di invasioni dall'esterno, e di agitazioni all'interno.\n7) Egli ha tentato di impedire il popolamento di questi Stati, opponendosi a tal fine alle leggi di naturalizzazione di forestieri rifiutando di approvarne altre che incoraggiassero la immigrazione, e ostacolando le condizioni per nuovi acquisti di terre.\n8) Egli ha fatto ostruzionismo all'amministrazione della giustizia rifiutando l'assentimento a leggi intese a rinsaldare il potere giudiziario.\n9) Egli ha reso i giudici dipendenti solo dal suo arbitrio per il conseguimento e la conservazione della carica, e per l'ammontare e il pagamento degli stipendi.\n10) Egli ha istituito una quantit\u00e0 di uffici nuovi, e mandato qui sciami di impiegati per vessare il popolo e divorarne gli averi.\n11) Egli ha mantenuto tra noi, in tempo di pace, eserciti stanziali senza il consenso dell'autorit\u00e0 legislativa.\n12) Egli ha cercato di rendere il potere militare indipendente dal potere civile, e a questo superiore.\n13) Egli si \u00e8 accordato con altri per assoggettarci a una giurisdizione aliena dalla nostra costituzione e non riconosciuta dalle nostre leggi, dando il suo assentimento alle loro pretese disposizioni legislative miranti:\na) acquartierare tra noi grandi corpi di truppe armate;\nb) proteggerle, con processi da burla, dalle pene in cui incorressero per assassinii commessi contro gli abitanti di questi Stati;\nc) interrompere il nostro commercio con tutte le parti del mondo;\nd) imporci tasse senza il nostro consenso;\ne) privarci in molti casi dei benefici del processo per mezzo di giuria;\nf) trasportarci oltremare per esser processati per pretesi crimini;\ng) abolire il libero ordinamento di leggi inglesi in una provincia attigua, istituendovi un governo arbitrario, ed estendendone i confini s\u00ec da farne nello stesso tempo un esempio e un adatto strumento per introdurre in queste Colonie lo stesso governo assoluto;\nh) sopprimere le nostre carte statutarie, abolire le nostre validissime leggi, e mutare dalle fondamenta le forme dei nostri governi;\ni) sospendere i nostri corpi legislativi, e proclamarsi investito del potere di legiferare per noi in ogni e qualsiasi caso.\n14) Egli ha abdicato al suo governo qui, dichiarandoci privati della sua protezione e facendo guerra contro di noi.\n15) Egli ha predato sui nostri mari, ha devastato le nostre coste, ha incendiato le nostre citt\u00e0, ha distrutto le vite del nostro popolo.\n16) Egli sta trasportando, in questo stesso momento, vasti eserciti di mercenari stranieri per completare l'opera di morte, di desolazione e di tirannia gi\u00e0 iniziata con particolari casi di crudelt\u00e0 e di perfidia che non trovano eguali nelle pi\u00f9 barbare et\u00e0, e sono del tutto indegni del capo di una nazione civile.\n17) Egli ha costretto i nostri concittadini fatti prigionieri in alto mare a portare le armi contro il loro paese, a diventare carnefici dei loro amici e confratelli, o a cadere uccisi per mano di questi.\n18) Egli ha incitato i nostri alla rivolta civile, e ha tentato di istigare contro gli abitanti delle nostre zone di frontiera i crudeli selvaggi indiani la cui ben nota norma di guerra \u00e8 la distruzione indiscriminata di tutti gli avversari, di ogni et\u00e0, sesso e condizione.\nA ogni momento mentre durava questa apprensione noi abbiamo chiesto, nei termini pi\u00f9 umili, che fossero riparati i torti fattici; alle nostre ripetute petizioni non si \u00e8 risposto se non con rinnovate ingiustizie. Un principe, il cui carattere si distingue cos\u00ec per tutte quelle azioni con cui si pu\u00f2 definire un tiranno, non \u00e8 adatto a governare un popolo libero.\nE d'altra parte non abbiamo mancato di riguardo ai nostri fratelli britannici. Di tanto in tanto li abbiamo avvisati dei tentativi fatti dal loro parlamento di estendere su di noi una illegale giurisdizione. Abbiamo ricordato ad essi le circostanze della nostra emigrazione e del nostro stanziamento in queste terre. Abbiamo fatto appello al loro innato senso di giustizia e alla loro magnanimit\u00e0, e li abbiamo scongiurati per i legami dei nostri comuni parenti di sconfessare queste usurpazioni che inevitabilmente avrebbero interrotto i nostri legami e i nostri rapporti.\nAnch'essi sono stati sordi alla voce della giustizia, alla voce del sangue comune. Noi dobbiamo, perci\u00f2, rassegnarci alla necessit\u00e0 che denuncia la nostra separazione, e dobbiamo considerarli, come consideriamo gli altri uomini, nemici in guerra, amici in pace.\nNoi pertanto, Rappresentanti degli Stati Uniti d'America, riuniti in Congresso generale, appellandoci al Supremo Giudice dell'Universo per la rettitudine delle nostre intenzioni, nel nome e per l'autorit\u00e0 del buon popolo di queste Colonie, solennemente rendiamo di pubblica ragione e dichiariamo: che queste Colonie Unite sono, e per diritto devono essere, stati liberi e indipendenti; che esse sono sciolte da ogni sudditanza alla Corona britannica, e che ogni legame politico tra esse e lo Stato di Gran Bretagna \u00e8, e deve essere, del tutto sciolto; e che, come Stati liberi e indipendenti, essi hanno pieno potere di far guerra, concludere pace, contrarre alleanze, stabilire commercio e compilare tutti gli altri atti e le cose che gli stati indipendenti possono a buon diritto fare. E in appoggio a questa dichiarazione, con salda fede nella protezione della Divina Provvidenza, reciprocamente impegniamo le nostre vite, i nostri beni e il nostro sacro onore.\nContenuto.\nEssa pu\u00f2 essere suddivisa in tre parti: una dichiarazione di principi relativa ai diritti dell'uomo e alla legittimit\u00e0 della rivoluzione, un elenco di specifiche accuse circostanziate nei confronti del re Giorgio III d'Inghilterra, e una formale dichiarazione d'indipendenza.\nNella prima parte vi sono alcuni riferimenti ai principi illuministici e giusnaturalisti, tra cui il riferimento alla \"legge naturale e divina\" e al principio dell'uguaglianza: \"Tutti gli uomini sono stati creati uguali\", e subito dopo il riferimento ai \"diritti inalienabili\". Si fa inoltre riferimento al diritto del popolo di ribellarsi all'autorit\u00e0 costituita teorizzato da Locke: \"\u00e8 diritto del popolo modificarlo o distruggerlo\".\nFirmatari della Dichiarazione.\nPer un totale di 56 firme.\nStesure.\nLa prima bozza della dichiarazione d'indipendenza, del venerd\u00ec 28 giugno 1776, fu scritta su carta olandese, cio\u00e8 di canapa, cos\u00ec come la seconda, completata il marted\u00ec 2 luglio. Questo fu il documento approvato, annunciato e presentato il gioved\u00ec 4 luglio. Il venerd\u00ec 19 luglio 1776 il Congresso ordin\u00f2 che la dichiarazione fosse copiata su pergamena, e questo fu il documento firmato dai delegati il venerd\u00ec 2 agosto 1776.\nLa Dichiarazione d'indipendenza verr\u00e0 poi stampata in Caslon, carattere tipografico Old Style inglese. Benjamin Franklin, amico di John Baskerville, cerc\u00f2 di convincere gli altri rappresentanti delle colonie ad utilizzare il carattere omonimo di Baskerville, carattere che si basava sullo stesso Caslon. Tuttavia gli altri coloni rifiutarono di utilizzare il carattere chiesto da Franklin."}
{"id": "18823", "revid": "121007470", "url": "https://it.wikipedia.org/wiki?curid=18823", "title": "Dichiarazione d'indipendenza", "text": "La dichiarazione di indipendenza \u00e8 un atto che proclama l'indipendenza di un certo territorio dallo Stato cui era precedentemente soggetto.\nCon questo atto, il territorio di cui si proclama l'indipendenza rivendica tutte le prerogative di uno Stato sovrano.\nLe dichiarazioni di indipendenza sono generalmente atti controversi, in quanto spesso vengono portate avanti contro il volere del governo cui il territorio \u00e8 originariamente soggetto, o contro altre nazioni che nutrono interesse nel mantenimento di quella propriet\u00e0 o colonia.\nLa pi\u00f9 nota dichiarazione di indipendenza \u00e8 quella degli Stati Uniti d'America del 1776, che \u00e8 poi servita da modello in molti casi analoghi."}
{"id": "18828", "revid": "2197244", "url": "https://it.wikipedia.org/wiki?curid=18828", "title": "Jean Monnet", "text": "Biografia.\nMonnet \u00e8 nato a Cognac, un comune nel dipartimento della Charente in Francia, in una famiglia di commercianti di cognac. Secondo Jacques-Ren\u00e9 Rabier, i valori del laicismo e del repubblicanesimo, cos\u00ec come una forte tradizione cattolica, coesistevano nella famiglia di Monnet. Sua madre era profondamente religiosa e sua sorella Marie-Louise fu una fondatrice del ramo francese dell'Action Catholique, a cui Monnet contribu\u00ec finanziariamente; in seguito avrebbe presentato suo fratello a Papa Paolo VI. \nAll'et\u00e0 di sedici anni, Monnet abbandon\u00f2 a met\u00e0 gli esami di ammissione all'universit\u00e0 e si trasfer\u00ec nel Regno Unito, dove trascorse diversi anni a Londra imparando il mestiere con il signor Chaplin, un agente della societ\u00e0 di suo padre. Successivamente, ha viaggiato molto \u2013 in Scandinavia, Russia, Egitto, Canada e Stati Uniti \u2013 per l'azienda di famiglia, la Monnet Cognac. \nCarriera politica.\nNel corso della prima guerra mondiale, Monnet, riformato per motivi di salute, propone al presidente del consiglio francese dell'epoca Ren\u00e9 Viviani un piano di coordinamento delle risorse degli alleati. Nel 1919 viene nominato segretario generale aggiunto della Societ\u00e0 delle Nazioni. Nel 1923 torna ad occuparsi dell'azienda di famiglia, e negli anni successivi si occupa di finanza internazionale.\nNel 1940 Monnet viene inviato negli Stati Uniti come rappresentante del governo inglese per negoziare una commessa militare. Dal suo arrivo divenne un ascoltato consigliere del presidente Roosevelt. Secondo le sue parole, l'America doveva diventare \"l'arsenale delle democrazie\". Per mesi persegue tenacemente questo obiettivo, che sfocia poi nella realizzazione del Victory Program deciso da Roosevelt nel 1941.\nIl 5 agosto 1943 ad Algeri diviene membro del Comitato francese di Liberazione nazionale e si esprime con queste parole:\nDopo la liberazione viene incaricato dal generale Charles de Gaulle di elaborare e realizzare un piano di modernizzazione e rilancio per l'economia francese.\nPadre dell'Europa.\nNel 1950, al risorgere di nuove tensioni internazionali, Monnet decide che sia venuto il momento di tentare un passo irreversibile verso l'unione dei paesi europei. Prepara, con alcuni collaboratori, il testo di quella che sar\u00e0 la Dichiarazione Schuman. Nel 1952 Jean Monnet diventa il primo presidente dell'Alta Autorit\u00e0 della Comunit\u00e0 europea del carbone e dell'acciaio. La sua intuizione pi\u00f9 grande \u00e8 senz'altro quella riguardante l'utilizzo delle risorse carbo-siderurgiche, fino a quel momento oggetto di aspre contese tra Francia e Germania, come strumento di cooperazione. Ma \"chi ponga mente alle linee della struttura ideata da Jean Monnet per far gestire in comune tra Francia e Germania il carbone e l\u2019acciaio non pu\u00f2 non avvedersi che il disegno ha la natura di un progetto costituzionale, pur se concerne un settore limitato. L\u2019Assemblea, la Commissione, il Consiglio gi\u00e0 sono presenti. Nella forma di un Trattato, nasce dunque fin dal 1950 un\u2019organizzazione internazionale che presenta alcuni caratteri propri della statualit\u00e0\".\nNon a caso, in seguito, sulla scorta di questa attivit\u00e0 promuove il \"Comitato d'azione per gli Stati Uniti d'Europa\": il modello funzionalista concepito da Jean Monnet \"all\u2019obiettivo della creazione di uno Stato federale\naveva sostituito quello tutto nuovo della sovranazionalit\u00e0\".\nLa strategia di Jean Monnet \"fu infatti incentrata sulla \u00abfunzione trainante\u00bb di coalizioni sovranazionali, formate da \"\u00e9lite\" politiche illuminate, da una ristretta cerchia di esperti e da gruppi d\u2019interesse, che avrebbero dovuto fornire il sostegno necessario allo sviluppo e alla diffusione del progetto comunitario. Tali aspetti tecnocratici presenti nell\u2019originario progetto Monnet sopravvissero anche nei decenni successivi, trovando un terreno fecondo nel configurarsi dell\u2019Europa come \u00abstato regolatore\u00bb\".\nRiconoscimenti.\nIl Consiglio delle comunit\u00e0 europee gli assegna nel 1976 il titolo \"Cittadino d'onore dell'Europa\", mentre il presidente francese Fran\u00e7ois Mitterrand fece trasferire nel 1988 le sue ceneri al Pantheon di Parigi. A Jean Monnet sono intitolati la Libera Universit\u00e0 Mediterranea sita nel comune di Casamassima (BA) e il Dipartimento di Scienze Politiche della Seconda Universit\u00e0 degli Studi Napoli sito in Caserta, inoltre anche alcuni istituti di secondo grado come per esempio quello situato a Mariano Comense (CO)."}
{"id": "18832", "revid": "439868", "url": "https://it.wikipedia.org/wiki?curid=18832", "title": "Padre fondatore", "text": "Il padre fondatore \u00e8 una persona determinante non solo nella fase di creazione di una istituzione politica, ma anche nella nascita dell'idea stessa di istituzione. Solitamente si tratta di una figura centrale nella storia nazionale o istituzionale. Il padre fondatore pu\u00f2 quindi venire ricordato da un monumento, raffigurato su una moneta e pu\u00f2 essergli dedicato il nome di una via o di una piazza.\nEsempi di padri fondatori.\nItalia.\nPadri fondatori dell'Italia sono considerati Giuseppe Garibaldi, Vittorio Emanuele II di Savoia, Camillo Benso, conte di Cavour e Giuseppe Mazzini. A questi si aggiungono i Costituenti, Enrico De Nicola, Alcide De Gasperi, Piero Calamandrei, Umberto Terracini, Giuseppe Saragat, Palmiro Togliatti, Pietro Nenni e Sandro Pertini.\nPakistan.\nMohammad Ali Jinnah\nStati Uniti d'America.\nPadri fondatori degli Stati Uniti d'America sono considerati George Washington, James Madison, Thomas Jefferson e Benjamin Franklin.\nUnione europea.\nPadri fondatori dell'Unione europea sono considerati il francese Jean Monnet, il franco-tedesco Robert Schuman, gli italiani Altiero Spinelli e Alcide De Gasperi, il belga Paul-Henri Spaak, il tedesco Konrad Adenauer.\nAltri esempi.\nA questi si aggiungono gli antesignani di tutti i fondatori: i \"padri putativi\", da una parte Aristide Briand, che propose di fondare gli \"Stati Uniti d'Europa\", per non ripetere mai pi\u00f9 la disastrosa esperienza della Grande guerra, dall'altra Richard Nikolaus di Coudenhove-Kalergi, fondatore del Movimento Paneuropa, la cui opera ha fortemente ispirato il processo di integrazione europea."}
{"id": "18833", "revid": "2166030", "url": "https://it.wikipedia.org/wiki?curid=18833", "title": "Arthur Compton", "text": "Ha vinto il Premio Nobel per la fisica nel 1927 per la scoperta dell'effetto che porta il suo nome.\nIntorno al 1913 ha inventato un metodo per dimostrare la rotazione della Terra. Nel 1918 ha studiato lo scattering dei raggi X, mentre nel 1923 ha trovato che la lunghezza d'onda di questi cresce all'aumentare dell'energia degli \"elettroni liberi\" incidenti. Il quanto di collisione ha un'energia inferiore rispetto al quanto del raggio originale. Questa osservazione ha successivamente portato all'applicazione del concetto di \"particella\" anche per la radiazione elettromagnetica o fotone.\nCompton ha anche sviluppato, insieme a Alfred W. Simon, un sistema per osservare nello stesso istante i singoli fotoni diffusi dei raggi X e gli elettroni prodotti. In Germania, W. Bothe e H. Geiger hanno sviluppato indipendentemente un sistema simile.\nRiconoscimenti.\nGli \u00e8 stato dedicato un asteroide, 52337 Compton e insieme al fratello Karl Taylor il cratere lunare Compton.\nHa vinto il Premio Nobel per la fisica nel 1927 per la scoperta dell'effetto che porta il suo nome.\nArticoli.\nCompton ha scritto nella sua carriera vari articoli:"}
{"id": "18835", "revid": "123639623", "url": "https://it.wikipedia.org/wiki?curid=18835", "title": "Cattedrale di San Vito (Praga)", "text": "La cattedrale di San Vito \u00e8 diventata un simbolo di Praga e della Repubblica Ceca intera, sia a causa della sua storia che come memoriale artistico. La cattedrale ospita un'importante reliquia della cristianit\u00e0, la testa di san Luca evangelista. Durante il suo viaggio in Italia del 1354, l'imperatore Carlo IV, per arricchire la cattedrale di Praga, si fece consegnare la testa di San Luca dalla citt\u00e0 di Padova, Feltre dovette cedergli la testa di San Vittore, mentre Pavia le reliquie di San Vito. La volta della cappella di San Venceslao \u00e8 stata affrescata dal Maestro dell'Altare di Litom\u011b\u0159ice.\nStoria.\n\u00c8 la terza chiesa eretta su questo luogo: la prima era una rotonda a ferro di cavallo con quattro absidi, uno dei primi edifici cristiani della Boemia, costruita da San Venceslao ma non con le sue mani (929); la seconda era la basilica di Vratislav e Spytihnev, in stile romanico, con tre navate e due absidi, costruita tra 1060 e 1096; infine nel 1344 Matthias di Arras, incaricato da Carlo IV, inizi\u00f2 la costruzione di una cattedrale gotica. Il lavoro di Matthias di Arras venne proseguito, dopo la sua morte, dall'architetto tedesco Peter Parler e dai figli Wenzel e Johann. Essi elevarono il coro \u2014 realizzando la prima volta reticolata d'Europa \u2014 e la corona di cappelle attorno ad esso; la cappella di San Venceslao, la Porta d'Oro e iniziarono la costruzione della torre sud.\nAllo scoppio delle guerre Hussite (1419) i lavori si interruppero e la cattedrale rimase essenzialmente limitata al coro; tra l'altro, al momento dell'abbandono dei lavori, mancava la parte superiore della torre principale, ricoperta con tetto e guglia rinascimentali.\nL'aspetto attuale fu raggiunto grazie alla ripresa dei lavori nel 1871, che portarono al completamento delle navate e del transetto, e alla realizzazione della finestra sopra la porta meridionale e della facciata coronata da due torri gemelle.\nIn occasione della ripresa dei lavori furono anche sostituite le coperture esterne del coro e delle cappelle, fu restaurato il settore gotico e vennero ricostruite alcune cappelle del coro.\nCirca trenta incoronazioni di principi e re di Boemia e delle loro mogli hanno avuto luogo nella cattedrale e per molti di loro la cattedrale \u00e8 diventata anche il luogo di riposo: circa quindici monarchi sono seppelliti nella cattedrale di San Vito.\nL'entrata nella parte neo-gotica \u00e8 libera, la parte storica pu\u00f2 essere visitata acquistando un biglietto, che d\u00e0 l'accesso al coro e alle cappelle, alle tombe dei re e degli arcivescovi boemi e alla grande torre meridionale incompleta.\nIl 13 ottobre 2012, il cardinale Angelo Amato ha presieduto nella Cattedrale di San Vito \"al Castello\" la prima cerimonia di beatificazione nella storia dell'arcidiocesi. La Messa era dedicata a 14 frati francescani torturati e martirizzati nel XVII secolo, le cui reliquie sacre erano conservate nella Cattedrale del luogo.\nTombe.\nNella cattedrale si trovano numerose tombe di principi, sovrani, vescovi e personaggi storici, fra cui Adalberto di Praga, Anna di \u015awidnica, Anna di Baviera (1329-1353), Carlo IV di Lussemburgo, Barbara di Cilli, Elisabetta di Boemia (1292-1330), Ferdinando I d'Asburgo, Giorgio di Boemia, Giovanni Nepomuceno, Ladislao il Postumo, Massimiliano II d'Asburgo, Matthias di Arras, Ottocaro I di Boemia, Ottocaro II di Boemia, Peter Parler, Elisabetta di Pomerania, Rodolfo I di Boemia, Rodolfo II d'Asburgo, San Vito, Friedrich Johann Joseph C\u00f6lestin von Schwarzenberg, Josef Beran, Franti\u0161ek Tom\u00e1\u0161ek, Miloslav Vlk, Bianca di Valois, Venceslao di Lussemburgo, Venceslao I (duca di Boemia), Vratislav von Pernstein e Maria Amalia d'Asburgo-Lorena.\nCuriosit\u00e0.\nLa cattedrale compare in un francobollo da 0,85 \u20ac emesso dalle Poste Vaticane il 15 novembre 2010 per celebrare il viaggio del papa Benedetto XVI nella Repubblica Ceca il 26-28 settembre 2009.\nEsternamente alla cattedrale, accanto alla torre sud, si pu\u00f2 notare una costruzione con delle inferriate: essa ricopre i resti della basilica di Vratislav e Spytihnev, rinvenuti insieme alle fondamenta della rotonda di San Vito (non visibili perch\u00e9 sotto le pavimentazioni dell'attuale chiesa) rinvenuti durante le modifiche all'assetto planimetrico del castello effettuato da Jo\u017ee Ple\u010dnik."}
{"id": "18836", "revid": "1372005", "url": "https://it.wikipedia.org/wiki?curid=18836", "title": "Vy\u0161ehrad", "text": "Vy\u0161ehrad, la roccia sul fiume, \u00e8 parte integrante del profilo di Praga. La tradizione di questo posto misterioso \u00e8 legata a leggende raccolte da Alois Jir\u00e1sek nel suo libro di antiche leggende ceche.\nStoria.\nLa storia narra della principessa Libu\u0161e, che previde la futura gloria di Praga dalla sua residenza a Vy\u0161ehrad ed invi\u00f2 una delegazione presso P\u0159emysl l'Aratore, il fondatore della casa reale. \nLe leggende di Vy\u0161ehrad, che spiegano le origini ed i primi anni dello stato dei Premislidi, hanno reso questo posto uno dei luoghi pi\u00f9 memorabili della nazione Ceca. \nVy\u0161ehrad divenne un accampamento fortificato presumibilmente intorno al X secolo. La prima prova dell'esistenza di Vy\u0161ehrad come fortezza sono le monete di Boleslao II che furono coniate verso la met\u00e0 del X secolo. \nIl regno di Vratislao II (1061-1092) apr\u00ec un nuovo capitolo nella storia di Vy\u0161ehrad. Questo principe venne eletto re dei Cechi e dei Polacchi nel 1085 e scelse Vy\u0161ehrad come propria residenza reale. Egli ne rinforz\u00f2 le fortificazioni e costru\u00ec un palazzo fortificato che rispondesse alle proprie ambizioni. \nVratislao II pose le fondamenta della pi\u00f9 antica costruzione romanica di Praga: la Rotonda di San Martino. Anche il suo successore, Sob\u011bslav I (1125-1140) ebbe cura delle decorazioni artistiche delle chiese e del prestigio di Vy\u0161ehrad. Fu solamente dopo l'incoronazione di Vladislao II nel 1140 che il castello di Praga cominci\u00f2 a prendere importanza.\nVy\u0161ehrad riguadagn\u00f2 una certa importanza sotto Carlo IV. La processione per l'incoronazione del nuovo re incominciava a Vy\u0161ehrad, come espressione di rispetto verso l'antenato della dinastia da cui Carlo IV discendeva da parte di madre. Carlo IV convert\u00ec Vy\u0161ehrad in un forte di pietra e costru\u00ec mura che lo collegavano alla nuova citt\u00e0 di Praga. Egli costru\u00ec anche un palazzo gotico a Vy\u0161ehrad, una chiesa capitolare e il nuovo cancello di \u0160picka. \nDurante la guerra degli Ussiti tutta la zona venne distrutta. Verso la met\u00e0 del XVII secolo Vy\u0161ehrad divenne un forte barocco con una guarnigione e rimase sotto l'amministrazione dell'esercito fino al 1911 quando la sua giurisdizione venne trasferita alla citt\u00e0. \nDa allora fu conservato quasi senza cambiamenti, con l'eccezione dell'armeria che venne distrutta da un'esplosione dove oggi si trova il giardino con sculture di Myslbek.\nLa forma attuale di Vy\u0161ehrad fu in gran parte determinata durante la seconda met\u00e0 del XIX secolo. La chiesa di San Pietro e Paolo, dominante l'altura di Vy\u0161ehrad, fu ricostruita in stile neogotico da un disegno di J. Mocker e F. Mike\u0161 rispettando le disposizioni del disegno gotico di Carlo IV. \nFu a quell'epoca che nacque l'idea di creare un cimitero nazionale a Vy\u0161ehrad al posto dell'esistente cimitero rurale. Furono necessari molti anni per costruire il Pantheon. L'attuale cimitero di Vy\u0161ehrad \u00e8 un'opera artistica unica, in armonia con l'ambiente circostante. Allo stesso tempo, \u00e8 una galleria di sculture funerarie ed una prova dello sviluppo artistico ceco dalla met\u00e0 del XIX secolo ad oggi. Qui riposano oltre 600 personalit\u00e0 della cultura e dell'educazione.\nCuriosit\u00e0.\nLa fortezza \u00e8 poemizzata dal compositore boemo Bed\u0159ich Smetana nella celebre raccolta sinfonica M\u00e1 vlast della quale \u00e8 il primo brano."}
{"id": "18840", "revid": "224230", "url": "https://it.wikipedia.org/wiki?curid=18840", "title": "Repubblica Federale Tedesca", "text": ""}
{"id": "18844", "revid": "287204", "url": "https://it.wikipedia.org/wiki?curid=18844", "title": "Fabrizio De Andr\u00e8", "text": ""}
{"id": "18846", "revid": "1748167", "url": "https://it.wikipedia.org/wiki?curid=18846", "title": "Spostamento verso il rosso", "text": "Lo spostamento verso il rosso (chiamato anche \"effetto batocromo\" o, in inglese, \"redshift\") \u00e8 il fenomeno per cui la luce o un'altra radiazione elettromagnetica emessa da un oggetto in allontanamento ha una lunghezza d'onda maggiore rispetto a quella che aveva all'emissione. Ci\u00f2 equivale a dire che nel caso della luce il colore va nella direzione dove \u00e8 il rosso, l'estremo inferiore dello spettro del visibile. In generale, che la radiazione elettromagnetica sia visibile o meno, un redshift significa un aumento della lunghezza d'onda, equivalente a una diminuzione della frequenza o a una minore energia dei fotoni.\nIl fenomeno \u00e8 un esempio dell'effetto Doppler. Esso non riguarda solo le onde elettromagnetiche, ma le onde in generale. Infatti fu studiato inizialmente con le onde sonore: il fenomeno in tal caso si manifesta nel cambiamento apparente di tono delle sirene e della frequenza delle onde sonore emesse da veicoli in movimento. Il redshift dovuto all'effetto Doppler nelle onde elettromagnetiche si verifica ogni qualvolta una sorgente di luce si allontana da un osservatore (o equivalentemente, essendo il moto relativo, quando l'osservatore si allontana dalla sorgente). Esiste un altro tipo di redshift che \u00e8 cosmologico, dovuto all'espansione dell'universo: sorgenti di luce sufficientemente lontane (generalmente qualche milione di anni luce) mostrano uno spostamento verso il rosso corrispondente alla rapidit\u00e0 con cui cresce la loro distanza dalla Terra. Il redshift gravitazionale \u00e8 invece un effetto relativistico che si osserva quando una radiazione elettromagnetica si allontana da un campo gravitazionale.\nAl contrario, si ha il cosiddetto spostamento verso il blu (o \"blueshift\") quando la lunghezza d'onda diminuisce e si verifica quando una sorgente di luce si muove verso un osservatore o quando la radiazione elettromagnetica entra in un campo gravitazionale.\nLe conoscenze concernenti questi due fenomeni sono state sfruttate per la realizzazione di dispositivi tecnologici come gli autovelox o il radar doppler.\nInoltre, si possono osservare spostamenti verso il rosso nell'osservazione spettroscopica di oggetti astronomici. Il valore dello spostamento \u00e8 rappresentato dalla lettera formula_1.\nUna formula ottenuta dalla relativit\u00e0 ristretta (e la sua approssimazione classica) pu\u00f2 essere utilizzata per ricavare lo spostamento verso il rosso di un oggetto vicino quando lo spazio-tempo \u00e8 piatto. Tuttavia, in molti contesti, come nel caso dei buchi neri e della cosmologia del Big Bang, gli effetti del fenomeno devono essere calcolati attraverso la relativit\u00e0 generale. Alla base della comprensione dello spostamento verso il rosso relativistico, cosmologico e gravitazionale ci sono le leggi di trasformazione dei sistemi di riferimento.\nEsistono altri fenomeni fisici che possono provocare variazione nella frequenza di radiazioni elettromagnetiche, come l'effetto Compton, l'effetto Raman, lo scattering Brillouin o altri effetti dovuti all'interazione tra onde elettromagnetiche e materia; questi fenomeni sono ben distinguibili dallo spostamento verso il rosso e non vengono indicati con tale nome.\nStoria.\nLa storia del fenomeno ebbe inizio durante lo sviluppo, nel XIX secolo, della teoria delle onde meccaniche e dei fenomeni associati all'effetto Doppler. Tale effetto prende il nome da Christian Doppler, che per primo offr\u00ec una spiegazione del fenomeno nel 1842. Le sue ipotesi furono verificate nel 1845, per le onde sonore, dallo scienziato olandese Christophorus Buys Ballot. Doppler predisse correttamente che il fenomeno si dovesse applicare a tutti i tipi di onde, suggerendo in particolare che i colori variabili delle stelle potessero essere attribuiti al loro moto rispetto alla Terra. Prima che ci\u00f2 potesse essere verificato, si scopr\u00ec che il colore delle stelle era dovuto principalmente alla loro temperatura. Solo pi\u00f9 tardi ci furono le prime osservazioni e verifiche del redshift.\nIl primo redshift Doppler fu descritto dal fisico francese Hippolyte Fizeau nel 1848, il quale mostr\u00f2 che il cambiamento nelle linee spettrali di alcune stelle fosse dovuto per l'appunto all'effetto Doppler; tale effetto viene a volte chiamato \"effetto Doppler-Fizeau\". Nel 1868, l'astronomo inglese William Huggins fu il primo a determinare, attraverso tale metodo, la velocit\u00e0 di allontanamento di una stella dalla Terra. Nel 1871 il redshift ottico fu confermato quando si osserv\u00f2 il fenomeno nelle linee di Fraunhofer utilizzando la rotazione solare, con uno spostamento di circa 0.01 nm verso il rosso. Nel 1887, Vogel and Scheiner scoprirono l\"'effetto Doppler annuale\", ossia il cambiamento annuale nello spostamento Doppler di stelle situate vicino all'eclittica dovuta alla velocit\u00e0 orbitale della Terra. Nel 1901, Aristarkh Belopolsky verific\u00f2 sperimentalmente il redshift ottico in laboratorio utilizzando un sistema di specchi rotanti.\nNel 1912, Vesto Slipher cominci\u00f2 delle osservazioni che lo condussero a scoprire che molte galassie a spirale presentano un \"redshift\" considerevole. Fu infine Edwin Hubble a scoprire una relazione approssimata tra il \"redshift\" di tali galassie e la distanza fra loro formulando l'eponima legge di Hubble.. Tutto ci\u00f2 fu corroborato nel 1922 dal lavoro di Alexander Friedmann, in cui ricav\u00f2 le equazioni di Friedmann-Lema\u00eetre, che tutt'oggi sono considerate una prova evidente dell'espansione dell'universo e della teoria del Big Bang.\nLa prima misura dell'effetto Doppler all'ordine formula_2 (ossia esclusivamente relativistico) fu compiuta da Ives e Stilwell nel 1938. Essi misurarono le lunghezze d'onda della radiazione di fluorescenza emessa da un fascio di ioni di idrogeno molecolare nella direzione del moto e in quella opposta. La media tra le due lunghezze d'onda \u00e8 spostata verso il rosso rispetto alla lunghezza d'onda della radiazione emessa dagli ioni a riposo. I risultati dell'esperimento di Ives e Stilwell risultarono in accordo con le predizioni relativistiche con un'accuratezza del formula_3. Una misura pi\u00f9 recente dello spostamento Doppler del secondo ordine ha verificato la teoria con un'accuratezza di 4 parti su formula_4.\nMisure, definizione matematica e interpretazione.\nLo spettro della luce proveniente da una singola sorgente pu\u00f2 essere misurato. Per determinare il redshift si cercano alcune caratteristiche nello spettro come le linee di assorbimento o le linee di emissione. Tali linee caratteristiche possono essere paragonate con altre note nello spettro di elementi studiati sulla terra o su sorgenti note. Un elemento atomico molto diffuso nell'universo \u00e8 l'idrogeno. Nella figura a fianco, a sinistra \u00e8 mostrato lo spettro nel visibile (dal rosso al violetto) del Sole; le righe nere sono le linee di assorbimento dell'idrogeno. Nella stessa figura, a destra vi \u00e8, nello stesso intervallo di frequenze, lo spettro di una sorgente lontana costituita da un ammasso di galassie. Le linee di assorbimento sono spaziate in maniera simile ed \u00e8 facile identificare come le varie linee si siano spostate verso il rosso (le frecce identificano le corrispondenze). Chiaramente per poter determinare il \"redshift\" di un oggetto \u00e8 necessario fare un'analisi spettrale in un opportunamente ampio intervallo di frequenze (o equivalentemente di lunghezze d'onda) e identificare le linee spettrali.\nIl \"redshift\" e il \"blueshift\" possono essere caratterizzati dalla differenza relativa tra la lunghezza d'onda (o la frequenza) osservata ed emessa da un oggetto. In astronomia \u00e8 consuetudine fare riferimento a questo cambiamento attraverso una grandezza adimensionale, formula_1. Se formula_6 rappresenta la lunghezza d'onda e formula_7 la frequenza (si noti che formula_8 dove formula_9 \u00e8 la velocit\u00e0 della luce) allora formula_1 \u00e8 definito dalle equazioni:\nIn seguito alla misurazione di formula_1, la distinzione tra blueshift e \"redshift\" \u00e8 determinata esclusivamente dal segno di formula_1 stesso. Ad esempio, un effetto Doppler di \"blueshift\" (formula_13) \u00e8 associato ad oggetti che si avvicinano all'osservatore con la luce che aumenta la sua energia. Al contrario, un effetto Doppler di \"redshift\" (formula_14) \u00e8 associato ad un oggetto che si allontana dall'osservatore con la luce che diminuisce la propria energia. Similmente, un \"redshift\" gravitazionale \u00e8 associato alla luce emessa da una sorgente situata in un campo gravitazionale pi\u00f9 intenso (ad esempio una stella di neutroni) quando la si osserva da un campo gravitazionale pi\u00f9 debole (ad esempio la Terra), mentre ovviamente il \"blueshift\" gravitazionale \u00e8 prodotto dalla situazione opposta, cio\u00e8 la emissione di onde elettromagnetiche in un campo gravitazionale pi\u00f9 debole e l'osservazione in un campo gravitazionale pi\u00f9 grande.\nOrigine dello spostamento e formule.\nLo spostamento verso il rosso della luce emessa da una sorgente, come gi\u00e0 discusso, pu\u00f2, secondo i modelli attuali della fisica, essere causato da tre fenomeni:\nSecondo un modello alternativo, lo spostamento verso il rosso degli spettri delle galassie lontane si pu\u00f2 spiegare con l'effetto Compton e il \"bremsstrahlung\".\nNella relativit\u00e0 generale si possono ricavare diverse formule importanti inerenti il redshift per alcune geometrie particolari dello spazio tempo, come sintetizzato nella tabella sotto. In tutti i casi il modulo dello spostamento (il valore di formula_1) non dipende dalla lunghezza d'onda.\nEffetto Doppler.\nCome gi\u00e0 descritto in precedenza, se una sorgente si muove verso un osservatore si verifica uno spostamento verso il blu, mentre se si allontana si \u00e8 in presenza di un \"redshift\". Tale fenomeno, valido per tutte le onde elettromagnetiche, viene spiegato grazie all'effetto Doppler, ragion per cui viene chiamato effetto \"Doppler relativistico\".\nSe l'osservatore si allontana dalla sorgente con velocit\u00e0 formula_16 tale che sia formula_16\u226aformula_9 il redshift \u00e8 dato da\nNell'effetto Doppler classico la frequenza della sorgente non \u00e8 modificata a dispetto dell'apparente diminuzione della stessa.\nUna trattazione pi\u00f9 esauriente del \"redshift\" Doppler rende necessaria la considerazione di effetti relativistici connessi al moto di sorgenti con velocit\u00e0 prossime a quella della luce. In tal caso bisogna considerare infatti la dilatazione dei tempi della relativit\u00e0 ristretta e modificare la formula riportata sopra inserendo il fattore di Lorentz formula_21 nella formula dell'effetto Doppler, ottenendo (unicamente per i moti lungo la congiungente)\nTale fenomeno fu osservato per la prima volta nel 1938 da Herbert E. Ives e G. R. Stilwell nel cosiddetto esperimento di Ives-Stilwell.\nSi noti che il fattore di Lorentz dipende unicamente dal modulo della velocit\u00e0, pertanto il \"redshift\" associato non dipende dall'orientazione delle sorgenti in movimento. Al contrario la parte classica della formula dipende dalla proiezione del moto della sorgente lungo la congiungente, il che porta a risultati diversi per orientazioni diverse. Se formula_23 \u00e8 l'angolo tra la direzione del moto relativo e la direzione di emissione nel sistema di riferimento dell'osservatore, la forma completa dell'effetto Doppler relativistico \u00e8\ne per moti che si svolgono interamente lungo la congiungente (formula_25) l'equazione si riduce a\nNel caso in cui formula_27 nel sistema di riferimento dell'osservatore, si ottiene il cosiddetto \"redshift\" trasversale\nUn tale spostamento verso il rosso si misura anche se l'oggetto non si allontana dall'osservatore. Inoltre, ogni qualvolta la sorgente sia in moto verso l'osservatore con una componente trasversale al moto allora ci sar\u00e0 una certa velocit\u00e0 a cui la dilatazione del tempo canceller\u00e0 il \"blueshift\" previsto e a velocit\u00e0 pi\u00f9 elevate la sorgente in avvicinamento si sposter\u00e0 verso il rosso.\nEspansione dello spazio.\nNella prima parte del XX secolo ci furono le prime misure di spostamenti sia verso il rosso che verso il blu prodotti da galassie situate oltre la Via Lattea effettuate da scienziati come Slipher, Hubble e molti altri. Una prima interpretazione associ\u00f2 tali fenomeni a moti casuali, ma pi\u00f9 tardi Hubble scopr\u00ec una relazione approssimata tra l'aumento del \"redshift\" e l'aumento della distanza fra le galassie. Quasi subito i teorici si resero conto che tali osservazioni potevano essere spiegate da un meccanismo riscontrato in alcune soluzioni cosmologiche delle Equazioni di campo di Einstein della relativit\u00e0 generale. La legge di Hubble, che lega il \"redshift\" alla distanza, si rende necessaria in tutti i modelli che coinvolgono un'espansione metrica dello spazio. Come risultato, la lunghezza d'onda della luce che si propaga attraverso uno spazio in espansione si allunga, dando vita al \"redshift\" cosmologico.\nSi fa distinzione tra un \"redshift\" che si verifica in un contesto cosmologico e quello locale prodotto per effetto Doppler da oggetti nelle vicinanze. Quello cosmologico, piuttosto che essere conseguenza delle velocit\u00e0 relative, le quali sono vincolate alle leggi della relativit\u00e0 ristretta, \u00e8 conseguenza di una propriet\u00e0 globale della metrica dello spazio-tempo in cui i fotoni si muovono. Un'interpretazione \u00e8 che lo spazio stesso si espanda; come conseguenza, la distanza tra due galassie pu\u00f2 presentare un aumento di oltre formula_29.\nDerivazione matematica.\nLa descrizione matematica di tale effetto pu\u00f2 essere ottenuta attraverso le equazioni della relativit\u00e0 generale riguardanti un universo isotropo e in espansione.\nPer fare ci\u00f2 si sfrutta l'equazione della geodetica per un'onda elettromagnetica\ndove\nPer un osservatore che guarda la cresta di un'onda di luce a una posizione formula_37 ad un tempo formula_38, tale cresta \u00e8 stata emessa al tempo formula_39 nel passato e a una distanza formula_40. Integrando su tutta la traiettoria percorsa dalla luce sia nello spazio che nel tempo otteniamo\nIn generale la lunghezza d'onda della luce non \u00e8 la stessa nelle due posizioni spazio-temporali considerate a causa dei cambiamenti nelle propriet\u00e0 della metrica. All'emissione, l'onda aveva una lunghezza formula_42. La cresta successiva viene emessa ad un tempo\nL'osservatore vede tale cresta di lunghezza d'onda formula_44 arrivare a un tempo\nPoich\u00e9 la cresta successiva viene emessa sempre da formula_40 e viene osservata da formula_37, si pu\u00f2 scrivere\nIl secondo membro delle due equazioni integrali sopra \u00e8 identico, per cui\nIn seguito ad alcuni passaggi matematici\nSi trova che:\nPer variazioni del tempo molto piccole il fattore di scala \u00e8 approssimativamente costante nel tempo, per cui si pu\u00f2 portarlo fuori dagli integrali. Si ottiene quindi\nche pu\u00f2 essere scritta come\nSfruttando la definizione di \"redshift\" data sopra si ottiene l'equazione\nIn un universo in espansione il fattore di scala cresce in maniera monotona col tempo, per cui formula_1 \u00e8 positivo e le galassie distanti sono spostate verso il rosso.\nUtilizzando il modello dell'espansione dell'Universo si pu\u00f2 collegare il \"redshift\" all'et\u00e0 di un oggetto osservato attraverso la cosiddetta relazione \"Redshift - Tempo cosmico\". Sia formula_56 il rapporto di densit\u00e0\ncon formula_58 densit\u00e0 critica che segna la linea di demarcazione tra un Universo in espansione e uno che, alla fine, collasser\u00e0. Tale densit\u00e0 \u00e8 di circa tre atomi di idrogeno per metro cubo. Per ampi redshift si trova che\ndove formula_60 \u00e8 l'odierna costante di Hubble e formula_1 \u00e8 il redshift.\nDistinzione tra effetti locali e cosmologici.\nPer \"redshift\" cosmologici di formula_62 ci si discosta molto dalla Legge di Hubble standard, a causa di spostamenti verso il rosso o verso il blu aggiuntivi dovuti all'effetto Doppler causato dai moti peculiari delle galassie relativamente alle altre.\nIl \"redshift\" delle galassie include sia una componente dovuta ai moti peculiari (effetto Doppler) sia una dovuta all'espansione dell'universo. Quest'ultimo dipende dalla velocit\u00e0 di regressione con una modalit\u00e0 che varia a seconda del modello scelto per descrivere l'espansione stessa, il che \u00e8 notevolmente diverso da come il redshift Doppler dipenda dalla velocit\u00e0 locale. Nel descrivere come il redshift si originasse dall'espansione dell'universo, Edward Robert Harrison disse: \"La luce lascia una galassia, la quale \u00e8 stazionaria nella sua regione locale dello spazio, e alla fine viene ricevuta da osservatori anch'essi stazionari nella propria locale regione di spazio. Tra la galassia e l'osservatore la luce attraversa vaste regioni in cui lo spazio \u00e8 in espansione. Come conseguenza, tutte le lunghezze d'onda della luce aumentano a causa dell'espansione stessa.\"\nLa letteratura spesso utilizza l'espressione \"Redshift Doppler\" invece di \"Redshift cosmologico\" per descrivere il \"redshift\" delle galassie causato dall'espansione dello spazio-tempo, ma il redshift cosmologico non pu\u00f2 essere ricavato sfruttando le equazioni dell'effetto Doppler relativistico (relativit\u00e0 ristretta); cos\u00ec infatti formula_63 \u00e8 proibito, mentre \u00e8 possibile per il \"redshift\" cosmologico, perch\u00e9 lo spazio che separa gli oggetti pu\u00f2 espandersi pi\u00f9 velocemente della luce. Matematicamente, il punto di vista secondo il quale \"le galassie distanti si allontanino\" o il punto di vista secondo cui \"lo spazio tra le galassie sia in espansione\" \u00e8 semplicemente un fatto di cambio di coordinate e richiede l'utilizzo della metrica di Friedmann-Robertson-Walker.\nSe l'universo si stesse contraendo invece che espandendo allora non vedremmo le galassie distanti spostate verso il rosso bens\u00ec verso il blu.\nRedshift gravitazionale.\nLa teoria della relativit\u00e0 generale prevede la dilatazione del tempo in un pozzo gravitazionale. Ci\u00f2 va sotto il nome di Redshift gravitazionale o Redshift di Einstein.\nI redshift gravitazionali furono proposti come spiegazione del \"redshift\" dei quasar negli anni sessanta, ma oggi questa spiegazione \u00e8 rifiutata dalla maggior parte degli astrofisici.\nSi pu\u00f2 ricavare una prima formula approssimata del \"redshift\" gravitazionale a partire dall'espressione dell'energia potenziale gravitazionale\ne dalla definizione di \"redshift\" gravitazionale, secondo la quale un fotone che emerge dal campo gravitazionale, prodotto per esempio da una stella, perde energia e quindi presenta uno spostamento verso il rosso che dipende dalla intensit\u00e0 del campo gravitazionale misurata nel punto in cui si trova il fotone.\nDall'espressione relativistica dell'energia\nsi ricava l'ipotetica massa equivalente del fotone:\nda cui si ricava l'espressione dell'energia di un fotone in un campo gravitazionale:\nQuindi, un fotone prodotto per esempio sulla superficie di una stella di massa M, che si muove ad una distanza r nel campo gravitazionale della stessa, avr\u00e0 un'energia pari alla differenza fra quella iniziale, si pone formula_68, e quella dissipata nel campo gravitazionale formula_69:\nda cui l'espressione dell'effetto doppler gravitazionale:\nda cui quella del redshift gravitazionale:\nIn realt\u00e0, la derivazione teorica di tale effetto discende dalla soluzione di Schwarzschild delle equazioni di campo di Einstein e conduce alla seguente formula (esatta) del \"redshift\" associata ad un fotone che viaggia in un campo gravitazionale generato da una massa a simmetria sferica, irrotazionale e priva di carica\ndove\nLa soluzione ottenuta partendo dall'energia potenziale gravitazionale coincide con lo sviluppo di Taylor arrestato al primo ordine per la variabile\nSi pu\u00f2 arrivare all'equazione esatta anche attraverso la relativit\u00e0 ristretta e l'assunzione del principio di equivalenza, senza ricorrere alla teoria della relativit\u00e0 generale.\nL'effetto prodotto \u00e8 davvero piccolo, ma misurabile sulla Terra attraverso l'effetto M\u00f6ssbauer e fu rilevato per la prima volta nell'esperimento di Pound\u2013Rebka. In ogni caso, \u00e8 vicino ad un buco nero, e in particolare all'avvicinarsi di un oggetto all'orizzonte degli eventi, che il \"redshift\" diventa infinito.\nOsservazioni in astronomia.\nIl \"redshift\" osservato in astronomia pu\u00f2 essere misurato perch\u00e9 gli spettri di emissione e assorbimento degli atomi sono distinti e a noi ben noti grazie ad esperimenti spettroscopici. Quando si effettua la misura del \"redshift\" di linee di emissione e assorbimento di un singolo oggetto astronomico si trova che formula_1 \u00e8 sorprendentemente costante. Ci\u00f2 pu\u00f2 essere spiegato, sebbene oggetti distanti risultino confusi e le linee leggermente allargate, attraverso movimenti termici o meccanici della sorgente. Per queste e altre ragioni, gli astronomi concordano nell'affermare che il \"redshift\" che viene osservato \u00e8 dovuto alla combinazione delle tre forme descritte di \"redshift\". Altre ipotesi o tentativi di spiegazioni non sono in genere considerati plausibili.\nUna misura di spettroscopia richiede una sufficiente intensit\u00e0 luminosa misurata, quindi in molti casi ci deve accontentare di una misura fotometrica, che rileva la luminosit\u00e0 degli oggetti lontani attraverso dei filtri ottici e quindi pu\u00f2 essere utilizzata anche per sorgenti di debole intensit\u00e0. Se quindi gli unici dati a disposizione sono fotometrici (come ad esempio il Campo profondo di Hubble o il Campo ultra profondo di Hubble) gli astronomi fanno affidamento su una tecnica per la misura di \"redshift\" fotometrici; in tal caso, per via di vari fattori, tra cui la necessaria assunzione della natura dello spettro alla sorgente, gli errori possono arrivare anche a formula_80, e sono molto meno affidabili rispetto alle misure spettroscopiche per le quali \u00e8 necessario potere campionare un sufficiente intervallo di frequenze (corrispondenti ad una sufficiente tonalit\u00e0 di un colore). Tuttavia la fotometria ci permette almeno di avere una caratterizzazione qualitativa di un \"redshift\".\nOsservazioni locali.\nPer gli oggetti all'interno della Via Lattea gli spostamenti osservati sono sempre in relazione alla componente della velocit\u00e0 del corpo lungo la congiungente l'osservatore e il corpo stesso. Tali spostamenti verso il rosso e il blu hanno permesso agli astronomi di misurare velocit\u00e0 e di parametrizzare le masse di stelle orbitanti nelle binarie spettroscopiche, come gi\u00e0 fece per primo nel 1868 l'astronomo William Huggins. Allo stesso modo, i piccoli \"redshift\" e \"blueshift\" rilevati nelle misure spettroscopiche concernenti una singola stella hanno fatto s\u00ec che gli astronomi potessero studiare la presenza di sistemi planetari attorno ad altre stelle, oltre che effettuare misure differenziali di \"redshift\" molto dettagliate durante i transiti planetari per determinare precisi parametri orbitali.\nAltre misure estremamente dettagliate di spostamento verso il rosso sono sfruttate in eliosismologia per studiare in maniera precisa lo spostamento della fotosfera del Sole.\nIl \"redshift\" \u00e8 stato usato anche per le prime misure di velocit\u00e0 di rotazione dei pianeti,velocit\u00e0 di nubi interstellari, la rotazione delle galassie e la dinamica dei dischi di accrescimento nelle stelle di neutroni e nei buchi neri che mostrano sia un \"redshift\" Doppler che gravitazionale. In aggiunta, la temperatura di vari oggetti che emettono o assorbono pu\u00f2 essere ottenuta attraverso misure dell'allargamento Doppler, ossia un \"redshift\" o \"blueshift\" su una singola linea di emissione o assorbimento. Misurando l'allargamento della riga a 21 cm dell'idrogeno neutro da direzioni differenti gli astronomi hanno ottenuto le velocit\u00e0 di recessione di gas interstellari, le quali a loro volta forniscono la velocit\u00e0 di rotazione della Via Lattea. Misure simili sono state effettuate su altre galassie come Andromeda.\nOsservazioni extragalattiche.\nGli oggetti pi\u00f9 lontani mostrano uno spostamento verso il rosso maggiore in accordo alla legge di Hubble. Il \"redshift\" pi\u00f9 elevato, corrispondente alla distanza pi\u00f9 grande e alla et\u00e0 pi\u00f9 vecchia \u00e8 quello della radiazione cosmica di fondo, con un valore di circa formula_81 (formula_82 corrisponde al presente) e mostra lo stato dell'Universo circa 13,8 miliardi di anni fa , cio\u00e8 379000 anni dopo il momento iniziale del Big Bang.\nPer galassie pi\u00f9 distanti di quelle del Gruppo Locale, ma entro un migliaio di megaparsec, lo spostamento verso il rosso \u00e8 approssimativamente proporzionale alla loro distanza, un fatto scoperto da Edwin Hubble e conosciuto come legge di Hubble. Poich\u00e9 lo spostamento verso il rosso \u00e8 causato dal movimento della sorgente (o dall'espansione dello spazio che separa osservatore e sorgente), il significato \u00e8 che pi\u00f9 distanti sono le galassie, pi\u00f9 velocemente si allontanano da noi.\nLa legge di Hubble \u00e8 una relazione lineare tra distanza e \"redshift\", ma assume che la velocit\u00e0 di espansione dell'Universo sia costante. Quando l'Universo era pi\u00f9 giovane la velocit\u00e0 di espansione (e quindi la \"costante\" di Hubble) era pi\u00f9 grande. Quindi, per le galassie pi\u00f9 distanti, la cui luce ha dovuto viaggiare per molto pi\u00f9 tempo per giungere fino a noi, l'approssimazione di velocit\u00e0 di espansione costante va a decadere e la legge di Hubble diventa una relazione integrale non lineare e dipendente dalla storia della velocit\u00e0 di espansione a partire dall'emissione della luce dalla galassia in questione. Si possono dunque sfruttare le osservazioni della relazione distanza-spostamento verso il rosso per determinare la storia di espansione dell'Universo e quindi il contenuto di materia ed energia.\nSebbene si creda che la velocit\u00e0 di espansione dell'Universo sia andata continuamente diminuendo dal Big Bang, recenti osservazioni della relazione sopra citata suggeriscono che, in tempi relativamente recenti, tale velocit\u00e0 abbia addirittura iniziato ad aumentare.\nRedshift pi\u00f9 alti.\nAttualmente, gli oggetti noti che presentano i pi\u00f9 alti spostamenti verso il rosso sono le galassie e i corpi che producono esplosioni di raggi gamma.\nI dati pi\u00f9 affidabili sono quelli spettroscopici e il pi\u00f9 alto spostamento verso il rosso confermato, ottenuto con rilevazioni spettroscopiche, \u00e8 quello della galassia GN-z11, e vale formula_83, corrispondente a 400 milioni di anni dopo il Big Bang. Il record precedente \u00e8 di UDFy-38135539, con formula_84, ossia 600 milioni di anni dopo il Big Bang.\nLa quasar pi\u00f9 distante conosciuta fino al 2017, ULAS J1120+0641, ha un \"redshift\" di formula_85. Mentre la quasar scoperta da Eduardo Ba\u00f1ados della Carnegie Institution for Science, di Pasadena in California, e colleghi di una collaborazione internazionale, tra i quali anche Roberto Decarli dell\u2019Istituto nazionale di astrofisica di Bologna, ULAS J1342+0928, ha un redshift di formula_86.\nGli EROs (\"extremely red objects\"), ossia oggetti estremamente rossi sono sorgenti astronomiche di radiazioni che emettono nel rosso e nel vicino infrarosso. Possono essere galassie \"starbust\" o galassie ellittiche molto spostate verso il rosso con una popolazione stellare molto pi\u00f9 vecchia (e quindi pi\u00f9 verso il rosso). Gli oggetti pi\u00f9 rossi degli EROs sono chiamati HEROs (\"Hyper extremely red objects\").\nCi sono eventi caratterizzati da redshift elevatissimi previsti dai fisici, ma non rilevati fino ad ora, come la radiazione cosmica di fondo di neutrini, proveniente da circa due secondi dopo il Big Bang (a cui corrisponde un \"redshift\" formula_87) e la radiazione cosmica di fondo gravitazionale (formula_88).\nEffetti dall'ottica fisica o dal trasferimento radiativo.\nLe interazioni e i fenomeni studiati nella fisica ottica e nel trasferimento radiativo possono produrre delle modifiche nelle lunghezze d'onda e nelle frequenze della radiazione elettromagnetica. Tali cambiamenti sono da ricondurre ad un vero e proprio trasferimento di energia a porzioni di materia o ad altri fotoni, e possono essere originati da effetti di coerenza o dalla dispersione della radiazione elettromagnetica sia da particelle elementari cariche che da fluttuazioni nell'indice di rifrazione in un dielettrico come accade nel fenomeno del whistler.\nA volte si fa riferimento a tali fenomeni come spostamenti verso il rosso o verso il blu; ciononostante, in astrofisica le interazioni tra luce e materia che producono un trasferimento di energia del campo elettromagnetico vengono classificate come fenomeni di \"arrossamento\" (in inglese \"reddening\") piuttosto che come \"redshift\", con cui si descrive tutta la gamma di fenomeni trattati fino ad ora.\nNell'astronomia interstellare \u00e8 possibile vedere un arrossamento dello spettro del visibile a causa di un processo chiamato arrossamento interstellare; in maniera analoga lo scattering di Rayleigh \u00e8 responsabile sia del colore blu del cielo che del colore rosso che assumono nuvole e altri oggetti durante l'alba o il tramonto. In questi casi non si \u00e8 in presenza di uno spostamento verso il rosso perch\u00e9, negli oggetti \"arrossati\", le linee spettroscopiche non sono spostate verso altre lunghezze d'onda; inoltre c'\u00e8 un'ulteriore attenuazione e distorsione della luce a causa di un processo di \"scattering\" dei fotoni.\nImplicazioni cosmologiche.\nLo spostamento verso il rosso \u00e8 stato il primo e pi\u00f9 longevo strumento d'indagine cosmologica a disposizione di fisici e astronomi: ha permesso di misurare l'Universo, di valutarne l'accelerazione, l'et\u00e0 e la densit\u00e0 media. Ha permesso di elaborare lo scenario di \"universo in espansione\" attualmente visto come standard, il quale, estrapolato indietro nel tempo, porta a una singolarit\u00e0, un punto nel tempo dove tutte le distanze erano nulle. La teoria che descrive questi avvenimenti \u00e8 quella del Big Bang. Si pensa per\u00f2 che una teoria, ancora sconosciuta, della gravit\u00e0 quantistica inizierebbe ad operare prima che le distanze diventino precisamente zero. Ad esempio, nella teoria delle stringhe, al di sotto della lunghezza di Planck pari a circa formula_89, la repulsione tra le stringhe stesse diventa pi\u00f9 alta di qualsiasi effetto gravitazionale.\nSempre grazie al \"redshift\" sono state accettate dalla maggior parte della comunit\u00e0 scientifica le teorie dell'inflazione. Tuttavia, i dati della missione WMAP hanno rivelato, nelle armoniche della radiazione di fondo, valori stranamente bassi per le armoniche di quadrupolo e ottupolo, e per quelle di ordine 40 e 200, oltre all'allineamento delle prime due con parametri terrestri, del sistema solare e dell'ammasso locale. Queste anomalie sono imputabili ad errori di misurazione, ad assorbimenti non considerati o ad un fenomeno sconosciuto. Gli errori sembrano esclusi dal parziale conforto delle anomalie nei dati di COBE, anche se migliori stime si avranno con le prossime missioni. Ugualmente i fenomeni di assorbimento locali, per varie ragioni, sembrano da escludere. L'indagine resta quindi aperta, e non si esclude la revisione dei modelli cosmologici attuali.\nIl \"redshift\" e la variazione delle costanti fisiche.\nUn'interessante considerazione \u00e8 che, al momento attuale, le righe spettrali sono state finora misurate in maniera relativa, e non assoluta. Alcuni fisici hanno per\u00f2 fatto notare che misurazioni assolute delle righe spettrali potrebbero rivelare eventuali cambiamenti in \u03b1, la costante di struttura fine: se questa fosse variata nel tempo, alcune righe tipiche di assorbimento sarebbero a frequenze inferiori, altre a frequenze maggiori, e inoltre alcune righe multiple avrebbero differenti spaziature; questo comportamento sarebbe dunque un'ottima prova della variazione di \u03b1. Nel 2005, le prime misurazioni al riguardo hanno dato risultati contrastanti, e la questione resta aperta.\nNote.\n 47 ^Cos'\u00e8 il redshift?, https://www.cosmored.it/2021/02/15/cose-il-redshift/"}
{"id": "18847", "revid": "2", "url": "https://it.wikipedia.org/wiki?curid=18847", "title": "Redshift", "text": ""}
{"id": "18853", "revid": "287204", "url": "https://it.wikipedia.org/wiki?curid=18853", "title": "ZOO", "text": "Il termine \u00e8 generalmente riferito a \nma pu\u00f2 anche indicare:"}
{"id": "18859", "revid": "465169", "url": "https://it.wikipedia.org/wiki?curid=18859", "title": "72 (numero)", "text": "Settantadue (cf. latino \"septuaginta duo\", greco \"\u03b4\u03cd\u03bf \u03ba\u03b1\u1f76 \u1f11\u03b2\u03b4\u03bf\u03bc\u03ae\u03ba\u03bf\u03bd\u03c4\u03b1\") \u00e8 il numero naturale dopo il 71 e prima del 73."}
{"id": "18873", "revid": "599013", "url": "https://it.wikipedia.org/wiki?curid=18873", "title": "Orbita", "text": "In fisica, unorbita \u00e8 il percorso incurvato seguito da oggetto attorno ad un corpo nello spazio a causa della gravitazione esercitata da questo, ad esempio l'orbita di un pianeta attorno al centro di un sistema stellare, come il sistema solare. Le orbite dei pianeti sono normalmente ellittiche.\nL'attuale comprensione della meccanica del moto orbitale \u00e8 basata sulla teoria della relativit\u00e0 generale di Albert Einstein, che spiega come la gravit\u00e0 sia dovuta alla curvatura dello spazio-tempo, con orbite che seguono le geodetiche. Per comodit\u00e0 di calcolo, la relativit\u00e0 \u00e8 di solito approssimata con la legge di gravitazione universale, basata sulle leggi di Keplero relative al moto dei pianeti.\nStoria.\nStoricamente, i moti apparenti dei pianeti sono stati prima spiegati geometricamente (senza riferimenti alla gravit\u00e0) in termini di epicicli, vale a dire la sommatoria di numerosi movimenti circolari. Questa teoria prediceva il percorso dei pianeti abbastanza accuratamente, fino a quando Giovanni Keplero non dimostr\u00f2 che il moto dei pianeti era in realt\u00e0 ellittico.\nNel modello geocentrico del sistema solare si utilizzavano le sfere celesti per spiegare il moto apparente dei pianeti nel cielo in termini di sfere perfette o di anelli. Dopo che il moto dei pianeti fu misurato pi\u00f9 accuratamente, si dovettero aggiungere meccanismi teorici come i deferenti e gli epicicli. Anche se il modello era in grado di predire con precisione la posizione dei pianeti nel cielo, nel tempo occorreva un numero sempre maggiore di epicicli, che lo facevano diventare sempre pi\u00f9 macchinoso.\nLe basi per la moderna comprensione delle orbite sono state formulate per la prima volta da Keplero, i cui risultati sono compendiati nelle tre leggi del moto planetario. In primo luogo, egli scopr\u00ec che le orbite dei pianeti del nostro sistema solare sono ellittiche, non circolari (o epicicloidali) come si era precedentemente creduto, e che il Sole non si trova al centro delle orbite, bens\u00ec in uno dei due fuochi. In secondo luogo, scopr\u00ec che la velocit\u00e0 orbitale di ciascun pianeta non \u00e8 costante, ma dipende dalla sua distanza dal Sole. In terzo luogo, Keplero trov\u00f2 un rapporto comune tra le propriet\u00e0 orbitali di tutti i pianeti in orbita attorno al Sole. Per i pianeti, i cubi delle loro distanze dal Sole sono proporzionali ai quadrati dei loro periodi orbitali. Giove e Venere, per esempio, sono lontani dal Sole rispettivamente 5,2 e 0,723 ua circa, i loro periodi orbitali sono di 11,86 e 0,615 anni circa. La proporzionalit\u00e0 \u00e8 data dal fatto che il rapporto di Giove, 5,2\u00b3/11,86\u00b2, \u00e8 praticamente uguale a quello di Venere, 0,723\u00b3/0,615\u00b2, in accordo con la relazione.\nIsaac Newton dimostr\u00f2 che le leggi di Keplero sono derivabili dalla sua teoria della gravitazione universale e che, in generale, le orbite di corpi soggetti alla forza di gravit\u00e0, ipotizzando una propagazione istantanea di quest'ultima, sono delle sezioni coniche. Newton dimostr\u00f2 inoltre che per una coppia di corpi le dimensioni delle orbite sono inversamente proporzionali alle loro masse, e che i corpi ruotano attorno al loro centro di massa comune. Quando un corpo \u00e8 molto pi\u00f9 massiccio dell'altro, \u00e8 conveniente approssimare considerando il centro di massa coincidente con il centro del corpo pi\u00f9 massiccio.\nAlbert Einstein fu in grado di dimostrare che la gravit\u00e0 \u00e8 dovuta alla curvatura dello spazio-tempo, rendendo non pi\u00f9 necessaria l'ipotesi di una gravit\u00e0 che si propaga istantaneamente. Nella teoria della relativit\u00e0, le orbite seguono traiettorie geodetiche che si avvicinano di molto ai calcoli di Newton. Tuttavia vi sono differenze che possono essere utilizzate per determinare quale teoria descrive la realt\u00e0 in modo pi\u00f9 accurato. In sostanza tutte le prove sperimentali che permettono di distinguere tra le teorie concordano con la teoria della relativit\u00e0, ma le differenze con la meccanica newtoniana sono di solito molto piccole (salvo che per campi gravitazionali molto forti e velocit\u00e0 molto elevate). Il primo calcolo della distorsione relativistica riguard\u00f2 la velocit\u00e0 dell'orbita di Mercurio e la forza del campo gravitazionale solare, in quanto questi due valori sono sufficienti a causare variazioni negli elementi orbitali di Mercurio.\nTuttavia, la soluzione di Newton \u00e8 ancora utilizzata per molti progetti a breve termine, poich\u00e9 \u00e8 molto pi\u00f9 facile da usare.\nDescrizione.\nOrbite planetarie.\nIn un sistema planetario, i pianeti, i pianeti nani, gli asteroidi, le comete e i detriti spaziali orbitano il centro di massa seguendo orbite ellittiche. Una cometa in una traiettoria parabolica o iperbolica attorno a un baricentro non \u00e8 gravitazionalmente legata alla stella e pertanto non \u00e8 considerata appartenente al sistema planetario della stella. Corpi gravitazionalmente legati a uno dei pianeti in un sistema planetario, ossia i satelliti naturali o quelli artificiali, seguono orbite attorno a un baricentro vicino a quel pianeta.\nA causa delle reciproche perturbazioni gravitazionali, le eccentricit\u00e0 delle orbite planetarie variano nel tempo. Mercurio, il pianeta pi\u00f9 piccolo del sistema solare, ha l'orbita pi\u00f9 eccentrica. All'epoca attuale, Marte ha la seconda maggior eccentricit\u00e0, mentre quelle minori appartengono a Venere e a Nettuno.\nQuando due oggetti orbitano l'uno attorno all'altro, il periapside \u00e8 il punto in cui i due oggetti sono pi\u00f9 vicini tra loro, mentre l'apoapside \u00e8 il punto in cui sono pi\u00f9 lontani. (termini pi\u00f9 specifici sono utilizzati per corpi specifici. Ad esempio, il perigeo e l'apogeo sono la parte pi\u00f9 bassa e pi\u00f9 alta di un'orbita attorno alla Terra, mentre il perielio e l'afelio sono i punti pi\u00f9 vicini e pi\u00f9 lontani di un'orbita attorno al Sole.)\nIn un'orbita ellittica, il centro di massa del sistema orbitante-orbitato \u00e8 in un fuoco di entrambe le orbite, con niente presente nell'altro fuoco. Quando un pianeta si avvicina al periapside, il pianeta aumenta la propria velocit\u00e0. Quando un pianeta si avvicina all'apoapside, la sua velocit\u00e0 diminuisce.\nMeccanismo di un'orbita.\nCi sono alcuni modi comuni per comprendere le orbite:\nCome esempio di un'orbita attorno a un pianeta, il modello \"palla di cannone di Newton\" pu\u00f2 rivelarsi utile. Si tratta di un esperimento mentale, in cui sulla cima di un'alta montagna un cannone \u00e8 in grado di sparare una palla orizzontalmente a varie velocit\u00e0. Gli effetti dell'attrito atmosferico sulla palla vengono ignorati.\nSe il cannone spara la palla con una bassa velocit\u00e0 iniziale, la traiettoria della palla curva verso il basso e colpisce il suolo (A). Aumentando la velocit\u00e0 iniziale, la palla colpisce il terreno in un punto pi\u00f9 lontano (B) dal cannone, poich\u00e9 mentre la palla sta ancora cadendo verso il suolo, il terreno si sta sempre pi\u00f9 incurvando rispetto a essa (vedi primo punto, in alto). Tutti questi moti sono effettivamente orbite in senso tecnico, stanno descrivendo la porzione di un percorso ellittico attorno al centro di gravit\u00e0 ma, colpendo la Terra, l'orbita viene interrotta.\nSe la palla di cannone viene sparata con sufficiente velocit\u00e0 iniziale, il terreno si incurva sotto di essa, almeno tanto quanto la palla cade, cos\u00ec che questa non riesce pi\u00f9 a toccare il suolo. Essa si trova ora in quella che potrebbe essere definita un'orbita non interrotta, o di circumnavigazione. Per ogni specifica combinazione di altezza sopra il centro di gravit\u00e0 e di massa del pianeta, c'\u00e8 una specifica velocit\u00e0 iniziale (non influenzata dalla massa della palla, che si presume essere molto piccola rispetto a quella della Terra) che produce un'orbita circolare, come mostrato in (C).\nCon velocit\u00e0 iniziali sempre maggiori, si ottengono orbite ellittiche: una \u00e8 mostrata in (D). Se lo sparo avviene al di sopra della superficie della Terra, come mostrato, si avranno orbite ellittiche anche a velocit\u00e0 pi\u00f9 basse; queste saranno pi\u00f9 vicine alla Terra in un punto mezza orbita pi\u00f9 in l\u00e0 del cannone.\nA una velocit\u00e0 specifica, detta velocit\u00e0 di fuga, di nuovo dipendente dall'altezza dello sparo e dalla massa del pianeta, un'orbita aperta come (E) \u00e8 una traiettoria parabolica. A velocit\u00e0 ancora pi\u00f9 alta, l'oggetto seguir\u00e0 una serie di traiettorie iperboliche. Da un punto di vista pratico, in entrambi questi tipi di traiettoria l'oggetto \"si libera\" della gravit\u00e0 del pianeta, \"allontanandosi nello spazio\".\nIl rapporto tra le velocit\u00e0 di due oggetti con massa in movimento pu\u00f2 essere pertanto suddiviso in quattro categorie con relative sottocategorie:\nVale la pena di notare che i razzi reali lanciati da terra, al fine di superare l'atmosfera (che ha un effetto frenante) nel pi\u00f9 breve tempo possibile, in un primo momento vanno in verticale, quindi si rigirano per volare tangenzialmente a terra al di sopra dell'atmosfera.\nPoi, sono le loro orbite che li mantengono al di sopra dell'atmosfera. Se un'orbita ellittica dovesse incontrare una zona di aria densa, l'oggetto perderebbe velocit\u00e0, rientrando (cio\u00e8 cadendo).\nSpecifiche di un'orbita.\nSono richiesti sei parametri per specificare l'orbita kepleriana di un corpo. Ad esempio, i tre numeri che descrivono la posizione iniziale del corpo e i tre valori per la sua velocit\u00e0 descriveranno un'orbita unica che pu\u00f2 essere calcolata sia in avanti sia indietro. Tuttavia, i parametri solitamente utilizzati sono leggermente diversi.\nI parametri orbitali (o elementi kepleriani) sono i seguenti:\nIn linea di principio, una volta che gli elementi orbitali di un corpo sono noti, la sua posizione pu\u00f2 essere calcolata in avanti e indietro per un tempo indeterminato. Tuttavia, oltre alla gravit\u00e0, altre forze intervengono a perturbare le orbite, quindi gli elementi orbitali cambiano nel tempo.\nPrincipi della dinamica.\nIn molti casi gli effetti relativistici possono essere trascurati, e i principi della dinamica forniscono una descrizione molto accurata del moto. L'accelerazione di ciascun corpo \u00e8 pari alla sommatoria delle forze gravitazionali su di esso divisa per la sua massa, mentre la forza gravitazionale tra ogni coppia di corpi \u00e8 proporzionale al prodotto delle loro masse e diminuisce inversamente con il quadrato della distanza tra loro. Secondo questa approssimazione newtoniana, per un sistema di due masse puntiformi (o corpi sferici), influenzati soltanto dalla loro mutua gravitazione (problema dei due corpi), le orbite possono essere calcolate con esattezza. Se il corpo pi\u00f9 pesante \u00e8 molto pi\u00f9 massiccio dell'altro, come nel caso di un satellite o di una piccola luna che orbitano un pianeta o della Terra in orbita attorno al Sole, \u00e8 accurato oltre che comodo descrivere il moto in un sistema di coordinate centrato sul corpo pi\u00f9 pesante: possiamo dire che il corpo pi\u00f9 leggero \u00e8 in orbita attorno a quello pi\u00f9 pesante. Nel caso in cui le masse dei due corpi siano paragonabili, \u00e8 ancora utilizzabile una soluzione newtoniana esatta, qualitativamente simile al caso di masse dissimili, centrando il sistema di coordinate sul centro di massa dei due.\nL'energia \u00e8 associata ai campi gravitazionali. Un corpo fermo lontano da un altro pu\u00f2 compiere del lavoro esterno se viene tirato verso di esso, e quindi ha un'energia potenziale gravitazionale. Poich\u00e9 \u00e8 necessario del lavoro per separare due corpi contro la forza di gravit\u00e0, la loro energia potenziale gravitazionale aumenta quando vengono separati, e diminuisce quando si avvicinano. Per masse puntiformi l'energia gravitazionale diminuisce senza limiti quando si avvicinano a separazione nulla; quando le masse si trovano a distanza infinita \u00e8 convenzionale (oltre che comodo) considerare zero l'energia potenziale, e quindi negativa (poich\u00e9 diminuisce da zero) per distanze finite pi\u00f9 piccole.\nNel caso di due corpi, un'orbita \u00e8 una sezione conica. L'orbita pu\u00f2 essere aperta (l'oggetto non ritorna mai) o chiusa (quando ritorna), in base all'energia totale (cinetica + potenziale) del sistema. Nel caso di un'orbita aperta, la velocit\u00e0 in ogni posizione dell'orbita \u00e8 almeno la velocit\u00e0 di fuga per quella posizione, mentre nel caso di un'orbita chiusa, \u00e8 sempre minore di essa. Poich\u00e9 l'energia cinetica non \u00e8 mai negativa, adottando la convenzione standard di considerare per distanze infinite un'energia potenziale nulla, le orbite chiuse hanno un'energia totale negativa, le traiettorie paraboliche ne hanno una nulla, e le orbite iperboliche ne hanno una positiva.\nUn'orbita aperta ha la forma di un'iperbole, se la velocit\u00e0 \u00e8 maggiore della velocit\u00e0 di fuga, o di una parabola se la velocit\u00e0 \u00e8 esattamente la velocit\u00e0 di fuga. I corpi si avvicinano per un attimo, curvano l'uno intorno all'altro all'incirca nel momento di massimo avvicinamento, e quindi si separano nuovamente per sempre. Questo pu\u00f2 essere il caso di alcune comete che provengono dal di fuori del sistema solare.\nUn'orbita chiusa ha la forma di un'ellisse. Nel caso particolare in cui il corpo orbitante \u00e8 sempre alla stessa distanza dal centro, l'orbita ha la forma di un cerchio. In caso contrario, il punto in cui il corpo orbitante \u00e8 pi\u00f9 vicino alla Terra \u00e8 il perigeo, chiamato periapside quando l'orbita \u00e8 attorno a un corpo diverso dalla Terra. Il punto in cui il satellite \u00e8 pi\u00f9 lontano dalla Terra si chiama apogeo. La linea tracciata dal periapside all'apoapside \u00e8 la linea degli apsidi, che \u00e8 anche l'asse maggiore dell'ellisse.\nI corpi orbitanti in orbite chiuse ripetono il loro percorso dopo un periodo fisso di tempo. Questo movimento \u00e8 descritto dalle leggi empiriche di Keplero, che possono essere derivate matematicamente da quelle di Newton. Le leggi di Keplero possono essere formulate come segue:\nSi noti che mentre un'orbita chiusa attorno a un punto materiale o a un corpo sferico con un campo gravitazionale \u00e8 un'ellisse chiusa che ripete esattamente e indefinitamente lo stesso percorso, gli effetti dovuti alla non perfetta sfericit\u00e0 della Terra o gli effetti relativistici faranno s\u00ec che la forma dell'orbita si discoster\u00e0 da quella di un'ellisse chiusa, caratteristica del moto di due corpi. Le soluzioni al problema dei due corpi furono pubblicate da Newton nel Principia nel 1687. Nel 1912, \"Karl Fritiof Sundman\" svilupp\u00f2 una serie infinita convergente che risolve il problema dei tre corpi; tuttavia, la convergenza avviene cos\u00ec lentamente da essere in pratica di scarsa utilit\u00e0. Salvo casi particolari, come i punti di Lagrange, non esiste alcun metodo per risolvere le equazioni del moto di un sistema con quattro o pi\u00f9 corpi.\nInvece, le orbite con molti corpi possono essere approssimate con precisione arbitraria. Queste approssimazioni assumono due forme:\nPerturbazioni orbitali.\nUna perturbazione orbitale si verifica quando una forza o un impulso molto pi\u00f9 piccoli della forza complessiva o dell'impulso medio del corpo principale, agendo dall'esterno rispetto ai due corpi orbitanti, provoca un'accelerazione che, nel tempo, modifica i parametri dell'orbita.\nPerturbazioni radiali, dirette e trasversali.\nUn piccolo impulso radiale dato a un corpo in orbita cambia l'eccentricit\u00e0 ma non il periodo orbitale (al primo ordine). Un impulso diretto o retrogrado (cio\u00e8 un impulso applicato nella direzione del moto orbitale) modifica sia l'eccentricit\u00e0 sia il periodo orbitale. In particolare, un impulso diretto al periapside fa aumentare l'altezza dell'apoapside e viceversa, mentre un impulso retrogrado fa il contrario. Un impulso trasversale (al di fuori del piano orbitale) provoca la rotazione del piano orbitale senza modificare il periodo o l'eccentricit\u00e0. In tutti i casi, un'orbita chiusa intersecher\u00e0 ancora il punto della perturbazione.\nDecadimento di un'orbita.\nSe un oggetto orbita attorno a un corpo planetario con un'atmosfera significativa, la sua orbita pu\u00f2 decadere a causa della resistenza fluidodinamica. In particolare, a ogni periapside l'oggetto subisce la resistenza atmosferica perdendo energia. Ogni volta l'orbita diventa meno eccentrica (pi\u00f9 circolare) in quanto l'oggetto perde energia cinetica proprio quando tale energia \u00e8 al suo massimo. Ci\u00f2 \u00e8 simile al rallentamento di un pendolo nel punto pi\u00f9 basso: il punto pi\u00f9 alto dell'oscillazione del pendolo si abbassa. A ogni successivo rallentamento, un maggiore percorso dell'orbita viene influenzato dall'atmosfera, rendendo quindi l'effetto pi\u00f9 pronunciato. Alla fine l'effetto diventa cos\u00ec grande che l'energia cinetica massima non \u00e8 pi\u00f9 sufficiente a riportare l'orbita al di sopra dello strato dove c'\u00e8 resistenza atmosferica. Quando ci\u00f2 accade, l'oggetto descrive rapidamente una spirale verso il basso intersecando il corpo centrale.\nL'influenza dell'atmosfera pu\u00f2 variare di parecchio. Durante un massimo solare, l'atmosfera della Terra oppone resistenza fino a cento chilometri pi\u00f9 in alto che durante un minimo solare.\nAlcuni satelliti con lunghi cavi tether possono subire un decadimento orbitale a causa della resistenza elettromagnetica del campo magnetico terrestre. All'incontro con il campo magnetico, il filo agisce come un generatore, facendo fluire gli elettroni da un capo all'altro. Nel filo, pertanto, l'energia orbitale si converte in calore.\n\u00c8 possibile agire artificialmente su un'orbita tramite l'uso di motori a razzo, che modificano l'energia cinetica del corpo in qualche punto del suo percorso, convertendo l'energia chimica o quella elettrica. A questo modo diventa pi\u00f9 facile cambiare la forma e l'orientamento dell'orbita.\nUn altro metodo per modificare artificialmente un'orbita \u00e8 tramite l'uso di vele solari o di vele magnetiche. Queste forme di propulsione non richiedono alcun propellente n\u00e9 energia diversa da quella del Sole, e possono quindi essere usate indefinitamente.\nIl decadimento orbitale pu\u00f2 verificarsi anche a causa delle forze di marea per oggetti al di sotto dell'orbita sincrona rispetto al corpo che stanno orbitando. La gravit\u00e0 dell'oggetto orbitante solleva dei rigonfiamenti equatoriali nel primario; poich\u00e9 al di sotto dell'orbita sincrona l'oggetto orbitante si muove pi\u00f9 rapidamente rispetto alla rotazione del corpo, i rigonfiamenti rimangono indietro di un piccolo angolo rispetto all'oggetto. La gravit\u00e0 dei rigonfiamenti \u00e8 leggermente sfasata rispetto all'asse primario-satellite, e ha quindi una componente nella direzione del moto del satellite. Il rigonfiamento pi\u00f9 vicino rallenta l'oggetto pi\u00f9 di quanto lo acceleri quello pi\u00f9 lontano, e di conseguenza l'orbita decade. Viceversa, la gravit\u00e0 del satellite sui rigonfiamenti esercita una coppia di forze sul primario accelerandone la rotazione. I satelliti artificiali sono troppo piccoli per avere effetti di marea sui pianeti attorno ai quali orbitano, mentre alcune lune del sistema solare stanno subendo un decadimento orbitale a causa di questo meccanismo. La luna pi\u00f9 interna di Marte, Phobos, rappresenta un buon esempio: si prevede che entro 50 milioni di anni impatter\u00e0 la superficie di Marte o che si frammenter\u00e0 formando un anello.\nSchiacciamento di un corpo sferico.\nL'analisi standard dei corpi in orbita presuppone che essi siano costituiti da sfere uniformi o, pi\u00f9 in generale, da gusci concentrici ciascuno dei quali di densit\u00e0 uniforme. Si pu\u00f2 dimostrare che tali corpi sono gravitazionalmente equivalenti a dei punti materiali.\nTuttavia, nel mondo reale, i corpi ruotano, e ci\u00f2 produce uno schiacciamento dei poli della sfera rispetto al suo equatore, fenomeno che distorce il campo gravitazionale e che gli fornisce un momento di quadrupolo che risulta significativo a distanze paragonabili al raggio del corpo in questione.\nCorpi gravitanti multipli.\nGli effetti di altri corpi che fanno sentire l'influenza della propria gravit\u00e0 possono essere significativi. Per esempio, l'orbita della Luna non pu\u00f2 essere accuratamente descritta senza tener conto dell'azione della gravit\u00e0 solare oltre che di quella terrestre. Nonostante queste perturbazioni, in prima approssimazione si pu\u00f2 dire che i corpi hanno orbite ragionevolmente stabili attorno a un pianeta pi\u00f9 massiccio, a condizione che siano in orbita ben all'interno della sfera di Hill di tale pianeta.\nQuando vi sono pi\u00f9 di due corpi gravitanti, il problema viene indicato come un problema degli n-corpi. La maggior parte di tali problemi non hanno una soluzione in forma chiusa, anche se alcuni casi particolari sono stati formulati.\nAstrodinamica.\nL'astrodinamica \u00e8 l'applicazione della balistica e della meccanica celeste ai problemi pratici relativi al moto dei razzi e di altri veicoli spaziali. Il movimento di questi oggetti \u00e8 normalmente calcolato in base ai principi della dinamica e alla legge di gravitazione universale. \u00c8 una disciplina fondamentale nell'ambito della progettazione e del controllo delle missioni spaziali. La meccanica celeste tratta pi\u00f9 ampiamente le dinamiche orbitali dei sistemi sotto l'influenza della forza di gravit\u00e0, come i veicoli spaziali e i corpi celesti naturali come i sistemi stellari, i pianeti, le lune e le comete. La meccanica orbitale si occupa delle traiettorie dei veicoli spaziali, delle manovre orbitali, delle variazioni al piano dell'orbita. Ha il compito, inoltre, di prevedere i risultati delle manovre di propulsione nei viaggi interplanetari.\nClassificazione.\nIn base all'energia posseduta dal corpo le orbite possono essere chiuse e periodiche oppure aperte e non periodiche.\nIn base all'inclinazione rispetto al piano equatoriale un'orbita pu\u00f2 essere:\nIn base all'utilizzo pratico nell'ambito dei satelliti artificiali, possono essere definite anche:\nIn base all'altitudine rispetto alla Terra:\nVelocit\u00e0 orbitale in un'orbita circolare terrestre.\nLo studio del movimento ovvero delle orbite dei corpi astronomici, naturali e artificiali, \u00e8 compito dell'astrodinamica.\nConsideriamo un corpo di massa \"m\" che si muove su un'orbita circolare a una distanza \"r\" dal centro della Terra (ovvero a una quota \"h = r - RT\", dove \"RT\" \u00e8 il raggio della Terra). Tale corpo \u00e8 soggetto alla forza di gravit\u00e0\nessendo \"G\" = 6,674 \u00d7 10\u221211 N (m/kg)\u00b2 la costante di gravitazione universale e \"M\" = 5,9 \u00d7 1024 kg la massa della Terra.\nIl corpo su una traiettoria circolare di raggio \"r\" \u00e8 soggetto alla forza centripeta pari a\nessendo \"v\" la velocit\u00e0 tangenziale.\nPerch\u00e9 il corpo continui a percorrere l'orbita circolare, la forza di gravit\u00e0 deve uguagliare la forza centripeta, \"Fg = Fc\":\nSemplificando \"m\" e \"r\" e risolvendo rispetto a \"v\" si ottiene:\nLa figura a fianco rappresenta il grafico della velocit\u00e0 tangenziale in funzione del raggio dell'orbita, per orbite intorno alla Terra.\nTenendo conto che la velocit\u00e0 tangenziale \u00e8 legata al periodo orbitale dalla relazione\n\u00e8 possibile esprimere \"T\" in funzione di \"r\", ottenendo\nQuesta non \u00e8 altro che la terza legge di Keplero. La costante \"K\" che compare nella terza legge \u00e8 quindi definita da\nLa terza legge di Keplero permette quindi di determinare l'altezza di un'orbita geostazionaria, cio\u00e8 un'orbita equatoriale il cui periodo \u00e8 pari al giorno siderale della Terra, \"Trot\" = 23 h 56 min 4,09 s = 86\u00a0164,09 s:\nche corrisponde a un'altezza di 35\u00a0790\u00a0km sopra l'equatore."}
{"id": "18880", "revid": "399", "url": "https://it.wikipedia.org/wiki?curid=18880", "title": "La Rioja (Spagna)", "text": "La Rioja \u00e8 una provincia e una comunit\u00e0 autonoma della Spagna settentrionale. Il suo capoluogo \u00e8 Logro\u00f1o. Altre citt\u00e0 della regione sono: Calahorra, Arnedo, Haro, San Asensio e N\u00e1jera.\nGeografia.\nConfina con i Paesi Baschi (provincia di \u00c1lava) a nord, con la Navarra ad est e a nord-est, con l'Aragona (provincia di Saragozza) a sud-est, e con la Castiglia e Le\u00f3n a sud e ad ovest (province di Soria a sud e di Burgos a ovest). \nIl fiume Ebro scorre attraverso questa regione, cos\u00ec come il R\u00edo Oja, dal quale prende il nome.\nStoria.\nPrima dell'arrivo dei Romani nel II secolo a.C., la regione era abitata da trib\u00f9 celtibere: i Beroni si trovavano lungo la valle dell'Ebro; i Pelendoni nell'area montuosa e i Vasconi in alcune zone della \"Rioja Baja\". All'inizio dell'VIII secolo la regione fu invasa dai musulmani.\nA partire dal X secolo il territorio dell'attuale Rioja fu conteso tra i Re di Navarra e quelli di Castiglia. Nel 1173 la regione venne annessa alla Castiglia. \nNel 1833 il territorio negli attuali confini fu organizzato all'interno della Castiglia come provincia di Logro\u00f1o. \nNel 1980, nell'ambito della riorganizzazione che fece seguito alla transizione democratica della Spagna, La Rioja fu staccata dalla Castiglia e costituita in comunit\u00e0 autonoma, a causa della sua peculiarit\u00e0 economica, rispetto alle regioni circostanti. \nPopolazione.\nLa Rioja \u00e8 la seconda pi\u00f9 piccola tra le comunit\u00e0 autonome spagnole ed ha la popolazione pi\u00f9 bassa; una buona met\u00e0 delle sue 174 municipalit\u00e0 ha popolazioni inferiori ai 200 abitanti. Quasi met\u00e0 dei suoi cittadini vive nel capoluogo.\nEconomia.\nLa Rioja \u00e8 famosa per la sua produzione di vini rinomati.\nIl PIL pro capite de La Rioja \u00e8 di (2010), simile a quello delle Marche ()."}
{"id": "18887", "revid": "125974222", "url": "https://it.wikipedia.org/wiki?curid=18887", "title": "Fu\u00dfball-Club Gelsenkirchen-Schalke 04", "text": "Il Fu\u00dfball-Club Gelsenkirchen-Schalke 04, meglio noto come Schalke 04, o semplicemente Schalke, \u00e8 una societ\u00e0 polisportiva tedesca di Gelsenkirchen, nella Renania Settentrionale-Vestfalia.\nMilita in 2. Bundesliga, seconda serie del campionato tedesco di calcio.\nNel suo palmar\u00e8s annovera 7 campionati, vinti tutti prima dell'istituzione della Bundesliga, 5 Coppe di Germania, 1 Coppa di Lega tedesca e 1 Supercoppa di Germania, 1 Coppa UEFA, 2 Coppe Intertoto. Dal 2001 disputa le partite interne alla Veltins-Arena. Vi \u00e8 col una sentita rivalit\u00e0, infatti le due squadre disputano il cosiddetto derby della Ruhr.\nIl club \u00e8 attivo altres\u00ec in altri sport quali la pallacanestro, la pallamano, l'atletica leggera, tennistavolo, sport invernali e eSport. La dicitura \"04\" si deve all'anno di fondazione del club, il 1904. La societ\u00e0 visse il suo apice negli anni '30 e '40 del XX secolo. Con membri risulta, al giugno 2018, il secondo club sportivo tedesco per numero di affiliati.\nStoria.\nOrigini.\nIl club fu fondato il 4 maggio 1904 con il nome di \"Westfalia Schalke\" da un gruppo di studenti di scuola superiore e all'inizio vestiva il rosso e il giallo. La squadra non riusc\u00ec a guadagnare l'accesso alla \"Westdeutscher Spielverband\" e continu\u00f2 a giocare come molte delle \"associazioni non riconosciute\" di cui pullulava il calcio tedesco alle sue origini.\nNel 1912, dopo vari tentativi andati a vuoto di entrare nella lega ufficiale, si fuse con il club ginnico \"Schalker Turnverein 1877\" allo scopo di facilitare l'ingresso di quest'ultima compagine. L'accordo rimase in essere fino al 1915, quando l\"'SV Westfalia Schalke\" fu ristabilito come club indipendente. La separazione si rivel\u00f2 momentanea e nel 1919 le due societ\u00e0 si unirono nuovamente a formare il \"Turn- und Sportverein Schalke 1877\". Il nuovo club vinse il suo primo trofeo, la Schalke Kreisliga, nel 1923. Fu in questo periodo che i giocatori e i sostenitori dello Schalke furono soprannominati \"Die Knappen\" \u2013 che in tedesco antico significa \"I Minatori\" \u2013 poich\u00e9 molti giocatori e tifosi dello Schalke lavoravano nelle miniere di carbone di Gelsenkirchen.\nNel 1924 la squadra di calcio si separ\u00f2 ancora una volta dal club ginnico, questa volta portando con s\u00e9 il presidente del club. Assunto il nome di \"FC Schalke 04\", il club adott\u00f2 le uniformi blu e bianche anche oggi utilizzate, e cos\u00ec nacque il secondo soprannome della squadra: \"Die K\u00f6nigsblauen\"\" (\"I Blu Reali\"). L'anno seguente divenne la squadra locale egemone, grazie ad uno stile di gioco originale, fatto di passaggi corti e rapidi. Questo sistema in seguito sarebbe diventato famoso con il nome di \"Schalker Kreisel\" (trottola roteante). Nel 1927 questo tipo di gioco condusse la formazione nelle zone alte della Gauliga Ruhr, poi in seconda divisione e infine nella prima fase delle finali nazionali.\nL'ascesa nazionale.\nIl club, ormai popolare, costru\u00ec un nuovo stadio, il \"Gl\u00fcckauf-Kampfbahn\", nel 1928 e si vide riconosciuto il supporto della citt\u00e0 cambiando nome in \"FC Gelsenkirchen-Schalke 04\". Vinse il suo primo campionato della Germania nel 1929, ma l'anno dopo fu sanzionata per aver oltrepassato i limiti salariali stabiliti dalla federazione e, in un'epoca in cui la professionalizzazione nello sport non era ben vista, le fu proibito di disputare il campionato per quasi un anno e mezzo. Tuttavia il divieto ebbe poco impatto sulla popolarit\u00e0 del club: nella prima partita dopo la sanzione, giocata contro il Fortuna D\u00fcsseldorf nel giugno 1931, la squadra port\u00f2 nel suo stadio ben 70.000 spettatori.\nCon la riorganizzazione del calcio tedesco ad opera del Terzo Reich nel 1933, lo Schalke si trov\u00f2 a giocare nella Gauliga Westfalen, una delle sedici prime divisioni istituite per rimpiazzare le innumerevoli leghe regionali e locali, ciascuna delle quali rivendicava lo status di massima serie. Dopo molti anni di dominio regionale lo Schalke si impose finalmente all'attenzione nazionale con il raggiungimento della finale del campionato tedesco di quell'anno. Il match contro il D\u00fcsseldorf si concluse con una sconfitta per 3-0. Quel risultato fu il preludio al decennio pi\u00f9 ricco di successi nella storia della squadra: dal 1933 al 1942 il club comparve in 14 finali nazionali su 18 - 10 nel campionato tedesco e 8 nel \"Tschammerpokal\", antesignano dell'odierna Coppa di Germania.\nIl periodo 1934-1942 in campionato.\nIl primo titolo nazionale dello Schalke arriv\u00f2 nel 1934 grazie alla vittoria per 2-1 contro il favorito Norimberga. L'anno dopo la squadra difese il titolo contro lo , che fu battuto per 6-4. Il club salt\u00f2 la finale del 1936, ma fece la sua comparsa nelle finali nazionali per ciascuno dei sei anni successivi, uscendone vittorioso negli anni 1937, 1939, 1940 e 1942. Tre di queste finali nazionali le gioc\u00f2 contro squadre austriache \u2013 Admira Vienna, Rapid Vienna e First Vienna \u2013 le quali giocavano nella Gauliga Ostmark tedesca dopo l'annessione dell'Austria al Reich nel 1938.\nI \"K\u00f6nigsblauen\" fecero anche frequenti comparse nella finale dello Tschammerpokal, ma qui ebbero meno fortuna. Persero infatti la prima Tschammerpokal venendo sconfitti per 2-0 dal Norimberga nel 1935 e furono superati anche nelle finali degli anni 1936, 1941 e 1942. La loro unica vittoria nella Coppa giunse nel 1937 contro il D\u00fcsseldorf.\nPer dodici stagioni, dal 1933 al 1945, lo Schalke inanell\u00f2 una serie record impressionante, vincendo 162 delle 189 partite disputate in Gauliga, pareggiandone 21 e perdendone soltanto 6. Nel corso della lunga cavalcata segn\u00f2 924 gol, subendone soltanto 145. Dal 1935 al 1939 rimase imbattuto in campionato. Il dominio del club durante questo periodo lo port\u00f2 a essere additato ad esempio della \"nuova Germania\" dalla propaganda nazista, nonostante molti giocatori discendessero da immigrati polacchi, su tutti le due stelle della squadra, Fritz Szepan ed Ernst Kuzorra.\nSecondo alcune fonti, Adolf Hitler era un tifoso dello Schalke 04.\nDopoguerra.\nCon la Germania nel caos verso la fine della seconda guerra mondiale lo Schalke gioc\u00f2 solamente due partite nel 1945. Con la guerra rinunci\u00f2 a giocare regolarmente e per un certo tempo continu\u00f2 ad essere una squadra forte. Cos\u00ec stabil\u00ec un record di scarto per una partita di campionato, dopo un roboante 20-0 contro lo SpVgg Herten, ma questo dato, pi\u00f9 che rivelare la potenza della squadra, la dice lunga su come il calcio tedesco si fosse indebolito. Il livello di gioco dello Schalke cal\u00f2 drasticamente e il massimo che pot\u00e9 raggiungere nella nuova Oberliga Ovest del 1947 fu un sesto posto. Entro due anni quel piazzamento si sarebbe trasformato in un dodicesimo posto. Bisogna attendere la met\u00e0 degli anni cinquanta perch\u00e9 lo Schalke ritorni al suo antico splendore. Fin\u00ec terzo in una serrata lotta a tre per la conquista della Oberliga West del 1954, che si decise all'ultima giornata. L'anno seguente si qualific\u00f2 per la finale della Coppa di Germania, ma perse per 3-2 contro il Karlsruhe. Nel 1958 arriv\u00f2 il settimo titolo tedesco, dopo la vittoria per 3-0 contro l'. Ancora oggi \u00e8 quello l'ultimo titolo vinto dalla squadra.\nL'ingresso nella Bundesliga.\nLo Schalke continu\u00f2 a giocare bene negli anni immediatamente precedenti alla formazione della Bundesliga, la nuova lega professionistica tedesca, nel 1963, riuscendo a classificarsi tra le prime quattro per un certo numero di stagioni. Questi risultati gli fruttarono la selezione tra le sedici squadre ammesse al campionato di prima serie.\nI primi anni in Bundesliga furono difficili. Nel 1965 evit\u00f2 la retrocessione soltanto grazie all'allargamento del campionato a diciotto squadre e alla vittoria in un girone di spareggio contro il Karlsruhe e l'Hertha Berlino. Segu\u00ec una serie di piazzamenti nelle zone basse della graduatoria, prima di un notevole miglioramento che culmin\u00f2 in un secondo posto finale dietro al Bayern Monaco nel 1972, dopo aver guidato la classifica per la maggior parte della stagione. Nello stesso anno lo Schalke vinse la Coppa di Germania per la seconda volta nella sua storia.\nLo scandalo della Bundesliga del 1971.\nNonostante il miglioramento nei risultati i semi di un nuovo e clamoroso capovolgimento erano gi\u00e0 stati gettati. Nel 1971 in Bundesliga scoppi\u00f2 uno scandalo: giocatori e dirigenti di varie squadre furono accusati di aver intascato tangenti. Le indagini dimostrarono che lo Schalke aveva perso volontariamente per 1-0 contro l' nella partita del 17 maggio valida per la ventottesima giornata. Conseguentemente furono squalificati a vita alcuni giocatori dello Schalke, tra cui tre calciatori - Klaus Fischer, \"Stan\" Libuda e Klaus Fichtel - che a quei tempi avevano vestito la maglia della nazionale tedesca. Anche se le squalifiche vennero poi tramutate in pene dai sei mesi ai due anni, lo scandalo ebbe profonde ripercussioni su quella che sarebbe diventata di l\u00ec a poco una delle squadre egemoni nella Germania degli anni settanta.\nCrisi e risorgimento.\nNel 1973 il club si trasfer\u00ec al Parkstadion, impianto da 70 000 posti costruito appositamente per il Mondiale del 1974. Sulla scia dello scandalo le prestazioni della squadra furono mutevoli. Nel 1977 riusc\u00ec a ottenere un altro secondo posto, a un solo punto dal Borussia M\u00f6nchengladbach campione.\nNei primi anni ottanta i \"Knappen\" attraversarono dei problemi e, retrocessi, giocarono in seconda serie nelle stagioni 1981-1982 e 1983-1984. Ritornarono in massima divisione nel 1984 e, dopo un'altra retrocessione nel 1988, disputano la Bundesliga ininterrottamente dal 1991-1992. Nel 1987 Papa Giovanni Paolo II era divenuto membro onorario del club dopo aver celebrato la messa al Parkstadion. \nNel 1995-1996 la squadra raggiunse il terzo posto in Bundesliga, qualificandosi cos\u00ec alla Coppa UEFA per la prima volta dal 1977. La stagione 1996-1997 si apr\u00ec con il superamento dei trentaduesimi di finale di Coppa UEFA contro il , alla fine di settembre. Due settimane dopo, nell'ottobre 1996, ci fu l'avvicendamento in panchina tra il partente Berger e l'allenatore olandese Huub Stevens, ex tecnico del Roda. Lo Schalke, che poteva contare su giocatori di valore come Jens Lehmann, Olaf Thon, Andreas M\u00fcller, Michael B\u00fcskens, Ji\u0159\u00ed N\u011bmec, Ingo Anderbr\u00fcgge, Martin Max e Youri Mulder, prosegu\u00ec il cammino in Coppa UEFA, eliminando ai sedicesimi, agli ottavi e ai quarti di finale e in semifinale il ai tempi supplementari, approdando cos\u00ec alla doppia finale contro la favorita . L'atto conclusivo del torneo, l'ultimo giocato in doppio turno prima dell'introduzione, dall'anno seguente, della finale unica della competizione, vide gli uomini di Stevens prevalere per 1-0 il 7 maggio 1997 in casa e soccombere per 1-0 il 21 maggio al Meazza, ma aggiudicarsi il trofeo per 4-1 ai tiri di rigore. Resta questo il pi\u00f9 grande traguardo nella storia del club.\nLo Schalke tra le grandi di Germania.\nDurante gli anni novanta e i primi anni del XXI secolo lo Schalke and\u00f2 incontro a una positiva trasformazione in una moderna organizzazione sportiva di stampo commerciale e si afferm\u00f2 come una delle squadre di vertice della Bundesliga. Nel 2000-2001 e nel 2001-2002 vinse due Coppe di Germania consecutive e ottenne due secondi posti in Bundesliga nel 2000-2001 e nel 2004-2005. Il secondo posto del 2001 fu un duro colpo per i tifosi dei \"K\u00f6nigsblauen\", dato che il Bayern, sfavorito dalla classifica alla vigilia dell'ultima giornata, riusc\u00ec ad aggiudicarsi il titolo in modo clamoroso, segnando un gol all'ultimo minuto di gioco dell'ultima partita, sul campo dell'Amburgo.\nNella stagione 2005-2006 lo Schalke si classific\u00f2 quarto in campionato e fu eliminato dalla UEFA Champions League nella fase a gironi, guadagnando comunque l'accesso alla Coppa UEFA come terzo classificato nel proprio raggruppamento di Champions. Raggiunse la semifinale di Coppa UEFA, dove fu eliminato dai futuri vincitori del Siviglia.\nNel 2006-2007 la squadra condusse a lungo la classifica della Bundesliga, giungendo alla penultima giornata con un punto di vantaggio sullo e vedendosi scavalcare dai riali a causa della sconfitta per 2-0 in trasferta nel derby contro il e della contemporanea vittoria per 3-2 dello Stoccarda sul campo del . Nell'ultimo turno la situazione non \u00e8 mutata, cos\u00ec lo Schalke dovette accontentarsi del secondo posto finale per la terza volta in sette anni. Nella stagione successiva lo Schalke giunse terzo, guadagnando l'accesso al terzo turno preliminare della UEFA Champions League.\nNell'annata 2008-2009 lo Schalke si piazz\u00f2 a met\u00e0 classifica, mancando cos\u00ec l'accesso alle coppe europee dopo alcuni anni; in campo internazionale fu eliminato dall'Atl\u00e9tico Madrid nel terzo turno preliminare di UEFA Champions League. La partita di andata, giocata alla Veltins-Arena, si chiuse con il punteggio di 1-0 e quella di ritorno, giocata allo stadio Vicente Calder\u00f3n, con il risultato di 4-0 per i madrileni. Lo Schalke retrocesse quindi in Coppa UEFA, dove fu eliminato nella fase a gruppi. Il nuovo allenatore Fred Rutten fu esonerato a marzo e sostituito da un trio composto da Mike Buskens, Youri Mulder e Oliver Reck.\nNel 2009-2010, sotto la guida di Felix Magath, la squadra comand\u00f2 a lungo la classifica del campionato, ma concluse il torneo al secondo posto, a cinque punti dal . \nNell'estate del 2010 la societ\u00e0 mise a segno tre grandi acquisti, ingaggiando prima Christoph Metzelder a parametro zero, poi Ra\u00fal, dopo che quest'ultimo aveva rescisso il contratto con il Real Madrid, e infine l'attaccante Klaas-Jan Huntelaar, prelevato dal per 14 milioni di euro. \nNella stagione 2010-2011, sotto la guida di Ralf Rangnick, lo Schalke elimin\u00f2 i campioni d'Europa dell'Inter ai quarti di finale della UEFA Champions League con i risultati di 2-5 all'andata a San Siro e 2-1 al ritorno a Gelsenkirchen, raggiungendo per la prima volta nella propria storia le semifinali della competizione, dove fu estromesso dagli inglesi del Manchester United con il punteggio complessivo di 6-1. Al buon percorso in Europa fece, per\u00f2, da contraltare un deludente campionato, nel quale lo Schalke 04 chiuse in quintultima posizione. Il 21 maggio vinse la Coppa di Germania battendo per 5-0 in finale il Duisburg. \nLa stagione 2011-2012 si apr\u00ec nel mese di luglio: battendo ai tiri di rigore i neo-campioni di Germania del , la squadra si aggiudic\u00f2 per la prima volta la Supercoppa di Germania. A settembre, tuttavia, l'allenatore Rangnick abbandon\u00f2 l'incarico per motivi personali. L'annata vide la squadra arrivare terza in campionato, con qualificazione alla fase a gironi di UEFA Champions League, mentre il cammino europeo della squadra di Gelsenkirchen si interruppe ai quarti di finale di Europa League ad opera dell'Athletic Bilbao. Per quanto concerne la coppa nazionale, lo Schalke non riusc\u00ec a ripetere il successo dell'anno prima, venendo eliminato agli ottavi di finale da una squadra di seconda divisione, il Karlsruhe.\nLa stagione 2012-2013 fu positiva: la squadra si piazz\u00f2 al quarto posto in classifica in Bundesliga, qualificandosi ancora alla UEFA Champions League. Durante il cammino in Champions, lo Schalke super\u00f2 il girone B come prima nel gruppo, lasciandosi dietro Arsenal, e , ma agli ottavi di finale fu eliminato dal Galatasaray, anche se il club tedesco fu la squadra che perse meno partite in tutto il torneo.\nNella stagione 2013-2014 la squadra allenata da Jens Keller, dopo essersi piazzata seconda nel girone con , e , raggiunse nuovamente gli ottavi di finale di UEFA Champions League, dove fu eliminata dal , poi vincitore del trofeo (i tedeschi rimediarono due sconfitte, per 1-6 in casa e per 3-1 al Bernab\u00e9u). In Coppa di Germania deluse ed usc\u00ec al primo turno, ma, dopo una prima parte di stagione sottotono, si riprese in campionato, malgrado numerosi infortuni gravi occorsi a Jefferson Farf\u00e1n e Klaas-Jan Huntelaar, grazie all'apporto di nuovi talenti emergenti quali Max Meyer e Leon Goretzka. Delle successive 17 partite ne vinse 11 e ne pareggi\u00f2 3, totalizzando 36 punti. Il terzo posto valse la terza qualificazione consecutiva alla UEFA Champions League, avvenimento mai verificatosi in precedenza nella storia del club.\nLa nuova crisi e la nuova caduta in seconda serie (dal 2014).\nNella stagione seguente, a causa degli scarsi risultati ottenuti nel girone di UEFA Champions League e in Coppa di Germania (dove arriv\u00f2 un'altra eliminazione molto precoce, contro un club di terza divisione), l'allenatore Keller fu sollevato dall'incarico gia nell'ottobre del 2014. Gli subentr\u00f2 Roberto Di Matteo. Grazie ad un grande recupero la squadra termin\u00f2 il campionato al sesto posto, valevole per la qualificazione all'Europa League. In UEFA Champions League il cammino dei tedeschi incroci\u00f2 quello di Chelsea, e . Grazie al secondo posto nel girone lo Schalke si qualific\u00f2 ancora una volta agli ottavi di finale, dove fu eliminato ancora una volta dal Real Madrid (sconfitta per 0-2 in casa e vittoria per 4-3 al Bernab\u00e9u).\nNell'annata 2015-2016 lo Schalke concluse quinto in campionato. Dalla Coppa di Germania fu estromesso al secondo turno contro il Borussia M\u00f6nchengladbach, mentre in Europa League, dopo aver vinto il proprio girone con 4 vittorie e 2 pareggi in 6 partite, cadde ai sedicesimi di finale, eliminato dallo .\nNella stagione 2016-2017 lo Schalke non and\u00f2 oltre il decimo posto in classifica in Bundesliga. In Coppa di Germania fu eliminato ai quarti di finale dal Bayern Monaco, in Europa League ai quarti di finale dall'. Markus Weinzierl fu esonerato alla fine della stagione e sostituito dall'italo-tedesco Domenico Tedesco, che a soli 31 anni divenne il pi\u00f9 giovane allenatore nella storia del club. Nell'annata seguente la squadra riusc\u00ec a piazzarsi seconda in campionato con 63 punti, 21 in meno del Bayern Monaco, mentre in Coppa di Germania fu eliminata in semifinale dall'Eintracht Francoforte poi vincitore del trofeo. Nella stagione seguente Tedesco debutt\u00f2 in UEFA Champions League: superato il girone come seconda classificata, la compagine biancobl\u00f9 fu eliminata malamente dal Manchester City con un netto 7-0 nella gara di ritorno, dopo la sconfitta per 2-3 subita all'andata in casa. Il 14 marzo 2019 Tedesco fu esonerato e sostituito da Huub Stevens all'indomani della disfatta in Champions, con la squadra quattordicesima in Bundesliga e ai quarti di finale di Coppa di Germania. Il piazzamento finale in campionato fu il quattordicesimo posto.\nIl momento difficile dello Schalke prosegu\u00ec anche nelle stagioni successive. Tra la diciottesima giornata della stagione 2019-2020 e la 15\u00b0 della stagione 2020-2021, la squadra collezion\u00f2 una striscia negativa di 30 partite senza vittorie. Malgrado il ritorno di giocatori come Sead Kola\u0161inac e Klaas-Jan Huntelaar nel mercato invernale del 2021, la situazione non miglior\u00f2 e lo Schalke, al termine di una stagione disastrosa, retrocesse aritmeticamente in Zweite Bundesliga a quattro giornate dal termine del campionato, dopo 30 stagioni consecutive di permanenza in massima serie.\nColori e simboli.\nSimboli ufficiali.\nStemma.\nLo stemma raffigura una grossa G (Gelsenkirchen) che racchiude la S di Schalke e 04 l'anno di fondazione (il 1904).\nInno.\n\"Blau und weiss wie lieb ich Dich\" (Bianco e blu come ti amo) e \"K\u00f6nigsblauer S04\" (Blu reale S04) sono i due inni ufficiali. \"Opa Pritschikowski\" \u00e8 anche un coro popolare tra i tifosi.\nStrutture.\nStadio.\nLo stadio di casa dello Schalke 04 \u00e8, dal 2001, la Veltins-Arena, impianto che pu\u00f2 contenere 61.481 spettatori.\nAd ogni modo la squadra gioca nella sua storia in almeno altri due impianti: prima nel Gl\u00fcckauf-Kampfbahn, che, inaugurato nel 1928 e tutt'oggi esistente, viene abbandonato solamente nel 1973; \u00e8 cos\u00ec testimone della maggior parte dei successi del club. Successivamente avviene invece il trasloco nel pi\u00f9 moderno Parkstadion: costruito in occasione dei Mondiali del 1974 ha ospitato anche incontri dell'Europeo 1988, oltre alla finale di andata della Coppa UEFA 1996-1997, giocata contro l'.\nIl Parkstadion viene poi parzialmente demolito, e dal 2001 viene utilizzato l'attuale impianto, uno dei pi\u00f9 moderni del mondo. Edificato in previsione dei Mondiali del 2006, nel quale \u00e8 noto come \"Arena AufSchalke\", \u00e8 stato anche sede della finale della UEFA Champions League 2003-2004. Da notare che nel 2010, in occasione della partita inaugurale del campionato mondiale di hockey su ghiaccio maschile, l'intero stadio \u00e8 stato riadattato a palazzetto del ghiaccio; in questa occasione si \u00e8 registrata la capienza record, 77.803 spettatori, sedicimila posti in pi\u00f9 rispetto a quella degli incontri di calcio.\nSociet\u00e0.\nSponsor.\nLa societ\u00e0 ha avuto i seguenti sponsor:\nImpegno nel sociale.\nDal 2008 \u00e8 attiva la fondazione \"Schalke hilft!\", che si occupa di portare aiuto alle persone in difficolt\u00e0 della regione.\nCollaborazioni.\nIl 26 aprile 2018 viene annunciata una partnership della durata di 5 anni tra Schalke 04 ed Hebei Fortune: la societ\u00e0 tedesca si impegna a prendersi cura della strategia di crescita delle giovanili dei partner cinesi con lo scopo di sviluppare i giovani talenti cinesi, usando come modello il coaching della Bundesliga.\nDall'agosto del 2021 al maggio del 2022, la societ\u00e0 si \u00e8 impegnata a portare avanti un progetto in collaborazione con l'International Soccer Academy, ospitando 21 ragazzi statunitensi di et\u00e0 compresa fra i 16 e i 18 anni nelle proprie strutture e seguendoli nel loro percorso di scambio culturale e sviluppo delle loro abilit\u00e0 calcistiche.\nSettore giovanile.\nIl settore giovanile dello Schalke 04, conosciuto anche come \"Die Knappenschmiede\" (traducibile letteralmente in \"La miniera\"), ha il suo principale serbatoio di reclutamento nel \"land\" della Renania Settentrionale-Vestfalia (di cui fa parte la stessa citt\u00e0 di Gelsenkirchen) ed \u00e8 organizzato in modo da aiutare i giovani atleti nel loro sviluppo, con programmi specializzati a seconda delle diverse fasce d'et\u00e0 e abilit\u00e0 individuali, e guidarli fino all'inserimento e all'esordio in prima squadra. Divise fin dal 2011 in due macro-sezioni (che comprendono, rispettivamente, le squadre dall'Under 9 all'Under 15 e quelle dall'Under 16 alla squadra B), le giovanili collaborano anche con diverse scuole della zona, fra cui la Gesamtschule Berger Feld, un centro di propriet\u00e0 della federazione tedesca situato vicino allo stadio della prima squadra.\nLa \"Knappenschmiede\" \u00e8 anche uno dei settori giovanili pi\u00f9 noti e qualificati in Germania e in Europa, avendo rappresentato il punto di partenza della carriera professionistica di molti giocatori tedeschi o internazionali di alto livello. La nazionale tedesca vincitrice della Coppa del mondo nel 2014 contava fra le sue fila ben quattro prodotti del vivaio bianco-blu: Manuel Neuer, che \u00e8 anche considerato uno dei portieri migliori di tutti i tempi, Benedikt H\u00f6wedes, Mesut \u00d6zil e Julian Draxler. Fra gli altri calciatori diventati famosi a livello nazionale e internazionale, si ricordano Tam\u00e1s Hajnal, Toni Tapalovi\u0107 (poi diventato allenatore dei portieri del Bayern Monaco, fra cui lo stesso Neuer), Mike Hanke, Christian Pander, Sebastian Boenisch, Ralf F\u00e4hrmann (che ha collezionato pi\u00f9 di 200 presenze con lo Schalke), Carlos Zambrano, Danny Latza (capitano della squadra fin dal suo ritorno nell'estate del 2021), Jo\u00ebl Matip, Sead Kola\u0161inac, Kaan Ayhan, Max Meyer, Timon Wellenreuther, Leroy San\u00e9, Thilo Kehrer, Weston McKennie, Malick Thiaw e Matthew Hoppe.\nAltre sezioni della societ\u00e0.\nLo Schalke 04 \u00e8 una societ\u00e0 polisportiva. Oltre al calcio esistono sezioni di pallacanestro, pallamano, atletica leggera e ping pong.\nDiffusione nella cultura di massa.\nNell'ottobre 2012 lo Schalke 04 ha ultimato il \"Fan Feld\", il cimitero per i suoi tifosi pi\u00f9 sfegatati. All'interno vi sono 1904 tombe disponibili (per ricordare la data di fondazione del club) e ciascun loculo costa non meno di 5406 euro.\nAllenatori.\nGli allenatori del club sono stati:\nCalciatori.\nHall of Fame.\nIl seguente \u00e8 l'elenco dei giocatori facenti parte della Hall of Fame presente sul sito ufficiale del club:\nPortiere:\nDifensori:\nCentrocampisti:\nAttaccanti:\nAllenatore:\nVincitori di titoli.\nI seguenti giocatori hanno ottenuto risultati di prestigio con le loro nazionali nel periodo di militanza nella societ\u00e0:\nPalmar\u00e8s.\nCompetizioni nazionali.\n16 trofei\nCompetizioni internazionali.\n4 trofei\nStatistiche e record.\nPartecipazione ai campionati e ai tornei internazionali.\nCampionati nazionali.\nDalla stagione 1933-1934 alla stagione 2020-2021 compresa, la squadra ha partecipato a:\nPartecipazione alle coppe europee.\nNelle competizioni europee lo Schalke 04 ha ottenuto contro i finlandesi dell'HJK la miglior vittoria in assoluto, un 6-1 nel ritorno dei play-off della Europa League 2011-2012, mentre la peggior sconfitta, un 7-0 esterno, \u00e8 avvenuta nel ritorno degli ottavi della UEFA Champions League 2018-2019 contro gli inglesi del .\nAlla stagione 2020-2021 il club ha ottenuto le seguenti partecipazioni ai tornei internazionali:\nStatistiche individuali.\nPer quanto riguarda le competizioni internazionali, Gerald Asamoah \u00e8 il giocatore con pi\u00f9 presenze totali, 63, mentre Klaas-Jan Huntelaar \u00e8 il miglior marcatore, avendo realizzato 31 reti durante tutta la sua militanza nel club.\nVengono riportati di seguito i calciatori per numero di presenze e gol con la maglia dello Schalke 04:\nTifoseria.\nGemellaggi e rivalit\u00e0.\nLa principale rivalit\u00e0 \u00e8 nei confronti del , il cosiddetto derby della Ruhr o \"Revierderby\", tuttavia sono sentiti in questo senso anche gli incontri con , Colonia e .\nI tifosi dello Schalke hanno invece forti rapporti di amicizia con 1.FC N\u00fcrnberg e Twente, , G\u00f3rnik Zabrze e Salernitana.\nOrganico.\nRosa 2021-2022.\n\"Aggiornata al 14 gennaio 2022.\"\nSquadra riserve.\nLa societ\u00e0 ha una squadra riserve denominata Fu\u00dfball-Club Gelsenkirchen-Schalke 04 II, che dalla stagione 2007-2008 milita nella Fu\u00dfball-Regionalliga, la quarta serie del campionato tedesco di calcio.\nIl suo staff tecnico \u00e8 composto dall'allenatore Bernhard Trares, dal suo vice Manfred Dubski e dal preparatore dei portieri Thomas Schlieck.\nGioca le sue gare interne al Mondpalast-Arena, stadio da 13.500 posti."}
{"id": "18888", "revid": "1812835", "url": "https://it.wikipedia.org/wiki?curid=18888", "title": "Effetto fotoelettrico", "text": "Nella fisica dello stato solido l'effetto fotoelettrico \u00e8 il fenomeno fisico di interazione radiazione-materia caratterizzato dall'emissione di elettroni da una superficie, solitamente metallica, quando questa viene colpita da una radiazione elettromagnetica, ossia da fotoni aventi una certa lunghezza d'onda.\nStoria.\nLa scoperta dell'effetto fotoelettrico va fatta risalire alla seconda met\u00e0 del XIX secolo e ai tentativi di spiegare la conduzione nei liquidi e nei gas. Nel 1887, Hertz, riprendendo e sviluppando gli studi di Schuster sulla scarica dei conduttori elettrizzati stimolata da una scintilla elettrica nelle vicinanze, si accorse che tale fenomeno \u00e8 pi\u00f9 intenso se gli elettrodi vengono illuminati con luce ultravioletta. Nello stesso anno, Wiedemann e Ebert stabilirono che la sede dell'azione di scarica \u00e8 l'elettrodo negativo e Hallwachs trov\u00f2 che la dispersione delle cariche elettriche negative \u00e8 accelerata se i conduttori vengono illuminati con luce ultravioletta.\nNei primi mesi del 1888, il fisico italiano Augusto Righi, nel tentativo di capire i fenomeni osservati, scopr\u00ec un fatto nuovo: una lastra metallica conduttrice investita da una radiazione UV si carica positivamente. Righi introdusse, per primo, il termine \"fotoelettrico\" per descrivere il fenomeno. Hallwachs, che aveva sospettato ma non accertato il fenomeno qualche mese prima di Righi, dopo qualche mese, dimostrava, indipendentemente dall'italiano, che non si trattava di trasporto, ma di vera e propria produzione di elettricit\u00e0.\nSulla priorit\u00e0 della scoperta tra i due scienziati si accese una disputa, riportata sulle pagine del Nuovo Cimento. La comunit\u00e0 scientifica tagli\u00f2 corto e risolse la controversia chiamando il fenomeno \"effetto Hertz-Hallwachs\". Fu poi Einstein, nel 1905, a darne l'interpretazione corretta, intuendo che l'estrazione degli elettroni dal metallo si spiegava molto pi\u00f9 coerentemente ipotizzando che la radiazione elettromagnetica fosse costituita da pacchetti di energia o quanti, poi denominati fotoni.\nL'ipotesi quantistica di Einstein non fu accettata per diversi anni da una parte importante della comunit\u00e0 scientifica, tra cui Hendrik Lorentz, Max Planck e Robert Millikan (vincitori del Premio Nobel per la fisica, rispettivamente, nel 1902, 1918 e 1923), secondo i quali la reale esistenza dei fotoni era un'ipotesi inaccettabile, considerato che nei fenomeni di interferenza le radiazioni elettromagnetiche si comportano come onde. L'iniziale scetticismo di questi grandi scienziati dell'epoca non deve sorprendere dato che perfino Max Planck, che per primo ipotizz\u00f2 l'esistenza dei quanti (anche se con riferimento agli atomi, che emettono e assorbono \"pacchetti di energia\"), ritenne, per diversi anni, che i quanti fossero un semplice artificio matematico e non un reale fenomeno fisico. Ma, successivamente, lo stesso Robert Millikan dimostr\u00f2 sperimentalmente l'ipotesi di Einstein sull'energia del fotone, e quindi dell'elettrone emesso, che dipende soltanto dalla frequenza della radiazione, e nel 1916 effettu\u00f2 uno studio sugli elettroni emessi dal sodio che contraddiceva la classica teoria ondulatoria di Maxwell.\nL'aspetto corpuscolare della luce fu confermato definitivamente dagli studi sperimentali di Arthur Holly Compton. Infatti il fisico statunitense nel 1921 osserv\u00f2 che, negli urti con gli elettroni, i fotoni si comportano come particelle materiali aventi energia e quantit\u00e0 di moto che si conservano; nel 1923, pubblic\u00f2 i risultati dei suoi esperimenti (effetto Compton) che confermavano in modo indiscutibile l'ipotesi di Einstein: la radiazione elettromagnetica \u00e8 costituita da quanti (fotoni) che interagendo con gli elettroni si comportano come singole particelle. Per la scoperta dell'effetto omonimo, Compton ricevette il premio Nobel nel 1927.\nPer i suoi studi sull'effetto fotoelettrico e la conseguente scoperta dei quanti di luce, Einstein ricevette il Premio Nobel per la fisica nel 1921.\nDescrizione.\nL'esperimento di Lenard.\nL'effetto fotoelettrico fu rivelato da Hertz nel 1887 nell'esperimento ideato per generare e rivelare le onde elettromagnetiche; in quell'esperimento, Hertz us\u00f2 uno spinterometro in un circuito accordato per generare onde e un altro circuito simile per rivelarle. Nel 1902 Lenard studi\u00f2 tale effetto, trovando che la luce incidente su una superficie metallica provoca l'emissione di elettroni, la cui energia non dipende dall'intensit\u00e0 della luce, ma dal suo colore, cio\u00e8 dalla frequenza.\nQuando la luce colpisce una superficie metallica pulita (il catodo \"C\") vengono emessi elettroni. Se alcuni di questi colpiscono l'anodo \"A\", si misura una corrente nel circuito esterno. Il numero di elettroni emessi che raggiungono l'anodo pu\u00f2 essere aumentato o diminuito rendendo l'anodo positivo o negativo rispetto al catodo.\nDetta \"V\" la differenza di potenziale tra \"A\" e \"C\", si pu\u00f2 vedere che solo da un certo potenziale in poi (detto \"potenziale d'arresto\") la corrente inizia a circolare, aumentando fino a raggiungere un valore massimo, che rimane costante. Questo massimo valore \u00e8, come scopr\u00ec Lenard, direttamente proporzionale all'intensit\u00e0 della luce incidente. Il potenziale d'arresto \u00e8 legato all'energia cinetica massima degli elettroni emessi dalla relazione\ndove formula_2 \u00e8 la massa dell'elettrone, formula_3 la sua velocit\u00e0, formula_4 la sua carica.\nOra, la relazione che lega le due grandezze \u00e8 proprio quella indicata perch\u00e9 se formula_5 \u00e8 negativo, gli elettroni vengono respinti dall'anodo, tranne se l'energia cinetica consente loro, comunque, di arrivare su quest'ultimo. D'altra parte si not\u00f2 che il potenziale d'arresto non dipendeva dall'intensit\u00e0 della luce incidente, sorprendendo lo sperimentatore, che si aspettava il contrario. Infatti, classicamente, il campo elettrico portato dalla radiazione avrebbe dovuto mettere in vibrazione gli elettroni dello strato superficiale fino a strapparli al metallo. Usciti, la loro energia cinetica sarebbe dovuta essere proporzionale all'intensit\u00e0 della luce incidente e non alla sua frequenza, come invece sembrava risultare sperimentalmente.\nQuanto di luce.\nCome comprese Einstein, riprendendo la teoria di Planck, l'effetto fotoelettrico evidenzia la natura quantistica della luce. Nella radiazione elettromagnetica, l'energia non \u00e8 distribuita in modo uniforme sull'intero fronte dell'onda ma \u00e8 concentrata in singoli quanti (pacchetti discreti) di energia, i fotoni. Un solo fotone per volta, e non l'intera onda nel suo complesso, interagisce singolarmente con un elettrone, al quale cede la sua energia. Affinch\u00e9 ci\u00f2 si verifichi \u00e8 necessario che il singolo fotone abbia un'energia sufficiente a rompere il legame elettrico che tiene legato l'elettrone all'atomo. Questa \"soglia minima\" di energia del fotone si determina in base alla relazione di Planck\ndove formula_7 \u00e8 la costante di Planck, formula_8 e formula_9 sono rispettivamente la frequenza e la lunghezza d'onda del fotone, formula_10 \u00e8 la velocit\u00e0 della luce (ricordando la relazione formula_11).\nIn altri termini, l'elettrone pu\u00f2 uscire dal metallo solo se l'energia del fotone \u00e8 almeno uguale al \u201clavoro di estrazione\u201d (formula_12). Esiste, pertanto, una \u201csoglia minima\u201d di estrazione per ogni metallo, che fa riferimento o alla lunghezza d'onda o alla frequenza del fotone incidente e, quindi, alla sua energia formula_13, la quale coincide con il \u201clavoro di estrazione\u201d formula_14.\nIl valore di soglia varia in base al tipo di materiale considerato (in genere metalli) e dipende, pertanto, dalle sue caratteristiche atomiche; anche il grado di purezza del metallo influisce sul valore di soglia (per tale motivo i testi o i siti specializzati riportano spesso valori di soglia differenti per lo stesso metallo).\nNella tabella che segue sono riportati i valori di soglia di alcuni metalli. Il dato iniziale noto \u00e8 quello del lavoro di estrazione in eV (col. 2), che equivale al valore di soglia del fotone (in eV) incidente sul metallo considerato; i valori di soglia riportati nelle colonne 3, 4 e 5 sono stati ricavati dalle rispettive formule.\nVALORI DI SOGLIA PER L'EMISSIONE DI ELETTRONI DA UN METALLO\nSi precisa che:\nSpesso il parametro di soglia iniziale noto \u00e8:\nCon l'aumentare dell'energia dei fotoni incidenti (ossia quando aumenta formula_8 oppure quando diminuisce formula_9) aumenta anche l'energia cinetica degli elettroni estratti.\nVa in proposito sottolineato che aumentando l'intensit\u00e0 della radiazione elettromagnetica (ossia il numero di fotoni al secondo, di pari energia, che colpiscono l'unit\u00e0 di superficie) aumenta il numero degli elettroni estratti ma non la loro energia cinetica, la quale dipende esclusivamente dall'energia dei fotoni incidenti. Questa \u00e8 una conseguenza della teoria quantistica di Einstein, in base alla quale ogni fotone incidente interagisce soltanto con un singolo elettrone. Infatti secondo la teoria ondulatoria classica di Maxwell l'estrazione di elettroni dal metallo dipende dall'intensit\u00e0 dell'irradiamento per unit\u00e0 di superficie (che deve raggiungere un valore sufficiente) e prescinde, quindi, dalla frequenza della radiazione incidente (ipotesi, questa, smentita dalle evidenze sperimentali).\nL'effetto fotoelettrico, oggetto di studi da parte di molti fisici, \u00e8 stato fondamentale per comprendere la natura quantistica della luce.\nUn caso particolare di effetto fotoelettrico \u00e8 l'effetto fotovoltaico.\nEmissione di raggi catodici tramite esposizione di corpi solidi.\nEinstein, nel lavoro del 1905 che gli frutt\u00f2 il Premio Nobel per la fisica nel 1921, fornisce una spiegazione dei fatti sperimentali partendo dal principio che la radiazione incidente possiede energia quantizzata. Infatti i fotoni che arrivano sul metallo cedono energia agli elettroni dello strato superficiale del solido; gli elettroni acquisiscono cos\u00ec l'energia necessaria per rompere il legame: in questo senso l'ipotesi pi\u00f9 semplice \u00e8 che il fotone ceda all'elettrone tutta l'energia in suo possesso. A questo punto l'elettrone spender\u00e0 parte dell'energia per rompere il legame e parte incrementer\u00e0 la sua energia cinetica che gli permetter\u00e0 di arrivare in superficie e abbandonare il solido: da qui si pu\u00f2 capire che saranno gli elettroni eccitati pi\u00f9 vicini alla superficie ad avere la massima velocit\u00e0 normale alla stessa. Per questi, posto formula_31 il lavoro (che varia da sostanza a sostanza) utile all'elettrone per uscire, si avr\u00e0 che l'energia cinetica \u00e8 pari a:\nA questo punto detta formula_33 la carica dell'elettrone e formula_34 il potenziale positivo del corpo e tale da impedire perdita di elettricit\u00e0 allo stesso (il potenziale di arresto), si pu\u00f2 scrivere:\noppure, con i simboli consueti\nche diventa\ndove formula_38 \u00e8 la carica di un grammo-equivalente di uno ione monovalente e formula_39 il potenziale di questa quantit\u00e0.\nSe si pone formula_40 allora formula_41 rappresenter\u00e0 il potenziale in volt del corpo in caso di irradiazione nel vuoto.\nOra, ponendo formula_42 e formula_43 (limite dello spettro solare dalla parte ultravioletta), formula_44, si ottiene formula_45: il risultato trovato \u00e8 cos\u00ec in accordo, per quanto riguarda gli ordini di grandezza, con quanto trovato da Lenard.\nSi pu\u00f2 concludere che:\nI risultati matematici cambiano se si rifiuta l'ipotesi di partenza (energia trasmessa totalmente)\nche diventa:\nper la fotoluminescenza, che \u00e8 il processo inverso.\nSe poi la formula \u00e8 corretta, formula_48 riportata sugli assi cartesiani risulter\u00e0 una retta con pendenza indipendente dalla sostanza. Nel 1916 Millikan esegu\u00ec la verifica sperimentale di tale fatto, misurando il potenziale d'arresto e trovando che questo \u00e8 una retta di formula_49 con pendenza formula_50, come previsto.\nApplicazioni.\nLe normali cellule fotelettriche dei cancelli automatici funzionano basandosi sull'effetto fotoelettrico: una sorgente elettromagnetica di una cellula sorgente irradia elettromagneticamente a distanza una cellula ricevente che funge da ricevitore trasformandosi in interruttore per il sistema elettromeccanico.\nLe celle dei pannelli fotovoltaici producono energia elettrica sfruttando l'effetto fotovoltaico, basato sull'effetto fotoelettrico."}
{"id": "18903", "revid": "7", "url": "https://it.wikipedia.org/wiki?curid=18903", "title": "Petrarca", "text": ""}
{"id": "18908", "revid": "4175", "url": "https://it.wikipedia.org/wiki?curid=18908", "title": "Sacra Bibbia", "text": ""}
{"id": "18915", "revid": "125667105", "url": "https://it.wikipedia.org/wiki?curid=18915", "title": "Paradiso perduto", "text": "Il Paradiso perduto (titolo originale: \"Paradise Lost\"), pubblicato nel 1667, \u00e8 il poema epico in versi sciolti (blank verse) di John Milton, che racconta l'episodio biblico della caduta dell'uomo: la tentazione di Adamo ed Eva ad opera di Satana e la loro cacciata dal giardino dell'Eden.\nPubblicato per la prima volta nel 1667, in dieci libri; segu\u00ec una seconda edizione, del 1674, divisa questa volta in 12 libri (in imitazione della suddivisione dell\"'Eneide\" di Virgilio) con delle piccole revisioni nel testo e l'aggiunta di una nota sulla versificazione.\nIl poema tratta il racconto ebraico-cristiano-islamico della caduta dell'uomo: la tentazione di Adamo ed Eva da parte di Lucifero, e la loro cacciata dal Giardino dell'Eden. Il fine di Milton, espresso nel primo libro, \u00e8 \"\"svelare all'uomo la Provvidenza eterna\" (I, 26) e spiegare il conflitto tra tale Provvidenza eterna e il libero arbitrio.\nIl personaggio principale del poema \u00e8 Satana, l'Angelo caduto. Milton rappresenta Satana come un essere ambizioso e orgoglioso che sfida Dio Onnipotente, suo tirannico creatore, e muove guerra contro il paradiso, per esser poi sconfitto e fatto precipitare in terra. William Blake (1757-1827), grande ammiratore di Milton e illustratore del poema epico, disse di lui che \"era un vero poeta, e stava dalla parte del diavolo senza saperlo\"\".\nJohn Milton lavor\u00f2 per Oliver Cromwell, e cos\u00ec scrisse di prima mano per il Commonwealth inglese. \nLa storia \u00e8 innovativa nei suoi tentativi di riconciliare la tradizione pagana e quella cristiana: , ; prova a conglobare nella storia paganesimo, cristianit\u00e0 e classici greci: egli ammirava molto i classici, ma intendeva, con la sua opera, andare oltre ad essi. Egli prese ispirazione probabilmente da Blossio Emilio Draconzio il quale, nel primo libro (a posteriori denominato Hexaemeron) del suo \"De laudibus dei\" descrisse il Paradiso terrestre.\nIl poema si cimenta con molte ardue questioni teologiche, tra cui il fato, la predestinazione e la Trinit\u00e0. Milton, , non credeva nella Trinit\u00e0, bens\u00ec solo nei distinti Padre e Figlio. Ci presenta un Padre che \u00e8 buono, ma anche irascibile e sarcastico, ed un Figlio generoso e ottimista. Il Figlio riveste il ruolo di lato buono del Padre.\nVicenda.\nLa storia \u00e8 suddivisa in 12 libri, contro i 24 dei poemi omerici dell'Iliade e dell'Odissea. Il libro pi\u00f9 lungo \u00e8 il IX, con 1189 versi, mentre il pi\u00f9 breve, il VII, conta 640 versi. Ciascun libro \u00e8 preceduto da un sommario, intitolato \"L'Argomento\". Il poema, seguendo la tradizione epica, inizia in medias res (\"\"in the midst of things\"), e l'antefatto viene esposto nei libri V-VI.\nL'opera di Milton narra due vicende: quella di Satana e quella di Adamo ed Eva. Quella di Satana (o Lucifero) rende omaggio agli antichi poemi epici di argomento guerresco. Inizia dopo che Lucifero e gli altri angeli ribelli sono stati sconfitti e scaraventati da Dio nell'Inferno. Nel \"Pandemonio\", Lucifero deve impiegare le sue abilit\u00e0 retoriche per far ordine tra i suoi seguaci; \u00e8 affiancato dai suoi fedeli tenenti: Mammona e Belzeb\u00f9. Alla fine della discussione, Satana si offre volontario per avvelenare la Terra, appena creata. Affronta da solo i pericoli dell'Abisso in un modo che ricorda molto quello di Ulisse e di Enea dopo i loro viaggi nelle regioni ctonie dell'Oltretomba.\nL'altra vicenda \u00e8 fondamentalmente diversa, una nuova sorta di epica: quella \"domestica\". Adamo ed Eva vengono presentati per la prima volta, nella letteratura cristiana, come dotati di attivit\u00e0 anche prima di essere macchiati dal peccato: essi hanno passioni, personalit\u00e0 e sesso. Satana tenta Eva con successo, approfittando della sua vanit\u00e0 e ingannandola con la sua dialettica; Adamo, vedendo che Eva ha peccato, commette coscientemente il medesimo errore, mangiando anche lui il frutto proibito. In tal maniera, Milton ritrae Adamo come un personaggio eroico, ma anche come un peccatore ancor pi\u00f9 grande di Eva. Dopo aver compiuto il peccato originale, essi hanno ancora caratteristiche sessuali, ma ora con una nuova sorta di sensualit\u00e0 che prima non possedevano. Dopo aver preso coscienza del loro errore, ossia di aver consumato il \"frutto\" dell'Albero della conoscenza, Adamo ed Eva iniziano a lottare. Ad ogni modo, le suppliche di Eva ad Adamo fanno s\u00ec che i due si riconcilino. Adamo intraprende un viaggio visionario con un angelo, nel quale \u00e8 testimone degli errori dell'uomo e del Diluvio universale, ed \u00e8 incommensurabilmente rattristato dal peccato che hanno commesso attraverso l'assunzione del frutto. Ad ogni modo, gli viene anche mostrata la speranza, e cio\u00e8 la possibilit\u00e0 di redenzione, attraverso la visione di Ges\u00f9 Cristo. Essi, successivamente, vengono banditi dall'Eden, e un angelo aggiunge che qualcuno potr\u00e0 trovare \"un paradiso dentro di s\u00e9\"\". Adamo ed Eva, ora, hanno un rapporto pi\u00f9 distante con Dio, il quale \u00e8 onnipresente ma invisibile, a differenza del tangibile Padre nel Giardino dell'Eden.\nPersonaggi principali.\nSatana.\nSatana \u00e8 rappresentato come l'oggetto di ammirazione della storia, da imitare e celebrare come un vero eroe. Lotta duramente per vincere i suoi stessi dubbi e le sue stesse debolezze, e porta a compimento il suo obiettivo, ossia corrompere la specie umana. Satana \u00e8 considerato il pi\u00f9 interessante e avvincente dei personaggi del \"Paradiso Perduto\", principalmente per la sua complessit\u00e0 e la sua astuzia. In un certo modo \u00e8 simile al personaggio di Iago dell\"'Otello\" di Shakespeare.\nSecondo un'altra corrente d'opinione, il ruolo di Satana eroe riprenderebbe il valore offeso di Achille, le astuzie e la scaltrezza di Ulisse e infine il viaggio di Enea alla ricerca di una nuova patria. Altri asseriscono che Milton utilizza Satana come personificazione dello spirito della Rivoluzione inglese e rappresentazione dell'onore e dell'indipendenza della nazione, fatti valere a dispetto di un governo imbelle. Tutte queste visioni di Satana vengono spiegate approfonditamente in \"The Satanic Epic\", di Neil Forsyth.\nInizialmente conosciuto come Lucifero, Satana era un orgoglioso angelo che non si considerava uguale agli altri. Il giorno in cui Dio nomin\u00f2 il Figlio suo successore al potere, Lucifero si ribella a causa della propria invidia, prendendo con s\u00e9 un terzo dell'intera popolazione di angeli del Paradiso. Egli \u00e8 enormemente pieno di s\u00e9, e sicuro di poter abbattere Dio; le sue parole sono sempre fraudolente e ingannevoli. Assume varie forme nel corso della storia, le quali sono il riflesso della sua decadenza morale e razionale. Prima \u00e8 un angelo caduto di considerevole levatura; successivamente un umile cherubino, un cormorano, un rospo, e infine un serpente. Tutto ci\u00f2 \u00e8 la raffigurazione di un'incessante attivit\u00e0 intellettuale, senza alcuna abilit\u00e0 di pensare adottando un'ottica morale.\nAdamo ed Eva.\nAdamo \u00e8 forte, intelligente e razionale, nato per la meditazione e la prodezza, e prima della caduta \u00e8 pressoch\u00e9 perfetto, esattamente come ogni essere umano sarebbe potuto essere. \u00c8 per\u00f2 caratterizzato anche da imperfezione, dacch\u00e9 talvolta s'abbandona a imprudenze e ad atteggiamenti irrazionali. Come conseguenza della caduta, la sua ragione pura e il suo intelletto vengono da lui persi, e l'uomo non \u00e8 pi\u00f9 capace di conversare alla pari con gli angeli (come fece con l'Arcangelo Raffaele), ma \u00e8 come unilaterale (come si vede, con l'Arcangelo Michele, dopo la caduta). Il suo punto debole \u00e8 l'amore per Eva. Egli confida a Raffaele che la sua attrazione per lei \u00e8 travolgente, qualcosa che la sua ragione non \u00e8 in grado di vincere. Dopo che Eva si nutre dall'Albero della Conoscenza, egli decide di compiere lo stesso atto, essendosi reso conto che se lei \u00e8 votata a ci\u00f2, egli deve seguirla nel suo destino infausto, per non perderla - anche se ci\u00f2 significa disobbedire a Dio.\nEva \u00e8 la madre di tutta l'umanit\u00e0, inferiore ad Adamo nelle facolt\u00e0 intellettive (perch\u00e9 l'uomo \u00e8 considerato pi\u00f9 vicino a Dio rispetto alla donna) e dotata di tenerezza e \"dolce grazia affettiva\". Ella lo supera nella bellezza, per la quale ella stessa s'innamora della propria immagine al rimirarla nel riflesso in uno specchio d'acqua (qui v'\u00e8 un richiamo al mito greco di Narciso). \u00c8 proprio la sua vanit\u00e0 a essere sfruttata da Satana per persuaderla a nutrirsi dall'Albero della Conoscenza, per mezzo di lusinghe. Eva \u00e8 chiaramente intelligente, ma a differenza di Adamo non \u00e8 desiderosa di apprendere, essendo infatti assente nella conversazione di Adamo e dell'Angelo Raffaele nel libro VIII, e nelle visioni di Adamo presentate da Michele nei libri XI e XII. Eva non crede che sia suo compito andar in cerca della conoscenza in modo indipendente; preferisce invece che Adamo gliela trasmetta solo in un secondo momento. Il primo caso in cui evade dalla sua passivit\u00e0 \u00e8 quando s'avventura fuori da sola e finisce con l'ingerire il frutto proibito.\nAlcuni studiosi argomentano che \u00e8 errato pensare che Milton denigri le donne attraverso la sua raffigurazione di Eva. Attraverso Eva, egli esamina il ruolo della donna nella sua societ\u00e0, il ruolo positivo e importante che rivestono le donne nella divina unione del matrimonio. Alla fine del poema, dopo aver svelato le proprie forze e le proprie debolezze, Adamo ed Eva appaiono come una potente unit\u00e0, l'uno complementare all'altro - non solo al lettore, ma anche a se stessi. La caduta serve un fine di scoperta di se stessi, ed \u00e8 la \"Caduta Propizia\", o la cosiddetta \"felix culpa\".\nDio.\nIl Dio miltoniano \u00e8 onnisciente, onnipresente e onnipotente: ci\u00f2 sta a dire che egli ha prescienza degli eventi futuri, per\u00f2 non predestina - cosa che negherebbe interamente l'idea del libero arbitrio. La difficolt\u00e0 nell'interpretazione del personaggio di Dio nel \"Paradiso Perduto\" \u00e8 che \u00e8 pi\u00f9 una personificazione di idee astratte che un essere reale; egli \u00e8 incarnazione della pura ragione (infatti, vi \u00e8 un'interpretazione che vede in Satana la passione che combatte la ragione, facendone un'anticipazione dell'eroe romantico). Egli permette che il male accada, ma crea il bene dal male. Il critico letterario William Empson (1906-1984) ha chiarito molti dubbi dei lettori sul Dio di Milton nella sua influente opera, che porta lo stesso nome.\nIl Figlio.\nIl Figlio \u00e8 la manifestazione di Dio nell'azione, il collegamento fisico tra Dio il Padre e la sua creazione, formando insieme a lui un Dio perfetto e completo. Personifica l'amore e la compassione e decide spontaneamente di morire per l'umanit\u00e0, per redimerla, mettendo in luce la sua dedizione e il suo altruismo. Attraverso la sua forma umana, il Figlio verr\u00e0 fatto discendere da Adamo, per mezzo del quale tutti gli uomini furono morti; ma egli sar\u00e0 un secondo Adamo, per mezzo del quale tutti gli uomini saranno salvati. Nel Giorno del Giudizio, il Figlio apparir\u00e0 nel cielo, avr\u00e0 chiamato a raccolta da ogni angolo del mondo tutti, e condanner\u00e0 i peccatori all'Inferno. L'ultima visione di Adamo, nel libro XII, \u00e8 il sacrificio del Figlio come Ges\u00f9.\nComposizione.\nMilton inizi\u00f2 a scrivere \"Paradiso Perduto\" nel 1658, durante gli ultimi anni della Repubblica inglese. Le lotte interne tra le varie fazioni militari e politiche che segnarono la sorte della Repubblica vengono messe in luce nel Concilio dell'Inferno del libro II. Sebbene Milton probabilmente abbia terminato il lavoro all'incirca nel 1664, non lo pubblic\u00f2 fino al 1667, a causa della pestilenza (1665) e del grande incendio di Londra (1666).\nMilton compose l'intera opera mentre era completamente cieco, e aveva bisogno di amanuensi che lavorassero a pagamento per lui (\u00e8 solo una leggenda quella secondo cui forz\u00f2 le sue figlie a scrivere al suo posto). Il poeta afferm\u00f2 che uno spirito divino lo ispirava durante la notte, affidandogli i versi che avrebbe recitato al mattino. \u00c8 oggetto di discussione se Milton si sia occupato di faccende come punteggiatura e suddivisione in capitoli. La terza edizione di \"Paradiso Perduto\" ignora la punteggiatura ritrovata nel sopravvissuto abbozzo del manoscritto che sarebbe stata inserita dall'amanuense, ma questa procedura \u00e8 stata messa in dubbio. Anche alla met\u00e0 del XVIII secolo una gran variet\u00e0 di pubblicazioni presentarono un vasto repertorio di ortografie, anche di una stessa parola, all'interno del testo.\nContesto.\nSenza dubbio, le influenze per \"Paradiso Perduto\" includono la Bibbia, l'educazione puritana e la prospettiva religiosa di Milton, nonch\u00e9 autori come Edmund Spenser e il poeta latino Virgilio. Milton compose l'intera opera con l'aiuto di segretari e amici, in particolare di Andrew Marvell, dopo aver perso la vista. Il 27 aprile 1667 un Milton cieco e impoverito vendette i diritti d'autore di Paradise Lost per 10 sterline.\nIn seguito Milton scrisse il ben pi\u00f9 corto \"Paradiso riconquistato\" in cui espone la tentazione di Cristo da parte di Satana e il ritorno della possibilit\u00e0 di un paradiso. Questa prosecuzione non fu mai stimata allo stesso modo del poema che lo precedette.\nReazioni e critica.\nIl poema epico in questione \u00e8 reputato una delle pi\u00f9 grandi opere della letteratura inglese. Dal momento che \u00e8 basato sulle Sacre Scritture si \u00e8 pensato spesso che il suo significato nel canone occidentale si sia abbassato proprio a causa del crescente laicismo. Ma ci\u00f2 non \u00e8 parere unanime: anche gli accademici etichettati come laici comprendono i meriti di quest'opera. In \"The Marriage of Heaven and Hell\", di William Blake, la \"voce del diavolo\" argomenta: \"Il motivo per cui Milton scrisse in catene degli angeli e di Dio, e in libert\u00e0 dei diavoli e dell'Inferno, \u00e8 perch\u00e9 egli era un vero Poeta e stava dalla parte del diavolo senza saperlo.\" Questa dichiarazione divenne la pi\u00f9 comune re-interpretazione dell'opera nel XX secolo; ma tra critici come C.S. Lewis e successivamente Stanley Fish, tale re-interpretazione non \u00e8 presente. Piuttosto, questi critici sosterrebbero che la teologia di \"Paradiso Perduto\" si conformerebbe molto ai passi delle Sacre Scritture su cui si basa.\nLa seconda met\u00e0 del XX secolo vede l'interpretazione critica del poema miltoniano spostata su un piano politico e filosofico. Piuttosto che la concezione romantica del Diavolo come eroe dell'opera, \u00e8 generalmente accettato che Satana sia presentato in termini inizialmente eroici, alla maniera classica, per poi scemare fino ad essere ridotto a un serpente mangia-polvere incapace persino di sottoporre a controllo il suo stesso corpo. Il lato politico subentra nella riflessione sull'attrito che sta alla base di tutto, quello tra le visioni gerarchiche e conservatrici dell'universo di Satana, e la contrastante \"nuova strada\" proposta da Dio e da suo Figlio, illustrata nel libro III. In altre parole, il senso principale dell'opera diviene non la perfidia o l'eroismo di Satana, bens\u00ec piuttosto la tensione tra i classici gerarchi conservatori da \"Antico Testamento\" (evidenziati nella visione del mondo di Satana, e anche negli arcangeli Raffaele e Gabriele), e i rivoluzionari da \"Nuovo Testamento\" (incarnati dal Figlio di Dio e da Adamo ed Eva), che rappresentano un nuovo sistema di organizzazione universale che si basa non sulla tradizione, la precedenza e l'abitudine irragionevole, ma su una sincera e cosciente accettazione del fato, nonch\u00e9 su una posizione scelta grazie ad abilit\u00e0 e responsabilit\u00e0. Ovviamente, questo genere di critica \u00e8 forte dei contenuti delle altre opere di Milton e della sua biografia, basandosi sulla sua vicenda personale di rivoluzionario inglese e critico della societ\u00e0.\n\"Paradiso perduto\" decadde come stima critica e popolare durante il XX secolo a causa degli attacchi di F.R. Leavis e T.S. Eliot, a cui non piacque il linguaggio di Milton, visto come non scorrevole e innaturale.\nVoltaire \u00e8 stato il pi\u00f9 accanito sostenitore del plagio che Milton avrebbe commesso con il suo \"Paradiso\" ai danni de \"L'Adamo\" di Giovan Battista Andreini (Firenze 1578 ca- Reggio Emilia 1654) che l'inglese avrebbe letto durante il suo viaggio in Italia nel 1638.\nInfluenza culturale.\nNel primo libro dell'opera compare per la prima volta il termine \"Pand\u00e6monio\", coniato da Milton per identificare la capitale dell'inferno, il palazzo edificato da Satana, dai termini greci \"pan\" (tutte le cose) e \"da\u00edmonion\" (demoniache). Il termine \u00e8 stato ripreso in numerosissime opere. Anche la frase \"Meglio regnare all'inferno che servire in paradiso\" \u00e8 stata citata innumerevoli volte.\nEdizioni italiane.\nTraduzioni storiche.\nLa prima traduzione integrale del poema fu quella di Paolo Rolli, uscita nel 1729.\nIn precedenza iniziarono e abbandonarono o scelsero di tradurre solo una parte anche:\nSi ricordano poi le seguenti versioni:\nTraduzioni contemporanee.\nSono tuttora ristampate, quella di Papi, con introduzione di Sergio Baldi e note di Iginia Dina, e in alcune edizioni con le illustrazioni di Gustave Dor\u00e9; quella di Maffei, intera o antologizzata da Franco Buffoni; e quella di Rolli, a cura di Franco Longoni."}
{"id": "18919", "revid": "6923", "url": "https://it.wikipedia.org/wiki?curid=18919", "title": "Schalke", "text": "Schalke \u00e8 un quartiere (\"Stadtteil\") di Gelsenkirchen, appartenente al distretto urbano (\"Stadtbezirk\") di Gelsenkirchen-Mitte.\nSchalke \u00e8 famoso per la locale squadra di calcio, lo . Il club, fondato nel 1904, rappresenta una citt\u00e0 industriale che fonda le sue ricchezze sul carbone e l'acciaio. Nella storia della cittadina vi sono molte influenze straniere, soprattutto polacche.\nPosizione.\nL'attuale distretto di Schalke si trova a 2,1 chilometri a nord della linea ferroviaria Duisburg-Ruhrort - Dortmund , a nord-ovest a poco meno di 1 km dalla Autostrada A 42."}
{"id": "18920", "revid": "131358", "url": "https://it.wikipedia.org/wiki?curid=18920", "title": "Schalke 04", "text": ""}
{"id": "18921", "revid": "131358", "url": "https://it.wikipedia.org/wiki?curid=18921", "title": "FC Schalke", "text": ""}
{"id": "18932", "revid": "2039709", "url": "https://it.wikipedia.org/wiki?curid=18932", "title": "Agnosticismo", "text": "L'agnosticismo (dal greco antico \u1f00- (a-), \"senza\", e \u03b3\u03bd\u1ff6\u03c3\u03b9\u03c2 (\"gn\u014dsis\"), \"sapere\", \"conoscenza\") \u00e8 un atteggiamento concettuale con cui si sospende il giudizio rispetto a un problema, poich\u00e9 non se ne ha, o non se ne pu\u00f2 avere, sufficiente conoscenza. In senso stretto \u00e8 l'astensione dal giudizio sulla questione dell'esistenza o meno di una qualche entit\u00e0 divina. L'agnostico afferma cio\u00e8 di non sapere la risposta, oppure afferma che non \u00e8 umanamente conoscibile una risposta e che per questo non pu\u00f2 esprimersi in modo certo sul problema esposto. Nello specifico questa posizione \u00e8 solitamente assunta rispetto al problema della conoscenza di Dio. In forme del tutto secondarie e in disuso pu\u00f2 anche riguardare l'etica, la politica o la societ\u00e0.\nDefinire l'agnosticismo.\nSecondo Thomas Henry Huxley \"L'agnosticismo \u00e8 l'essenza della scienza, sia antica che moderna.\" Significa semplicemente che un uomo non deve dire di conoscere o credere ci\u00f2 di cui non ha motivi scientifici per professare di conoscere o credere. Di conseguenza, l'agnosticismo mette da parte non solo la maggior parte della teologia popolare, ma anche la maggior parte dell'anti-teologia. \"Nel complesso, il \"boh!\" dell'eterodossia \u00e8 pi\u00f9 offensivo per me di quello dell'ortodossia, perch\u00e9 l'eterodossia si professa come guidata dalla ragione e dalla scienza, e l'ortodossia no. Ci\u00f2 che gli agnostici negano e ripudiano, come immorale, \u00e8 la dottrina contraria, che ci sono proposizioni che gli uomini dovrebbero credere, senza prove logicamente soddisfacenti; e quella riprovazione dovrebbe legarsi alla professione di incredulit\u00e0 in proposte cos\u00ec inadeguatamente sostenute. L'agnosticismo, infatti, non \u00e8 un credo, ma un metodo, la cui essenza sta nella rigorosa applicazione di un singolo principio ... Positivamente il principio pu\u00f2 essere cos\u00ec espresso: in materia di intelletto, segui la tua ragione fino a dove ti porter\u00e0, senza riguardo per qualsiasi altra considerazione. E negativamente: nelle questioni dell'intelletto non pretendere che le conclusioni siano certe, se queste non sono dimostrate o dimostrabili.\"\nEssendo soprattutto uno scienziato, Huxley ha presentato l'agnosticismo come una forma di demarcazione. Un'ipotesi senza prove di supporto, obiettive e verificabili non \u00e8 un'affermazione oggettiva e scientifica. Come tale, non ci sarebbe modo di testare dette ipotesi, lasciando i risultati inconcludenti. Il suo agnosticismo non era compatibile con la formazione di una credenza sulla verit\u00e0, o la menzogna, della richiesta in questione. Karl Popper si descrive come un agnostico. Secondo il filosofo William L. Rowe, in questo senso stretto, l'agnosticismo \u00e8 l'opinione che la ragione umana non \u00e8 in grado di fornire sufficienti basi razionali per giustificare la credenza che Dio esiste o la convinzione che Dio non esiste.\nGeorge H. Smith, pur ammettendo che la definizione ristretta di ateismo era la definizione di uso comune di quella parola, e ammettendo che l'ampia definizione di agnostico era la definizione di uso comune, promosse l'ampliamento della definizione di ateo restringendo la definizione di agnostico. Smith rifiuta l'agnosticismo come terza alternativa al teismo e all'ateismo e promuove termini come l'ateismo agnostico (la visione di coloro che non credono nell'esistenza di alcuna divinit\u00e0, ma non pretendono di sapere se una divinit\u00e0 esiste o non esiste) e teismo agnostico.\nEtimologia.\nIl termine \"agnostico\" (dal greco antico \u1f00- (\"a\"-) , che significa \"senza\", e \u03b3\u03bd\u1ff6\u03c3\u03b9\u03c2 (\"gn\u014dsis\") , che significa \"conoscenza\") fu usato da Thomas Henry Huxley in un discorso durante una riunione della \"Societ\u00e0 metafisica\" nel 1869 per descrivere la sua filosofia, che rifiuta tutte le richieste di conoscenza spirituale o mistica.\nL'agnosticismo non deve essere confuso con le opinioni religiose che si oppongono in particolare all'antico movimento religioso dello Gnosticismo; Huxley us\u00f2 il termine in un senso pi\u00f9 ampio e pi\u00f9 astratto. Huxley identific\u00f2 l'agnosticismo non come un credo ma piuttosto come un metodo di indagine scettica, basata sull'evidenza.\nNegli ultimi anni, la letteratura scientifica che si occupa di neuroscienze e psicologia ha usato il termine \"non conoscibile\". Nella letteratura tecnica e di marketing, \"agnostico\" pu\u00f2 anche significare indipendenza da alcuni parametri, ad esempio \"piattaforma agnostica\" o \"hardware agnostico\".\nStoria.\nAgostino d'Ippona, nella prima delle sue lettere (\"Epistolae\"), scrive che certi accademici della scuola Platonica sostenevano che \"alla natura umana \u00e8 negata la conoscenza\", allontanandosi dalla credenza dei Padri della Chiesa, gli esegeti cristiani, dove invece \u00e8 supposta anche la conoscenza certa e vera, \"per ricondurre gli uomini a ricercare la verit\u00e0... Ognuno poi, distolto per quelle argomentazioni da ci\u00f2 che di saldo e inconcusso aveva creduto di possedere...\"\nLa posizione \"agnostica\" deriva nell'antichit\u00e0 da Protagora e successivamente dallo scetticismo, che praticava una simile ma pi\u00f9 radicale sospensione del giudizio nell'epistemologia, ritenendo tutta la conoscenza umana sempre dubitabile e perfettibile. Chi dichiara inconoscibile l'esistenza di un dio allo stesso tempo risulta talvolta non convinto della sua esistenza, cosa che rientra in alcune definizioni di ateismo.\nGli agnostici non sono necessariamente indifferenti al problema della fede e all'attivit\u00e0 spirituale o religiosa; molti di coloro che stanno attivamente cercando una fede o sono in dubbio, hanno sostanzialmente una posizione agnostica, paragonabile al dubbio metodologico nella filosofia. Di converso, alcuni atei, pur essendo fondamentalmente scettici circa l'esistenza di una entit\u00e0 superiore, ritengono in via razionale che, cos\u00ec come l'esistenza di questa non si pu\u00f2 dimostrare, non si possa neppure negare.\nPosizioni agnostiche sono rinvenibili, nella cultura occidentale, sin dall'antichit\u00e0, ma furono spesso oggetto di attacchi violenti. Diogene Laerzio riferisce che Protagora fu bandito dagli ateniesi e i suoi libri pubblicamente bruciati dopo che egli scrisse:\nLa posizione agnostica diviene permanente in vari filosofi post-kantiani. Come dimostr\u00f2 Immanuel Kant, nella dialettica trascendentale della critica della ragion pura, la ragione che pretende di parlare dell'incondizionato, il noumeno, cade in contraddizione, tanto per dimostrarne l'esistenza quanto per negarla.\nPensiero ind\u00f9.\nIn tutta la storia dell'induismo c'\u00e8 stata una forte tradizione di speculazione filosofica e scetticismo.\nIl Rig Veda ha una visione agnostica sulla questione fondamentale di come l'universo e gli dei sono stati creati. N\u0101sad\u012bya s\u016bkta nel decimo capitolo del Rig Veda dice:\nHume, Kant e Kierkegaard.\nAristotele, Anselmo d'Aosta, Tommaso d'Aquino e Descartes hanno presentato argomenti che tentavano di dimostrare razionalmente l'esistenza di Dio. L'empirismo scettico di David Hume, le antinomie di Immanuel Kant e la filosofia esistenziale di S\u00f8ren Kierkegaard convinsero molti filosofi successivi ad abbandonare questi tentativi, ritenendo impossibile costruire qualsiasi prova inattaccabile per l'esistenza o la non esistenza di Dio.\nNel suo libro del 1844, \"Briciole filosofiche\", Kierkegaard scrive:\nHume era il filosofo preferito di Huxley che lo definiva \"il principe degli agnostici\". Diderot, in una lettera a Sophie Volland, racconta una visita di Hume al barone D'Holbach, descrivendo come una parola per la posizione che in seguito Huxley avrebbe descritto come agnosticismo non sembrava esistere, o almeno non era di uso comune all'epoca.\nGran Bretagna.\nCharles Darwin.\nCresciuto in un ambiente religioso, Charles Darwin (1809-1882) ha studiato per diventare un sacerdote anglicano. Mentre alla fine dubitava parti della sua fede, Darwin continu\u00f2 ad aiutare negli affari ecclesiastici, pur evitando la frequenza alla chiesa. Darwin afferm\u00f2 che sarebbe \"assurdo dubitare che un uomo possa essere un teista ardente e un evoluzionista\". Anche se reticente sulle sue opinioni religiose, nel 1879 scrisse che \"Non sono mai stato ateo nel senso di negare l'esistenza di un Dio. - Penso che in generale ... \"agnostico\" sarebbe la pi\u00f9 corretta descrizione del mio stato mentale.\"\nThomas Henry Huxley.\nI punti di vista agnostici sono antichi quanto lo scetticismo filosofico, ma i termini agnosticismo e agnostico furono creati da Huxley (1825-1895) per riassumere i suoi pensieri sugli sviluppi contemporanei della metafisica sull'\"incondizionato\" (William Hamilton) e sull'\"inconoscibile\" (Herbert Spencer). Anche se Huxley cominci\u00f2 a usare il termine \"agnostico\" nel 1869, le sue opinioni avevano preso forma qualche tempo prima di quella data. In una lettera del 23 settembre 1860 a Charles Kingsley, Huxley discusse ampiamente le sue opinioni:\nE ancora, allo stesso corrispondente, il 6 maggio 1863:\nDell'origine del nome agnostico per descrivere questo atteggiamento Huxley forn\u00ec il seguente resoconto:\nNel 1889, Huxley scrisse:\nWilliam Stewart Ross.\nWilliam Stewart Ross (1844-1906) scrisse sotto il nome di Saladino. Era associato con i liberi pensatori vittoriani e con l'organizzazione della British Secular Union. Cur\u00f2 la rivista \"Secular Review\" dal 1882 che fu poi ribattezzata \"Agnostic Journal and Eclectic Review\" e chiusa nel 1907. Ross sostenne l'agnosticismo in opposizione all'ateismo di Charles Bradlaugh come esplorazione spirituale aperta.\nIn \"Why I am an Agnostic\" (1889) afferma che l'agnosticismo \u00e8 \"il contrario dell'ateismo\".\nBertrand Russell.\nBertrand Russell (1872-1970) pubblic\u00f2 in \"Perch\u00e9 non sono cristiano\" nel 1927 una classica affermazione di agnosticismo. Invita i suoi lettori a \"stare in piedi da soli e guardare al mondo con equit\u00e0 e intelligenza libera\".\nNel 1939, Russell tenne una conferenza sull'esistenza e la natura di Dio in cui si definiva ateo:\nTuttavia, pi\u00f9 tardi nella stessa conferenza, discutendo concetti moderni non antropomorfi di Dio, Russell afferma:\nNell'opuscolo di Russell del 1947, \"Am I An Atheist o Agnostic?\" (sottotitolato \"A Plea For Tolerance in the Face of New Dogmas\"), rimugina sul problema di come definirsi:\nNel suo saggio del 1953, \"What Is An Agnostic?\" Russell poi afferma:\nPi\u00f9 avanti nel saggio, Russell aggiunge:\nLeslie Weatherhead.\nNel 1965 il teologo cristiano Leslie Weatherhead (1893-1976) pubblic\u00f2 \"The Christian Agnostic\", nel quale argomentava:\nTipi di agnosticismo.\nAgnosticismo forte.\nL'agnosticismo forte \u00e8 la visione secondo cui la questione dell'esistenza o inesistenza di una divinit\u00e0 o divinit\u00e0 e la natura della realt\u00e0 ultima \u00e8 inconoscibile a causa della nostra naturale incapacit\u00e0 di verificare qualsiasi esperienza con altro che non sia un'altra esperienza soggettiva. Un forte agnostico direbbe: \"Non posso sapere se una divinit\u00e0 esista o no, e nemmeno tu puoi\".\nAgnosticismo debole.\nL'agnosticismo debole \u00e8 l'idea che l'esistenza o l'inesistenza di una divinit\u00e0 sia attualmente sconosciuta ma non necessariamente inconoscibile; quindi, si tratterr\u00e0 il giudizio fino a quando le prove, se ce ne saranno, saranno disponibili. Un agnostico debole direbbe: \"Non so se esistano divinit\u00e0 (religioni) o no, ma forse un giorno, se ci saranno prove, potrei credere in una religione\".\nAgnosticismo apatico.\nLa visione secondo cui nessun dibattito possa provare o smentire l'esistenza di una o pi\u00f9 divinit\u00e0, e se una o pi\u00f9 divinit\u00e0 esistono, non sembrano preoccuparsi del destino degli umani. Pertanto, la loro esistenza ha poco o nessun impatto sugli affari umani personali e dovrebbe essere di scarso interesse."}
{"id": "18933", "revid": "958185", "url": "https://it.wikipedia.org/wiki?curid=18933", "title": "Altruismo", "text": "Con altruismo (dal latino \"alter\", \u00abaltro\u00bb) si indica l'atteggiamento e il comportamento di chi ha la qualit\u00e0 (morale) di interessarsi al benessere dei propri simili. Questo concetto \u00e8 applicabile sia nella biologia che nella psicologia, sociologia, antropologia e filosofia. Il concetto opposto \u00e8 l'egoismo.\nIn generale con questo termine viene espresso l'interesse dimostrato nel benessere, sia nel senso della sopravvivenza che in quello della qualit\u00e0 della vita, dei membri della propria specie o perfino di altre specie. Normalmente questo viene considerato come una qualit\u00e0 chiaramente positiva, perch\u00e9 migliora indirettamente le proprie possibilit\u00e0 di sopravvivenza e benessere. Se applicata agli umani viene considerata una qualit\u00e0 morale.\nL'altruismo pu\u00f2 esistere tra pari, in forma di collaborazione per un mutuo vantaggio, ad esempio nella caccia, o pu\u00f2 essere gerarchico, prendendo una forma simile al paternalismo, ad esempio genitori che nutrono e crescono i figli.\nSpesso per\u00f2 viene considerato vero altruismo solo quello disinteressato, che non si basa sul principio del \"do ut des\" (\"do affinch\u00e9 sia ricambiato\"). Applicato agli umani in contesto morale, viene inteso soprattutto in questo secondo senso. Ad esempio, gli aiuti umanitari sono una forma di altruismo.\nSecondo alcuni psicologi e sociologi non esiste un altruismo totalmente disinteressato e gratuito, in quanto un beneficio (non materiale) del donatore potrebbe sempre essere individuato: si pensi alla gratificazione, alla cessazione da empatia, all'autorealizzazione e all'appagamento del senso di giustizia. In questo senso per\u00f2 l'altruismo adduce un bene sia alla collettivit\u00e0 sia al soggetto altruista a differenza del comportamento puramente egoista che per definizione risulta sempre fine a se stesso.\nBasi biologiche.\nComportamenti collaborativi a volte molto complessi che potrebbero essere interpretati come altruistici sono osservabili in molte specie animali, fatto che potrebbe sembrare in contrasto con la teoria evolutiva, basata sul concetto della sopravvivenza dell'individuo pi\u00f9 adatto, quindi pi\u00f9 portata a premiare strategie egoistiche. \nLa moderna biologia evolutiva, individuando nel gene il soggetto di base dell'evoluzione, utilizzando modelli matematici presi dalla teoria dei giochi, e sviluppando concetti come le strategie evolutivamente stabili, ha per\u00f2 messo in luce come i comportamenti apparentemente altruistici che si ritrovano in natura possono sempre essere riconducibili ad una convenienza per la linea genetica dell'individuo.\nCi\u00f2 pu\u00f2 avvenire secondo la cosiddetta selezione parentale scoperta da Ronald Fisher e J. B. S. Haldane e formalizzata rigorosamente da William Donald Hamilton nel 1964, o, nel caso manchi la parentela diretta, secondo il meccanismo dell'altruismo reciproco proposto da Robert Trivers nel 1971. In molti casi peraltro in natura risulta difficile separare questi modelli, probabilmente perch\u00e9 spesso sovrapposti tra loro. L'utilizzo di simulazioni eseguite con i computer o, pi\u00f9 recentemente, di robot programmati appositamente per interagire in ambienti controllati, ha fornito ulteriore conferma a queste teorie.\nLe teorie basate invece su una presunta selezione di gruppo non riscuotono invece pi\u00f9 molto credito nell'ambiente evoluzionistico, in quanto non sono risultate sostenibili con modelli rigorosi.\nAltruismo in filosofia.\nAuguste Comte, con un pensiero comune a tutta la corrente positivistica, teorizz\u00f2 che l\"'altruismo\" umano \u00e8 un istinto naturale del tutto simile all'egoismo: mentre quest'ultimo tende infatti alla conservazione del singolo individuo, l'altruismo \u00e8 fondamentale per la conservazione della specie (il filosofo pone l'esempio dei genitori che possono arrivare a sacrificarsi per proteggere la prole) e persino, nelle forme pi\u00f9 evolute, si pu\u00f2 dire - sempre con Comte - che l'altruismo abbia giocato un ruolo rilevante nel mantenimento e nello sviluppo sociale del genere umano."}
{"id": "18936", "revid": "339392", "url": "https://it.wikipedia.org/wiki?curid=18936", "title": "Trinitrocellulosa", "text": ""}
{"id": "18938", "revid": "5", "url": "https://it.wikipedia.org/wiki?curid=18938", "title": "Binitrocellulosa", "text": ""}
{"id": "18939", "revid": "123344463", "url": "https://it.wikipedia.org/wiki?curid=18939", "title": "Acetone", "text": "L'acetone (anche chiamato propanone o dimetilchetone) \u00e8 il chetone pi\u00f9 semplice.\nLa sua formula chimica \u00e8 CH3-CO-CH3; l'atomo di carbonio a cui \u00e8 legato l'atomo di ossigeno ha ibridazione \"sp\"2 e si trova al centro di un triangolo (approssimativamente equilatero) i cui vertici sono costituiti dall'atomo di ossigeno e dagli altri due atomi di carbonio. L'angolo CCC \u00e8 un po' minore di 120\u00b0 perch\u00e9, dato che la densit\u00e0 elettronica in un doppio legame \u00e8 maggiore che in un legame semplice, la richiesta di spazio angolare del doppio legame \u00e8 un po' maggiore di quella del legame semplice, in accordo alla teoria VSEPR . Similmente accade nel fosgene e nell'etene.\nL'acetone \u00e8 un liquido mobile, incolore, volatile e infiammabile con caratteristico odore etereo, ma un po' aspro; \u00e8 completamente solubile in acqua, etanolo ed etere e trova principalmente impiego come solvente di uso generale e come solvente polare aprotico (\u03bc\u00a0=\u00a02,91\u00a0D).\nIl carbonile (&gt;C=O) \u00e8 tra i classici gruppi che stabilizzano per risonanza i carbanioni in \u03b1, pi\u00f9 del gruppo ciano (-CN), delocalizzando sull'ossigeno la carica negativa prodotta per deprotonazione. Per questo motivo nell'acetone gli idrogeni dei metili sono acidi (pKa\u00a0=\u00a019,16) e sono facilmente deprotonabili, ad esempio, dall'etossido di sodio. Si produce in tal modo l'anione enolato, un carbanione che \u00e8 un ottimo nucleofilo, impiegabile in addizioni al carbonile come nelle classiche condensazioni aldoliche.\nProduzione e utilizzi.\nIl principale processo industriale per ottenere acetone \u00e8 il processo al cumene. In presenza di catalizzatori, il cumene addiziona ossigeno e forma un idroperossido; dal riarrangiamento e successiva decomposizione di questo si originano acetone e fenolo.\nL'acetone \u00e8 utilizzato anche in cosmetica per rimuovere lo smalto per unghie. Una minima quantit\u00e0 applicata con un batuffolo di cotone idrofilo assolve facilmente allo scopo.\nCome solvente fortemente polare, ha anche una certa efficacia nel rimuovere i residui di adesivi cianoacrilici.\nViene anche utilizzato in laboratorio come solvente organico e come coadiuvante all'asciugatura della vetreria di laboratorio dopo averla lavata.\nIl maggiore impiego di questo solvente \u00e8 per la produzione di polimeri. Dalla condensazione di acetone e fenolo si ottiene inoltre il bisfenolo A, intermedio essenziale per la produzione dei policarbonati (plastiche anti-urto, come per esempio quelle per caschi motociclistici).\nDalla condensazione di due molecole di acetone in ambiente alcalino si origina il diaceton-alcole, buon solvente della gomma e di alcune vernici. La condensazione di tre molecole in ambiente disidratante e termico (199\u00a0\u00b0C), invece, porta alla formazione del solvente isoforone risultato assai efficace come additivo per vernici, pitture, adesivi e per disciogliere alcune plastiche."}
{"id": "18942", "revid": "1921140", "url": "https://it.wikipedia.org/wiki?curid=18942", "title": "Formula chimica", "text": "Una formula chimica \u00e8 una rappresentazione sintetica che descrive quali e quanti atomi vanno a comporre una molecola (o una \"unit\u00e0 minima\") di una sostanza (\"formula bruta\"), nonch\u00e9 la loro disposizione nello spazio (\"formula di struttura\").\nFormula grezza o bruta.\nNella formula bruta ogni tipo di elemento chimico \u00e8 identificato attraverso il suo simbolo chimico. Il numero di atomi di ogni elemento presente nella molecola viene indicato con un numero subscritto se \u00e8 diverso da uno, altrimenti viene omesso.\nPer esempio il metano, una molecola semplice che consiste in un atomo di carbonio legato a quattro atomi di idrogeno ha formula bruta:\nIl glucosio, con sei atomi di carbonio, dodici di idrogeno e sei di ossigeno ha formula bruta:\nLa formula bruta si divide in:\nFormula minima.\nLa formula minima (o formula empirica) di un composto indica gli elementi che lo costituiscono e i loro rapporti numerici minimi (espressi come valori interi) all'interno del composto stesso.\nAlcuni esempi:\nFormula molecolare.\nLa formula molecolare di un composto molecolare ne indica gli elementi e il numero effettivo di atomi di ciascun elemento.\nAlcuni esempi:\nLa formula molecolare \u00e8 ricavabile dalla formula minima a partire dal peso molecolare.\nFormula di struttura.\nMentre l'unica informazione trasmessa dalla formula bruta riguarda gli elementi e le loro proporzioni, una formula di struttura fornisce anche informazioni sui tipi di legami e la disposizione spaziale degli atomi della molecola.\nGli atomi vengono rappresentati dai loro simboli e i legami tra essi tramite tratti semplici, doppi o tripli. In funzione dell'informazione che la formula deve trasmettere, questa pu\u00f2 rappresentare pi\u00f9 o meno fedelmente l'esatta geometria della molecola.\nUna \"formula di struttura\" permette di distinguere due o pi\u00f9 isomeri, cio\u00e8 due o pi\u00f9 sostanze composte dai medesimi elementi nelle medesime proporzioni, ma i cui atomi sono spazialmente arrangiati in modo diverso.\nUn esempio di formula di struttura \u00e8 rappresentato dall'etano, che consiste di due atomi di carbonio legati tramite legame singolo fra loro e in cui ognuno \u00e8 legato a tre atomi di idrogeno. Una possibile formula di struttura pu\u00f2 essere pertanto scritta come:\ndove il tratto di unione (che raramente pu\u00f2 trovarsi sostituito da due punti :) rappresenta un legame chimico covalente semplice. Un legame covalente doppio tra due atomi viene invece rappresentato da un doppio tratto = o raramente da una coppia di due punti :: ,come nel caso dell'etene (o \"etilene\"):\nAnalogamente, un triplo tratto \u2261 (o raramente una tripletta di due punti :::) rappresenta un legame covalente triplo. Un esempio \u00e8 l'etino (o \"Acetilene\"):\nGruppi funzionali multipli uguali possono essere raggruppati nel modo seguente: \nLe \"formule di struttura\" brevi fin qui descritte possono essere insufficienti nel caso di composti che presentano isomeria geometrica. Un esempio \u00e8 l'alchene 2-butene:\nDal momento che la rotazione attorno a un doppio legame \u00e8 impedita, i due gruppi metile (CH3) possono trovarsi sul medesimo lato del doppio legame oppure ognuno su un lato diverso. Questo fa s\u00ec che esistono due diverse molecole di 2-butene, aventi caratteristiche chimiche e fisiche diverse.\nLa distinzione dei due composti a livello di nomenclatura viene fatta utilizzando i prefissi \"cis-\" (o \"Z-\") per quei composti che hanno i gruppi pi\u00f9 voluminosi sullo stesso lato del doppio legame e \"trans-\" (o \"E-\") per i composti che hanno i gruppi pi\u00f9 voluminosi su lati opposti. A livello di formula, l'ambiguit\u00e0 viene risolta disegnando in maniera lievemente pi\u00f9 esplicita la geometria della molecola (struttura di Lewis).\nInfine, in special modo per la rappresentazione della struttura di molecole relativamente complesse, una formula pu\u00f2 essere ulteriormente semplificata sostituendo una catena di atomi con una linea spezzata in cui ogni vertice rappresenta un atomo di carbonio (un poligono nel caso di composti ciclici) e omettendo gli atomi di idrogeno legati agli atomi di carbonio.\nFormula condensata.\nLa formula condensata rappresenta un modo alternativo di indicare la struttura delle molecole e possiede una sua utilit\u00e0 pratica nel caso di composti semplici non ciclici. Il suo scopo non \u00e8 tanto quello di evidenziare la disposizione spaziale degli atomi, ma piuttosto \u00e8 quello di mostrare come si succedono i legami tra i gruppi che costituiscono una molecola mediante una rappresentazione grafica contratta e compatta. Dalla formula condensata \u00e8 possibile individuare facilmente i gruppi funzionali di una molecola.\nAd esempio la formula condensata dell'acido valerico mostra un metile (CH3-) legato a una catena idrocarburica con 3 atomi di carbonio (-(CH2)3-) e un gruppo carbossilico terminale (-COOH):\nUnit\u00e0 di formula.\nL'unit\u00e0 di formula di un composto ionico ne indica gli elementi e il numero effettivo di atomi di ciascun elemento.\nAlcuni esempi:"}
{"id": "18947", "revid": "1429175", "url": "https://it.wikipedia.org/wiki?curid=18947", "title": "69 (numero)", "text": "Sessantanove (cf. latino \"undeseptuaginta\", greco \"\u1f10\u03bd\u03bd\u03ad\u03b1 \u03ba\u03b1\u1f76 \u1f11\u03be\u03ae\u03ba\u03bf\u03bd\u03c4\u03b1\") \u00e8 il numero naturale dopo il 68 e prima del 70.\nConvenzioni.\nSport.\nEra il numero di gara di Nicky Hayden"}
{"id": "18949", "revid": "466539", "url": "https://it.wikipedia.org/wiki?curid=18949", "title": "Clara Petacci", "text": "Era sorella maggiore dell'attrice Maria Petacci e sorella minore del chirurgo Marcello Petacci.\nBiografia.\nEra figlia di Giuseppina Persichetti (1888-1962) e del medico Francesco Saverio Petacci (1883-1970), direttore per alcuni anni di una clinica a Roma e introdotto negli ambienti vaticani in qualit\u00e0 di medico dei Sacri Palazzi apostolici. Per un periodo di vari anni ebbe anche una sua clinica personale, \"La Clinica del Sole\". Clara studi\u00f2 musica con rendimenti alterni e fu allieva del violinista Corrado Archibugi, amico dei suoi genitori.\nIl 24 aprile 1932 la Lancia Astura vaticana con a bordo, oltre all'autista Saverio Coppola, Claretta Petacci, la sorella Myriam, la loro madre e il futuro marito di Claretta, Riccardo Federici, lungo la via del Mare che da Roma va al Lido di Ostia, viene sorpassata dalla rossa Alfa 6C 1750 Gran Turismo Zagato guidata da Benito Mussolini. La Petacci, che gi\u00e0 da tempo inviava al Duce numerose lettere di ammirazione, lo riconosce e trova il modo di attirare la sua attenzione, lui accetta poi di scambiare qualche parola con lei. Da allora sempre pi\u00f9 frequenti furono le \"udienze\" a Palazzo Venezia, che dopo una serie di colloqui confidenziali acquisirono il carattere di una vera e propria relazione. Clara aveva 29 anni in meno del suo amante.\nLa Petacci, gi\u00e0 sposata con il sottotenente della Regia Aeronautica Riccardo Federici (1904-1972), da cui aveva in realt\u00e0 gi\u00e0 preso le distanze, si sarebbe separata ufficialmente nel 1936 (il divorzio ancora non era consentito). \nMussolini era sposato dal 1915 con rito civile e dal 1925 con rito religioso con Rachele Guidi (detta \"donna Rachele\"), che aveva conosciuto gi\u00e0 durante l'infanzia e alla quale era legato sin da prima del 1910. Gli erano inoltre state attribuite numerose amanti, tra le quali Ida Dalser (che gli diede il figlio Benito Albino Mussolini), e aveva da poco concluso una lunga e importante relazione con Margherita Sarfatti.\nMussolini prese a frequentare la Petacci con regolarit\u00e0, ricevendone le visite puntuali anche nel suo studio di Capo del governo a Palazzo Venezia. Clara rimase per molti anni fedele \u00aball'amato \"Ben\"\u00bb, come chiamava Mussolini nei suoi diari.\nDiversi gerarchi del fascismo, d'altra parte, reputavano la relazione tra il Duce e la Petacci - per quanto ufficialmente inesistente e tollerata da \"donna Rachele\" - molto inappropriata, perch\u00e9 possibile fonte di scandalo e di accuse di corruzione al regime, suscitando altres\u00ec facezie ed amenit\u00e0 tra quanti ne erano informati.\nClara era appassionata di pittura. Ebbe il ruolo di compagna segreta di Mussolini, di cui condivise i momenti pi\u00f9 bui e il destino finale, pare senza mai avanzare la pretesa che lasciasse per lei la moglie Rachele.\nL'ascesa sociale della famiglia Petacci.\nLa vicinanza di Clara a Mussolini fin\u00ec per innalzare il rango della sua famiglia, alimentando pettegolezzi relativi a favoritismi e corruzioni, dei quali veniva prevalentemente ritenuto responsabile (anche da ambienti legati alla gerarchia fascista) il fratello Marcello Petacci (Roma 1\u00ba maggio 1910 - Dongo 28 aprile 1945).\nVerso la fine del 1939 i Petacci si trasferirono dalla residenza medio-borghese di via Lazzaro Spallanzani (confinante con villa Torlonia) nella splendida villa \"Camilluccia\" (sita sulle pendici di Monte Mario, allora ai margini della citt\u00e0), progettata dagli architetti Vincenzo Monaco e Amedeo Luccichenti, e che rappresentava un esempio di \"arte fascista\", chiamata anche razionalismo italiano.\nLa grande casa era divisa in 32 locali distribuiti su due piani sovrastati da una terrazza. Nel sottosuolo, come nella residenza del Duce di Villa Torlonia, era ricavato un rifugio antiaereo, mentre nell'ampio parco erano presenti anche una piscina, un campo da tennis, un giardino fiorito, curato da Clara, un orto e un pollaio, curati dalla madre. L'accesso al complesso era sorvegliato da una guardiola per il portiere e una per la guardia presidenziale assegnata alla propriet\u00e0.\nNell'ala destra del piano terreno (probabilmente per ragioni di sicurezza dovute alla necessaria vicinanza con il rifugio) era posizionata l'alcova di Claretta e Benito. Composta da una camera con pareti e soffitto ricoperte da specchi e arredata con mobili rosa, era servita da una stanza da bagno rivestita in marmo nero e dotata di grande vasca mosaicata, posta a filo del pavimento, che voleva imitare le vasche termali romane.\nAll'indirizzo della residenza Petacci (via della Camilluccia, 355/357) erano inviate numerose lettere che richiedevano i buoni uffici di Clara per petizioni rivolte a Mussolini.\nDopo la caduta del fascismo la villa fu confiscata con l'accusa che fosse stata acquistata da Mussolini con fondi sottratti al bilancio dello Stato. La famiglia riusc\u00ec ad opporsi a tale provvedimento e successivamente ottenne la restituzione della villa, dimostrando la falsit\u00e0 dell'accusa. Pi\u00f9 tardi la villa fu venduta, e fin\u00ec in stato di abbandono, fino a essere definitivamente demolita per far posto a un complesso di edifici che oggi ospitano le ambasciate dell'Iraq presso l'Italia e la Santa Sede.\nLa morte.\nClara Petacci fu arrestata il 25 luglio 1943, alla caduta del regime fascista, per essere poi liberata l'8 settembre, quando venne annunciata la firma dell'armistizio di Cassibile. Tutta la famiglia abbandon\u00f2 Roma e si trasfer\u00ec nel Nord Italia controllato ancora dalle forze tedesche, e dove poi si instaur\u00f2 la Repubblica Sociale Italiana. Clara si trasfer\u00ec in una villa a Gardone, non lontano dalla residenza di Mussolini e dalla sede del governo repubblicano a Sal\u00f2, costantemente sorvegliata dal tenente delle SS Franz Sp\u00f6gler.\nIn questo periodo ebbe un fitto rapporto epistolare con Mussolini e, nonostante il parere contrario del Duce, conserv\u00f2 tutte le missive: in una di queste chiese che, al processo di Verona, Galeazzo Ciano fosse condannato a morte in quanto \"traditore, vile, sudicio, interessato e falso\", esprimendo quindi una posizione durissima (valevole anche per Edda Mussolini, \"sua degna compare\") che venne definita dallo storico Emilio Gentile di \"rigore nazista\".\nTrasferitisi a Milano a seguito dell'abbandono della riviera gardesana da parte del Duce, poco dopo la met\u00e0 di aprile del 1945, il 23 aprile i Petacci - salvo Clara e il fratello Marcello, che rimasero nel capoluogo lombardo - si misero in salvo in aereo, giungendo a Barcellona dopo un avventuroso volo durato quattro ore. Il 25 aprile, sia Clara sia Marcello si allontanarono da Milano assieme alla lunga colonna di gerarchi fascisti in fuga verso Como, Marcello tentando di riparare in Svizzera con false credenziali da diplomatico spagnolo. Il 27 aprile 1945, durante l'estremo tentativo di Mussolini di sottrarsi alla cattura, Clara fu bloccata a Dongo da una formazione della 52\u00aa Brigata Garibaldi partigiana, che intercett\u00f2 la colonna di automezzi tedeschi con i quali viaggiava Mussolini. Taluni affermano che le sia stata offerta una via di scampo, da lei ricusata decisamente: avrebbe potuto fuggire in Spagna con i suoi familiari in aereo.\nIl giorno seguente, 28 aprile, dopo il trasferimento a Bonzanigo di Mezzegra, sul lago di Como, Mussolini e la Petacci, che aveva 33 anni, furono fucilati dai partigiani, secondo la versione diffusa a Giulino di Mezzegra, sebbene su Clara non pendesse alcuna condanna. La versione ufficiale, e anche alcune versioni alternative, affermano che venne uccisa perch\u00e9 si frappose tra Mussolini e gli esecutori della sentenza, oppure perch\u00e9 testimone scomoda. La testimone Dorina Mazzola, nel suo memoriale citato da Giorgio Pisan\u00f2 nel libro \"Gli ultimi cinque secondi di Mussolini\" precisa che Mussolini fu ferito da due colpi di pistola esplosi da un partigiano nella camera dei De Maria. Lo trasportarono, ferito, nel cortile presso una stalla dove lo incatenarono a un portone di legno. L\u00ec fu ucciso da due persone. Claretta Petacci fu uccisa qualche ora dopo mentre tentava la fuga, colpita alle spalle da raffiche di mitra esplose da un partigiano, forse da \u201cLino\u201d (Giuseppe Frangi). I due cadaveri furono trasportati nel pomeriggio altrove per inscenare una fucilazione ufficiale, ma lontano da occhi indiscreti. Ai testimoni fu imposto con minacce di non lasciar trapelare nulla sul reale svolgimento dei fatti.\nNella stessa giornata anche il fratello di Clara, Marcello Petacci, fu ucciso a Dongo dai partigiani, insieme ad altre quindici persone complici della fuga di Mussolini.\nIl giorno successivo, il 29 aprile, attorno alle ore 14 in piazzale Loreto, a Milano, i corpi di Benito Mussolini e Claretta Petacci (assieme a quelli delle persone fucilate a Dongo il giorno prima e a quello di Achille Starace, casualmente catturato a Milano e poi giustiziato direttamente in Piazzale Loreto), vennero appesi per i piedi alla pensilina del distributore della Esso, per sottrarli da ulteriori oltraggi che la folla stava riservando ai cadaveri dei gerarchi fascisti, compreso il suo. Il luogo in cui vennero portati fu scelto per vendicare simbolicamente la strage di quindici partigiani e antifascisti, messi a morte per rappresaglia in quello stesso luogo il 10 agosto 1944.\nNon appena il cadavere della Petacci fu appeso alla pensilina, don Pollarolo, cappellano dei partigiani, dietro pressione di Anna Mastrolonardo e altre donne presenti tra la folla, chiese alla sarta Rosa Fasc\u00ec una spilla da balia per fissare la gonna indossata dal corpo di Clara. Tale soluzione si rivel\u00f2 per\u00f2 inefficace e cos\u00ec intervennero i pompieri, sopraggiunti con gli idranti a sedare l'ira della folla, a provvedere a mantenere ferma la gonna con una corda.\nAttorno alle ore 15, i corpi giunsero all'Obitorio Civico di via Giuseppe Ponzio.\nAl calar della notte del giorno dopo, il 30 aprile, per ordine del Comitato di Liberazione Nazionale (CLN), la salma di Claretta Petacci venne sepolta (cos\u00ec come Mussolini e altri) in una fossa del Campo 16 del Cimitero Maggiore di Milano, lasciata anonima per evitare ulteriori oltraggi; dopo 2 giorni, di notte, per creare ulteriore difficolt\u00e0 alla sua individuazione, sempre per ordine del CLN, la salma di Claretta venne esumata e traslata in una fossa del Campo 10, il campo perpetuo destinato ai caduti della RSI, sotto il nome fittizio di \u201cRita Colfosco\u201d. Qui rimase fino a marzo 1956 quando, con autorizzazione del ministro dell'interno Fernando Tambroni, la salma di Claretta Petacci venne esumata, trasportata a Roma e tumulata nella tomba di famiglia al Cimitero Comunale Monumentale Campo Verano, il giorno 16.\nIn seguito alla morte dei discendenti diretti tra gli anni 1960 e 1970, e il trasferimento dei rimanenti negli Stati Uniti, la tomba, nel 2015, fu dichiarata \"manufatto in stato di abbandono\" dall'amministrazione cimiteriale. Un'associazione ha proposto il recupero del manufatto, mentre l'ex sindaco di Sant'Abbondio Alberto Botta ha proposto di traslare la salma a Mezzegra, luogo della morte della donna. Successivamente, la tomba \u00e8 stata restaurata nell'autunno del 2017, dopo una raccolta fondi da parte di un'associazione.\nLa corrispondenza epistolare.\nSolo in parte \u00e8 stato pubblicato il carteggio che, per oltre un quindicennio, si scambiarono Mussolini e Petacci: esso \u00e8 conservato presso l'Archivio di Stato di Roma ed \u00e8 stato oggetto di un contenzioso giurisdizionale."}
{"id": "18952", "revid": "287204", "url": "https://it.wikipedia.org/wiki?curid=18952", "title": "John Lustig", "text": "Giornalista, maestro d'arte, . \nBiografia.\nNato nello Stato di Washington, ha fra le sue ispirazioni le storie a fumetti di Carl Barks; partendo da un soggetto di Barks realizza \"Paperino - Da qualche parte in mezzo al nulla\".\nFra le storie di Barks che prende come riferimento cita \"Paperino e le forze occulte\" e \"Paperino e il cimiero vichingo\" e dopo aver concluso gli studi al college, nel 1977 inizia a lavorare come \"free lance\", realizza la sua prima storia a fumetti con Duffy Duck, un personaggio della Warner Brothers. Anni dopo inizia a collaborare con la Disney dopo aver lavorato presso un quotidiano non occupandosi di fumetti. Solo a met\u00e0 degli anni ottanta, quando intervista alcuni fumettisti americani, ricomincia a scrivere storie a fumetti e grazie all'incontro con William Van Horn, all'epoca impegnato con Nervous Rex, approda alla Disney. Con lui inizia la sua collaborazione con le testate \"Donald Duck\" e \"Uncle Scrooge\". Dopo una breve storia con Paperino, nel 1989 ne scrive un'altra per la serei \"DuckTales\", che pubblicava storie con i personaggi dell'omonima serie animata. Successivamente pubblica, con i disegni di Romano Scarpa, \"Paperino e il disastro telecomandato (Donald Duck - Remotely Impossible)\", in Italia su \"Zio Paperone\" n. 145 dell'ottobre 2001.\nContemporaneamente alla collaborazione con la Disney, ha realizzato alcune progetti paralleli come la rivisitazione della serie di genere romantico First Kiss della quale acquisisce i diritti, ne cancella il lettering originale e ne riscrive in chiave ironica i dialoghi, cambiando il senso delle storie. La serie cos\u00ec cambia nome, \"Last Kiss\", e diventa una parodia del genere romantico.\nSu soggetto di Barks realizza i testi dell'ultima storia di questi, \"Paperino - Da qualche parte in mezzo al nulla\", disegnata da Pat Block. Di questa esperienza ricorda che: \u00ab\"Carl era noto per la sua riservatezza, perci\u00f2 sono stato molto sorpreso quando ha invitato me e William Van Horn a fargli visita. Giunti a Grant Pass la sera, telefonai a Carl per un appuntamento il mattino seguente, ma Carl e Gar\u00e9, invece, ci vollero subito da loro. Parlammo di amici comuni e delle esperienze di Carl con i suoi fan. Poi Carl ci condusse nel suo ristorante preferito. Guidando personalmente l'auto, a novant'anni! Ci sembrava impossibile che fosse un comune mortale!\"\u00bb"}
{"id": "18953", "revid": "155634", "url": "https://it.wikipedia.org/wiki?curid=18953", "title": "Paperino in Andiamo piano con il deltaplano!", "text": "Paperino in: Andiamoci piano con il deltaplano! (\"Hang Gliders Be Hanged!\"), nota al pubblico italiano anche con i titoli Paperino Sport - Dove osano le aquile e Paperino in Andiamoci piano con il deltaplano, \u00e8 una storia a fumetti Disney scritta da Carl Barks nel 1975 e pubblicata nel 1984.\nTrama.\nLa storia narra della sfida tra Paperino e il cugino Gastone, questa volta a bordo dei deltaplani. Il premio finale \u00e8 una mega torta che, tra mille peripezie e pericoli, sembra che Paperino alla fine riuscir\u00e0 a conquistare. In realt\u00e0 lo sfortunato papero atterrer\u00e0 proprio sulla torta, che dall'alto si confonde, per colori e forma, col punto d'arrivo dove, per chi avesse ancora qualche dubbio, arriva per primo Gastone. Non c'\u00e8 nessuno, per\u00f2, a festeggiarlo, impegnati tutti ad inseguire il malcapitato Paperino, reo di aver distrutto la torta della festa finale.\nProduzione.\nAlla fine degli anni sessanta Carsten Jacobsen, direttore editoriale della Egmont, contatta Carl Barks per avere da lui nuove storie da affidare ai disegnatori in forza nella sua scuderia. Barks, gentilmente come suo solito, gli invia un paio di soggetti. \"Andiamoci piano con il deltaplano!\", scritta poi da Tom Anderson e disegnata da Vicar, riprende un soggetto dal titolo \"Hang Gliders Be Hanged\" (\"Che i deltaplani siano impiccati\"), scritto in un periodo in cui i deltaplani erano molto di moda.\nRacconta, infatti, Barks:\nBarks sped\u00ec i soggetti (l'altro era \"Go Slowly, Sands of Time\") a Burbank e da qui vennero inoltrati in Danimarca. Per alcuni disguidi postali la storia non arriv\u00f2 a destinazione. Allora Barks decise di riscrivere la storia come sceneggiatura completa e, finalmente, nel marzo 1984 la storia appare sulle pagine di \"Anders And&amp;Co.\"\nRispetto all'originale barksiano, per\u00f2, ci sono alcune differenze: la principale \u00e8 l'assenza di una sequenza in cui Paperino, sul deltaplano, viene salvato dall'attacco di un gruppo di pipistrelli (l'attacco, comunque, viene mantenuto) dall'intervento dei nipotini."}
{"id": "18954", "revid": "125121786", "url": "https://it.wikipedia.org/wiki?curid=18954", "title": "Lago di Costanza", "text": "Il lago di Costanza (in tedesco, \"Bodensee\", ma conosciuto anche come \"Schw\u00e4bisches Meer\", in alemanno \"Bodesee\") \u00e8 un lago subalpino posto al confine di tre paesi: Germania, Svizzera e Austria. Il suo principale immissario ed emissario \u00e8 il fiume Reno. La maggiore profondit\u00e0 \u00e8 di 253 metri. Il lago \u00e8 posto ad un'altitudine di 396 m s.l.m.\nGeografia.\nPosto a un'altitudine di 396\u00a0m sul livello del mare, la maggiore profondit\u00e0 \u00e8 di 252\u00a0m, nel mezzo della parte orientale (\"Obersee\"). Il suo volume \u00e8 approssimativamente di 55\u00a0km\u00b3. Il lago \u00e8 diviso in quattro parti: \"Obersee\", \"\u00dcberlinger See\", \"Zeller See\" e \"Untersee\". Il Reno scorre attraverso l\"Obersee\", la citt\u00e0 di Costanza e l\"Untersee\". Il fiume esce dal lago vicino a Stein am Rhein.\nOrigine\nIl lago di Costanza \u00e8 stato formato dal Ghiacciaio del Reno durante le glaciazioni. Il Reno, il Bregenzer Ache e il Dornbirner Ache trasportano grosse quantit\u00e0 di sedimenti dalle Alpi al lago, riducendone le dimensioni a partire da sud-est.\nIsole.\nLe isole pi\u00f9 piccole nell'Obersee sono: \nEtimologia.\nIl lago di Costanza fu menzionato per la prima volta dal geografo ispanico Pomponio Mela, attorno al 43 a.C. Egli not\u00f2 che il Reno scorreva attraverso due laghi, \"Lacus Venetus\" (l'odierno \"Obersee\") e \"Lacus Acronius\" (l'odierno \"Untersee\"). Con Plinio il Vecchio prevalse il nome \"Lacus Raetiae Brigantinus\", preso dalla citt\u00e0 romana di \"Brigantium\", l'odierna Bregenz. Pi\u00f9 tardi divenne \"Lacus Constantinus\" (1187), nome poi utilizzato anche nella maggior parte delle lingue europee (francese \"Lac de Constance\").\nStoria.\nL'insediamento della riva del lago risale al mesolitico (IX millennio a.C.). Gli insediamenti costieri del Neolitico e dell'Et\u00e0 del Bronzo (IV-II millennio a.C.) nelle zone umide del Lago di Costanza, che sono in un eccellente stato di conservazione, sono di grande interesse per la ricerca preistorica in Europa. Intorno al XV secolo a.C., i Romani incontrarono dei popoli celtici (Vindelici, Briganti, Elvezi) che furono gradualmente romanizzati. Il limes Reno-Iller-Danubio correva a sud del lago di Costanza, venendo da \"Cambodunum\" (Kempten), lungo \"Brigantium\" (Bregenz), \"Arbor Felix\" (Arbon), \"Ad Fines\" (Pfyn), \"Tagaetium\" (Burg Stein am Rhein) e proseguendo verso ovest. Gli Alemanni non si stabilirono definitivamente nella zona fino al VI secolo d.C..Intorno al Seicento, la cristianizzazione divenne tangibile grazie ai missionari Colombano e Gallo. La feudalizzazione e la concessione di immunit\u00e0 portarono a una forte frammentazione territoriale in principati ecclesiastici e secolari, citt\u00e0 imperiali e molte piccole contee e domini, che furono sostituiti da stati moderni solo dopo il 1800.\nSovranit\u00e0.\nNon esiste un trattato internazionale che specifichi in maniera precisa la sovranit\u00e0 del lago posto al confine fra Austria, Germania e Svizzera.\nNel corso del XVII secolo la sovranit\u00e0 venne disputata fra gli stati rivieraschi, dando anche luogo ad una serie di battaglie navali combattute sul lago, da inserire nel contesto pi\u00f9 ampio delle rivalit\u00e0 anche di stampo religioso associate della Guerra dei Trent'anni (1618-1648). Si trovarono pertanto a fronteggiarsi per esercitare l'egemonia sul lago sul versante nord-est l'impero Asburgico (di religione cattolica) e nel nord-ovest il ducato protestante del W\u00fcrttemberg alleato del Regno di Svezia e del Regno di Francia, mentre a sud la confederazione svizzera (in parte cattolica ed in parte protestante) si manteneva neutrale.\nTuttavia il lago storicamente ha avuto una funzione di collegamento pi\u00f9 che di separazione fra le diverse comunit\u00e0 che si affacciavano su di esso. La lingua in comune (celtica, romanza e infine tedesca) e la diocesi di Costanza, che rimase in comune dall'inizio della cristianizzazione fino al 1816, hanno garantito l'unit\u00e0 culturale nelle corso dei secoli. A questo va aggiunto che la navigazione ha sempre consentito il trasporto delle persone e delle merci, favorendo lo sviluppo di importanti imprese commerciali (ad es. Compagnia di Ravensburg, Compagnia Diesbach-Watt). Non deve stupire pertanto se \u00e8 sin dal 1312 che le citt\u00e0 costiere hanno sentito il bisogno di riunirsi in Leghe cittadine, come ad esempio Lega delle citt\u00e0 sveve (1376) o la Lega di Costanza (1385). I problemi comuni legati alla navigazione indussero in pi\u00f9 occasioni i Paesi confinanti, inoltre, a organizzare conferenze per risolvere le varie questioni che venivano sollevate.\nSituazione attuale.\nLa ripartizione del lago fra gli Stati rivieraschi non \u00e8 mai stata decisa. Esiste un trattato del 1854 per la sovranit\u00e0 dell'Untersee (risalente a una regolamentazione del 1554), un altro trattato del 1878-79 assegna la sovranit\u00e0 dell'insenatura di Costanza e l'\u00dcberlingersee \u00e8 attribuito per antica consuetudine alla Germania (visto che \u00e8 completamente circondato dal territorio di questa nazione), il confine sull'Obersee (che \u00e8 la porzione pi\u00f9 significativa del lago) non \u00e8 mai stato definito formalmente.\nLa Svizzera sostiene che esista una linea di confine nel lago (da fissare, come solitamente avviene nelle acque interne, lungo la linea mediana) che separi in modo netto le porzioni di sovranit\u00e0 di ciascuna nazione. L'Austria, a sua volta, considera l'Obersee, fatte salve le porzioni di acqua litoranee fino ad una profondit\u00e0 di 25 metri (\"Halde\"), un condominio in cui le tre nazioni esercitano la sovranit\u00e0 in maniera congiunta. La Germania non ha assunto una posizione ufficiale sulla materia anche se durante le due guerre mondiali per motivi bellici ha impedito la navigazione e attuato misure di difesa adottando \"de facto\" il principio della linea media.\nPur lasciando irrisolta la questione della sovranit\u00e0, le nazioni hanno adottato una serie di convenzioni per regolare i vari aspetti pratici che nel tempo si sono posti al riguardo del lago (pesca, navigazione, protezione ambientale ...).\nCollegamenti.\nTraghetti per le auto collegano Romanshorn e Friedrichshafen, cos\u00ec come Costanza e Meersburg.\nCitt\u00e0 e paesi sulle rive del lago.\nAustria.\nDall'ingresso del Reno, sulla costa di destra:\nGermania.\nSulla costa nord o di destra:\nSvizzera.\nDall'ingresso del Reno, sulla costa sud o di sinistra:"}
{"id": "18955", "revid": "590", "url": "https://it.wikipedia.org/wiki?curid=18955", "title": "Radiante", "text": "Il radiante (generalmente indicato rad quando necessario), \u00e8 l'unit\u00e0 di misura dell'ampiezza degli angoli del Sistema internazionale di unit\u00e0 di misura. Tale misura rappresenta il rapporto tra la lunghezza dell'arco di circonferenza tracciato dall'angolo e la lunghezza del raggio di tale circonferenza; essendo il rapporto tra due grandezze omogenee, \u00e8 un numero puro.\nDefinizione di radiante.\nSi prenda una circonferenza con centro nel vertice dell'angolo. Siano formula_1 la lunghezza dell'arco intercettato dall'angolo sulla circonferenza, formula_2 quella del raggio della circonferenza, formula_3 quella della circonferenza e formula_4 l'ampiezza dell'angolo. Il rapporto formula_5 non dipende dalla lunghezza del raggio, ma solo dall'ampiezza dell'angolo. Questa circostanza permette di definire la misura in radianti dell'angolo come:\nformula_6\nformula_7\nDa ci\u00f2 si evince che il radiante \u00e8 un numero puro, ossia \u00e8 adimensionale, dato che esprime il rapporto fra due lunghezze.\nInfatti: [rad] = [L] / [L] = [1].\nDefiniamo come radiante l'ampiezza dell'angolo che sottende un arco di circonferenza che, rettificato, abbia lunghezza uguale al raggio della circonferenza stessa. In parole povere un radiante \u00e8 l'angolo che si ha in corrispondenza di un arco di lunghezza pari al raggio della circonferenza.\nEssendo la lunghezza della circonferenza formula_3 pari a formula_9 e il raggio lungo formula_2, l'angolo di un cerchio equivale a formula_11.\nRicordando che la misura della lunghezza della circonferenza \u00e8:\nsi pu\u00f2 scrivere la seguente proporzione:\nformula_4 risulta funzione di formula_1:\novvero\nda cui\nDunque, ponendo formula_20, dall'equazione precedente si ottiene:\nEsprimiamo ora un angolo giro in radianti:\nCon la seguente proporzione si ottengono le formule per passare da radianti a gradi sessagesimali e viceversa:\nUtilit\u00e0 della scelta del radiante.\nLa misura del radiante consente di avere formule trigonometriche molto pi\u00f9 semplici di quelle che si avrebbero adottando i gradi sessagesimali o altre unit\u00e0 di misura degli angoli.\nSostanzialmente i vantaggi del radiante derivano dal fatto che, con tale unit\u00e0 si ottiene la semplice espressione\ne da questa si ottengono molte altre eleganti identit\u00e0 del calcolo infinitesimale che hanno importanti conseguenze pratiche. Tra queste \nSe si misurassero gli angoli in gradi o in altre unit\u00e0 di misura, formule come le precedenti dovrebbero essere appesantite da costanti di conversione e da loro potenze.\nConversione gradi-radianti.\nUn radiante \u00e8 pari a formula_30 gradi. Per convertire radianti in gradi \u00e8 quindi sufficiente moltiplicare per formula_30:\nAd esempio:\nAnalogamente, per convertire gradi in radianti si moltiplica per \u03c0/180:\nAd esempio:\nSi ha quindi:"}
{"id": "18956", "revid": "322321", "url": "https://it.wikipedia.org/wiki?curid=18956", "title": "Friedrichshafen", "text": "Friedrichshafen (pronuncia IPA: o , in alemanno \"Hafe\") \u00e8 una citt\u00e0 di medie dimensioni (\"Mittelstadt\") sulla sponda nord del lago di Costanza (\"Bodensee\"), nella Germania meridionale, vicino al confine con Svizzera e Austria. \u00c8 il capoluogo (\"Kreisstadt\") e la pi\u00f9 grande citt\u00e0 del circondario del Lago di Costanza (nel Bundesland del Baden-W\u00fcrttemberg) e la seconda pi\u00f9 grande citt\u00e0 sul lago di Costanza dopo la citt\u00e0 di Costanza. Insieme a Ravensburg e Weingarten, Friedrichshafen costituisce uno dei 14 \"Oberzentrum\" del Baden-W\u00fcrttemberg. Dall'aprile 1956 Friedrichshafen \u00e8 una grande citt\u00e0 circondariale (\"Gro\u00dfe Kreisstadt\"); dal settembre 2011 con la Zeppelin Universit\u00e4t \u00e8 anche una \"citt\u00e0 universitaria\". La citt\u00e0 fu creata nel 1811 dalla precedente citt\u00e0 di Buchhorn e porta il nome di Federico I del W\u00fcrttemberg: Friedrichshafen significa letteralmente \u00abporto (\"hafen\") di (\"s\") Federico (\"Friedrich\")\u00bb.\nStoria.\nXIX secolo.\nFriedrichshafen \u00e8 stata fondata nel 1811 come parte del nuovo Regno di W\u00fcrttemberg, alleato della Francia durante le guerre napoleoniche. Fu chiamata cos\u00ec perch\u00e9 il re Federico I di W\u00fcrttemberg ne aveva fatto un porto franco e punto di trasbordo per il commercio con la Svizzera. Friedrichshafen \u00e8 stata creata dalla ex citt\u00e0 di Buchhorn, dalla quale ha adottato lo stemma. La nuova citt\u00e0 anche incorporato l'ex villaggio di Hofen, il cui monastero fu ristrutturato per servire come residenza estiva dei re di W\u00fcrttemberg.\nIl re Guglielmo I ha continuato a migliorare la citt\u00e0, compreso l'acquisto del piroscafo \"Wilhelm\". Ministri e alti funzionari costruirono delle ville intorno al castello reale, e molti turisti stranieri hanno visitato la citt\u00e0, come pure lo zar Alessandro II di Russia. Il primo tracciato delle \"Ferrovie Reali dello Stato del W\u00fcrttemberg\" (\"K\u00f6niglich W\u00fcrttembergische Staats-Eisenbahnen\") collegava il porto della citt\u00e0 alla citt\u00e0 di Ravensburg nel 1847. Heilbronn \u00e8 stata collegata nel 1850 e un traghetto per Romanshorn (in Svizzera) ha iniziato ad operare nel 1869. Nonostante la loro precedente opposizione alla Prussia, sotto la struttura federale dell'Impero tedesco, W\u00fcrttemberg e Friedrichshafen hanno continuato a godere di alcuni privilegi speciali dopo la loro incorporazione nella Germania dopo la guerra franco-prussiana.\nAviazione.\nFerdinand von Zeppelin cre\u00f2 la sua famosa fabbrica di dirigibili, alla fine del XIX secolo. LLZ 1 lungo 128 metri lasci\u00f2 gli ormeggi il 2 luglio 1900. Altre compagnie d'aviazione, tra cui la Maybach-Motorenbau, sono sorte a Friedrichshafen per lavorare in questo settore industriale, che aveva ricevuto un importante impulso dalla prima guerra mondiale. Dopo il Trattato di Versailles, il Regno di W\u00fcrttemberg \u00e8 stato sciolto, ma la famiglia reale deposta ha continuato nel possesso del loro castello a Friedrichshafen, nonostante la rivoluzione dei lavoratori nel novembre 1918.\nNel periodo successivo alla guerra, Maybach e molte altre compagnie aeree si sono rivolte verso la costruzione di automobili, mentre Claude Dornier acquist\u00f2 la fallita Flugzeugbau Friedrichshafen di Theodor Kober e cre\u00f2 la Dornier-Werke. A causa delle disposizioni del Trattato di Versailles, molti degli aerei furono inizialmente prodotti in Italia, Spagna, Paesi Bassi o in Giappone, ma, dopo l'ascesa del regime nazista la produzione riprese a Friedrichshafen e nelle altre fabbriche tedesche. Nel 1937 il disastro dell'Hindenburg e un successivo embargo dell'elio statunitense verso la Germania, per\u00f2, conclusero di fatto la produzione di dirigibili tedeschi. Tuttavia, nel 1993 dalla Luftschiffbau Zeppelin (LZ) \u2013 la societ\u00e0 di produzione dei dirigibili Zeppelin \u2013 fu creata la Zeppelin Luftschifftechnik (ZLT); e nel 2001 \u00e8 stata creata la Deutsche Zeppelin Reederei (DZR), una compagnia aerea commerciale, che ha iniziato il servizio passeggeri dall'aeroporto di Friedrichshafen. Nel 2012, 12 voli di linea erano programmati, con voli supplementari verso alcune citt\u00e0.\nAttualmente, un salone aeronautico annuale sull'aviazione generale si tiene nel vicino centro congressi (\"Messe Friedrichshafen\"); il salone aeronautico AERO Friedrichshafen fu creato nel 1997 e si teneva ogni due anni, dal 2009 \u00e8 diventato annuale e registra la presenza di pi\u00f9 di 30.000 visitatori e 600 espositori.\nSeconda guerra mondiale.\nFriedrichshafen serviva ai nazisti come luogo di villeggiatura per i lavoratori. La presenza di Zeppelin, Maybach, Dornier e Zahnradfabrik, inoltre, facevano di essa un importante centro industriale per la Germania durante la seconda guerra mondiale. Tra il 1942 e il 1945, queste fabbriche impiegavano centinaia di prigionieri dei campi di concentramento di Dachau e di Dora-Mittelbau. Questi furono inizialmente ospitati presso l'hangar di Zeppelin e poi, dopo la sua distruzione durante un raid, presso la fabbrica di V2 di Raderach. I prigionieri sono stati cos\u00ec utilizzati per scavare tunnel sotterranei vicino a Friedrichshafen, prevalentemente a Ueberlingen per proteggere i siti di produzione dai bombardamenti ripetuti.\nTra il giugno 1943 e il febbraio 1945 la citt\u00e0 ha subito undici bombardamenti aerei alleati. Il pi\u00f9 grave \u00e8 avvenuto il 28 aprile 1944 e ha distrutto la maggior parte del centro storico. Circa i due terzi della citt\u00e0 sono stati distrutti nel corso della guerra.\nGermania moderna.\nDopo la seconda guerra mondiale, Friedrichshafen faceva parte della zona di occupazione francese prima della sua incorporazione nel Baden-W\u00fcrttemberg, Germania Ovest. L'industria aeronautica tedesca \u00e8 stata nuovamente vietata per molti anni dopo la guerra, e le aziende fecero fallimento o spostarono la loro produzione. Il recupero principale della citt\u00e0 risale alla sua istituzione come sede amministrativa del distretto di Bodenseekreis nel 1973.\nLe ultime truppe francesi (\u00abForces Fran\u00e7aises en Allemagne\u00bb (FFA)) \u2013 del \"2e r\u00e9giment d'h\u00e9licopt\u00e8res de combat\" dell'ALAT \u2013 si ritirarono dalla loro guarnigione di Friedrichshafen (\u00ab\"Quartier Durand de Villers\"\u00bb) nel 1992.\nEconomia.\nFriedrichshafen \u00e8 conosciuta soprattutto per aver ospitato la sede della fabbrica di dirigibili Zeppelin. Il conte Ferdinand von Zeppelin, che era nato a Costanza (\"Konstanz\"), inizialmente fece costruire le sue aeronavi su una piattaforma di assemblaggio galleggiante sul lago, che poteva essere allineata ai venti per favorire la difficoltosa procedura di partenza.\nI visitatori possono apprendere ulteriori notizie sulla storia degli Zeppelin nel vasto \"Zeppelin museum\", vicino alla riva del lago. Inoltre, negli ultimi anni, diversi piccoli Zeppelin sono stati costruiti usando tecnologie moderne (\"Zeppelin NT\") e possono essere prenotati per gite panoramiche.\nLa costruzione di aeronavi, nel primo terzo del XX secolo, contribu\u00ec all'espansione delle attivit\u00e0 industriali di supporto contribuendo in modo significativo alla relativa prosperit\u00e0 di Friedrichshafen. L'azienda aeronautica Dornier, attiva fino al 2002, cominci\u00f2 la sua attivit\u00e0 in un'officina a Seemooser Horn, sulle rive del lago, sviluppo ora ricordato grazie alla realizzazione del Dornier Museum. L'importanza della citt\u00e0 per la presenza di queste industrie la espose anche a massicce incursioni aeree alleate, verso la fine della seconda guerra mondiale, che distrussero quasi completamente il centro storico.\nOltre a industria e turismo, diverse fiere stagionali, come \"Aero\" (tecnologia per l'aviazione), \"Eurobike\" (importante esposizione internazionale della bicicletta) e \"InterBoot\" (sport acquatici), sono importanti fattori economici. La fiera \"HAMRADIO\"\ndi giugno raccoglie appassionati Radioamatori da tutto il mondo. Inoltre, il centro culturale \"Graf-Zeppelin-Haus\", \u00e8 diventato un luogo popolare per congressi, conferenze e altri eventi.\nInfrastrutture e trasporti.\nMarittimi.\nI traghetti della Bodensee-Schiffsbetriebe (\"F\u00e4hrlinie Friedrichshafen\u2013Romanshorn\") collegano Friedrichshafen a Romanshorn (in Svizzera); la stessa societ\u00e0 offre anche un servizio di trasporto costiero lungo la sponda nord del lago di Costanza, da Costanza a Bregenz. Con 3 catamarani \u2013 \"Fridolin\", \"Constanze\" e \"Ferdinand\" \u2013 la Katamaran-Reederei Bodensee effettua la rotta Costanza-Friedrichshafen. Inoltre, sempre tramite battelli, da Friedrichshafen, nei mesi estivi, si possono raggiungere anche altre citt\u00e0 sul lago di Costanza.\nAerei.\nA 3 km a nord-est della citt\u00e0 vi \u00e8 l'aeroporto di Friedrichshafen (IATA: FDH, ICAO: EDNY; 560.000 passeggeri nel 2015). L'aeroporto \u00e8 servito regolarmente da diverse compagnie aeree: Germania, VLM Airlines, British Airways, Turkish Airlines, Wizz Air, SunExpress, easyJet. Durante il periodo estivo, sono attivi inoltre numerosi voli charter.\nIn alternativa, si possono utilizzare gli aeroporti di Memmingen (a 90\u00a0km), Stoccarda (a 190\u00a0km), Monaco (a 230\u00a0km) o Zurigo (quest'ultimo in Svizzera, a 2 ore circa attraversando il lago in battello).\nStradali.\nFriedrichshafen si trova sulla Bundesstra\u00dfe 31 che va da Breisach am Rhein fino a Lindau (Bodensee), questa strada fa parte della strada europea E54 (che va da Parigi a Monaco di Baviera). Friedrichshafen \u00e8 anche posta alla fine della Bundesstra\u00dfe 30 che parte da Nuova Ulma, in passato c'era un progetto, poi abbandonato, per farla diventare Bundesautobahn 89. Dopo la trasformazione del centro storico di Friedrichshafen in una zona a traffico limitato sono stati creati quattro parcheggi (lago, centro storico, stazione ferroviaria e \" Graf-Zeppelin-Haus\").\nFerroviari.\nA Friedrichshafen ci sono 2 stazioni ferroviarie principali (\"citt\u00e0\" e \"porto\") e 6 altre fermate (tra cui \"aeroporto\"). Friedrichshafen si trova sulla linea ferroviaria \u2013 nord-sud \u2013 Ulma-Friedrichshafen (\"Bahnstrecke Ulm\u2013Friedrichshafen\", detta anche \"S\u00fcdbahn\" o \"W\u00fcrttembergische S\u00fcdbahn\") e sulla ferrovia Radolfzell-Lindau \u2013 ovest-est\u00a0\u2013 che unisce Radolfzell a Lindau costeggiando il lago di Costanza.\nMobilit\u00e0 urbana.\nDal 1990 \u00e8 attiva la compagnia di autobus della citt\u00e0 Stadtverkehr Friedrichshafen, che \u00e8 stata ristrutturata nel 1999 e che dal 2004 da parte del Bodensee-Oberschwaben Verkehrsverbund (\"bodo\"). Oggi su questa rete sono attive regolarmente 18 linee di autobus diurne e 6 linee serali, le fermate pi\u00f9 importanti sono il \"porto\" e la \"stazione della citt\u00e0\". Sono attive due linee rapide: la \"MesseExpress\" (linea 17), una navetta che collega la stazione ferroviaria, il porto e la fiera (\"Messe\"), e la \"FlughafenExpress\" (linea 18), una navetta che collega la stazione ferroviaria, il porto e l'aeroporto (\"Flughafen\"). \u00c8 attivo inoltre la sera il servizio taxi \"RiA-Ruftaxi\".\nAmministrazione.\nGemellaggi.\nFriedrichshafen \u00e8 gemellata con:"}
{"id": "18958", "revid": "121688097", "url": "https://it.wikipedia.org/wiki?curid=18958", "title": "Costanza (Germania)", "text": "Costanza (, pronuncia ; in alemanno: \"Konschdanz\", pronuncia ) \u00e8 una citt\u00e0 universitaria di abitanti, sulla riva del Lago di Costanza nell'angolo sud-occidentale della Germania, che confina con la Svizzera.\nGeografia fisica.\nCostanza \u00e8 situata sul fiume Reno, che nasce dalle Alpi svizzere e scorre attraverso il Lago di Costanza, dividendo in due la citt\u00e0. A nord del fiume si trova la parte pi\u00f9 grande, con aree residenziali e insediamenti industriali; mentre a sud del fiume si trova la Citt\u00e0 Vecchia, che ospita i centri amministrativi e le aree commerciali. La Citt\u00e0 Vecchia confina a sud con la citt\u00e0 svizzera di Kreuzlingen.\nStoria.\nIn questa citt\u00e0 si svolse la cos\u00ec detta Pace di Costanza (1183), il Concilio di Costanza (1414-1418) ed \u00e8 il luogo dove Jan Hus venne bruciato sul rogo (1415). Fu anche la citt\u00e0 natale del conte Ferdinand von Zeppelin, costruttore dei famosi dirigibili Zeppelin.\nMonumenti e luoghi d'interesse.\nCostanza \u00e8 una popolare meta turistica, ma ci\u00f2 nonostante il ritmo della vita \u00e8 estremamente tranquillo. Il lago \u00e8 circondato da colline ricoperte di foreste, prati e vigne. Dai piccoli villaggi sulle colline si gode di un'eccezionale vista sul lago.\nLe attrazioni principali sono l'Isola di Reichenau, l'Isola di Mainau, Meersburg, Sciaffusa o San Gallo. I luoghi di interesse turistico a Costanza sono principalmente costituiti da edifici e monumenti di interesse storico. Costanza fu la citt\u00e0 natale del conte Ferdinand von Zeppelin. C'\u00e8 un monumento dedicato a lui nel parco vicino al porto, e la sua ex abitazione \u00e8 diventata un hotel-ristorante di lusso.\nUno dei simboli della citt\u00e0 \u00e8 rappresentato dalla grande statua di \"Imperia\" del controverso artista Peter Lenk posta all'entrata del porto. La scultura di \"Imperia\" raffigura una famosa cortigiana italiana nata a Ferrara nel 1485. Rappresenta gli aspetti meno pii del Concilio di Costanza, e i due uomini nelle sue mani si identificano in papa Martino V e l'imperatore Sigismondo. Il primo venne eletto durante detto concilio, rimpiazzando tre Papi in competizione. L'altro era in carica durante il concilio, e rappresenta il potere secolare. Entrambi sono nudi, ad eccezione dei simboli del loro potere. Anche se Imperia non visit\u00f2 mai Costanza, \u00e8 collegata al concilio, che si svolse molto prima della sua nascita, da un romanzo di Balzac, \"La bella Imp\u00e9ria\".\nGran parte degli edifici interessanti si trovano nella \"Altstadt\" (Citt\u00e0 Vecchia), che \u00e8 abbastanza grande, se si considerano le dimensioni della Costanza odierna. La citt\u00e0 vecchia \u00e8 dominata dalla maestosa cattedrale \"M\u00fcnster\", un paio di chiese e alcune torri, una delle quali indica il luogo dove sorgeva l'antico ponte medioevale sul Reno. La parte pi\u00f9 romantica e pittoresca della citt\u00e0 si trova tra la cattedrale e il Reno ed \u00e8 chiamata \"Niederburg\" (Basso Castello). Qui gli edifici sono i pi\u00f9 vecchi e le strade le pi\u00f9 strette. L'area attorno alla \"Marktst\u00e4tte\" (la piazza del mercato, in origine spiaggia del mercato) \u00e8 la parte pi\u00f9 vitale della Altstadt.\nAl di fuori della Citt\u00e0 Vecchia, \u00e8 possibile prendere un bus per Bismarcksteig e camminare fino in cima alla collina, a Bismarckturm (la torre in cima alla collina \u00e8 visibile da gran parte della citt\u00e0). Questo punto \u00e8 favorito dai romantici come luogo dove potersi sedere a guardare il tramonto, con una bella vista sopra le vigne e fino alla citt\u00e0 e al lago.\nOltre questa torre, pi\u00f9 a nord, si trova l'universit\u00e0 di Costanza, anch'essa raggiungibile con l'autobus. Questo complesso tentacolare rappresenta una specie di stravaganza architettonica. La biblioteca vale la pena di essere visitata. \u00c8 attualmente la pi\u00f9 grande biblioteca della Germania. L'universit\u00e0 \u00e8 frequentata da pi\u00f9 di studenti e venne fondata nel 1966. Si trova in cima a una collina, tra la foresta e i prati, e guarda sul lago.\nCultura.\nCostanza \u00e8 l'ambientazione iniziale del romanzo storico \"La meretrice di Costanza\" di Iny Lorentz.\nAmministrazione.\nGemellaggi.\nCostanza \u00e8 gemellata con:"}
{"id": "18959", "revid": "1005847", "url": "https://it.wikipedia.org/wiki?curid=18959", "title": "Carlo Matteucci", "text": "Biografia.\nEra il figlio di Vincenzo Matteucci, fisico, e Chiara Folfi.\nSin da giovanissimo svolge ricerche di elettrochimica ed elettrofisiologia. Consegue la laurea in matematica all'Universit\u00e0 di Bologna nel 1828. Per specializzarsi, l'anno seguente si reca in Francia, paese tra i pi\u00f9 moderni d'Europa. Tra il 1829 e il 1830 studia all'\u00c9cole Polytechnique di Parigi, dove stringe amicizia con Fran\u00e7ois Arago, Antoine-C\u00e9sar Becquerel e Michel-Eug\u00e8ne Chevreul.\nTornato a Forl\u00ec nel 1830, inizia a studiare l'elettricit\u00e0 negli organismi viventi (\"Sulla contrazione provata dagli animali all'aprirsi del circolo elettrico in che trovansi\", Forl\u00ec 1830) e svolge ricerche di fisica-chimica; riceve anche l'invito a collaborare alla \"Rivista delle scienze fisiche\". In questi anni dimostra, indipendentemente da Michael Faraday, le leggi sull'elettrolisi, suscitando in Faraday un apprezzamento tale che lo scienziato inglese studier\u00e0 l'italiano per poter corrispondere con Matteucci.\nNel 1834, su invito di Cosimo Ridolfi e di Leopoldo Nobili, decide di stabilirsi a Firenze, sperando di poter succedere a Nobili nella cattedra di Fisica sperimentale. Poich\u00e9 ci\u00f2 non avviene, l'anno successivo rientra a Forl\u00ec, dove, nel 1836, avvia un'attivit\u00e0 di produzione di colle e concimi. Fallita per\u00f2 quest'attivit\u00e0, accetta, l'anno dopo, di dirigere la farmacia dell'ospedale di Ravenna.\nPer interessamento dello scienziato berlinese Alexander von Humboldt, nel 1840 il granduca Leopoldo di Toscana gli assegna la cattedra di Fisica sperimentale all'Universit\u00e0 di Pisa, ospitandolo alla Villa di Corliano. Qui conosce la scozzese Robinia Young, cui si unisce in matrimonio.\nNel 1844 \u00e8, a Pisa, tra i fondatori de \"Il Cimento, giornale di fisica, chimica e storia naturale\", rivista scientifica che nel 1855 diventa il \"Nuovo Cimento\", organo della Societ\u00e0 italiana di fisica dal 1897. Inoltre, nel 1841 ottiene l'appoggio del Granduca Leopoldo per la costruzione di un \"nuovo teatro di fisica\" (attuale Palazzo Matteucci), completato nel 1844.\nI moti del 1848 lo vedono interessato partecipe: si schiera per l'indipendenza d'Italia e si fa sostenitore dell'intervento del Granducato a sostegno dell'esercito di Carlo Alberto di Savoia. L'esito negativo della prima guerra d'indipendenza lo riconsegna totalmente agli studi.\nNel 1856 d\u00e0 alle stampe un libro in cui espone le sue tesi politiche, \"L'Italia dopo la pace di Parigi\", nel quale critica la soluzione unitaria ed espone l'idea degli stati confederali. Quando i Ducati emiliani, le Legazioni pontificie e poi la Toscana vengono annessi al Regno di Sardegna (1859), si fa sostenitore del progetto federalista. Accetta il processo di unificazione della Penisola attuato dai Savoia, ma rigetta la formula dello stato accentratore, perch\u00e9 non porta le stesse garanzie di pluralismo e di autonomia che invece, nella sua opinione, sono meglio realizzate nel modello federalista di organizzazione dello stato.\nNel 1859-60 pubblica alcuni articoli nella rivista \"R\u00e9vue des deux mondes\" in cui spiega quali dovranno essere i compiti del potere centrale e che cosa, invece, spetter\u00e0 agli enti territoriali nel nuovo \"Regno unito\" che i Savoia stanno creando in Italia. Carlo Cattaneo recensisce positivamente i suoi articoli nella rivista da lui fondata, \"Il Politecnico\". Dalle colonne della sua rivista, Cattaneo lo invita a riformare gli studi ginnasiali e scientifici in Italia, al fine di dare al Paese una propria identit\u00e0 culturale in campo tecnico e scientifico, da leggersi anche in chiave antiaustriaca.\nNel 1860 Matteucci viene nominato ispettore generale delle linee telegrafiche e senatore del Regno di Sardegna: in questa veste \u00e8 relatore del progetto di legge che prevede l'assunzione della carica di re d'Italia per Vittorio Emanuele II. \nNel 1862 diventa Ministro della pubblica istruzione del Regno d'Italia (governo Rattazzi). Durante il suo mandato elabora un progetto per organizzare la scuola pubblica su pi\u00f9 livelli: statale, provinciale e comunale. Dal 1865 al 1868 a Matteucci viene affidata la direzione del Reale Museo di fisica e storia naturale di Firenze; in questo breve periodo afferma un'idea di museo funzionale alla didattica, dove l'aspetto pi\u00f9 propriamente storico e culturale appare meno rilevante. Nel 1866 diventa membro dell'Accademia Nazionale delle Scienze detta dei XL, di cui sar\u00e0 presidente dal 1866 al 1868.\nDocumentazione archivistica relativa a Matteucci pu\u00f2 essere rintracciata presso gli archivi della Accademia nazionale delle scienze detta dei XL e presso la biblioteca del Museo Galileo.\nStudi e ricerche.\nA partire dal 1830, sotto l'influenza dei risultati di Luigi Galvani (1737-1798), sviluppa un programma di ricerche di elettrochimica ed elettrofisiologia, settori di cui viene considerato un precursore. Ebbe il merito di aver scoperto per primo la corrente muscolare, ossia il fenomeno elettrico connesso allo sforzo muscolare.\nQuesti studi lo conducono a formulare autonomamente le leggi dell'elettrolisi e a scoprire la corrente elettrica muscolare. \nIl 30 giugno 1847 avvia con successo la prima linea sperimentale telegrafica italiana, tra Pisa e Livorno.\nRiconoscimenti.\nNel 1842 l'Accademia francese delle scienze gli confer\u00ec il Prix Montyon per la fisiologia sperimentale e nel 1844 gli fu assegnata dalla Royal Society di Londra la Medaglia Copley per le sue ricerche sull'elettricit\u00e0 animale.\nOpere.\nMatteucci fu l'autore di vari trattati:\nEgli scrisse numerosi articoli pubblicati sulle \"Annales de chimie et de physique\" (1829-1858); di particolare interesse storico:\nGran parte di questi lavori sono apparsi anche su riviste scientifiche italiane. Tutti questi scritti riguardano fenomeni elettrici come rotazione della luce dovuta a campo magnetico, azione delle batterie a gas, effetti della torsione sul magnetismo, polarizzazione elettrica degli elettrodi."}
{"id": "18960", "revid": "21880", "url": "https://it.wikipedia.org/wiki?curid=18960", "title": "Nothocercus bonapartei bonapartei", "text": ""}
{"id": "18961", "revid": "94647", "url": "https://it.wikipedia.org/wiki?curid=18961", "title": "Nothocercus bonapartei discrepans", "text": ""}
{"id": "18962", "revid": "21880", "url": "https://it.wikipedia.org/wiki?curid=18962", "title": "Nothocercus bonapartei frantzii", "text": ""}
{"id": "18963", "revid": "290948", "url": "https://it.wikipedia.org/wiki?curid=18963", "title": "Morte termica dell'universo", "text": "La morte termica (o morte entropica) \u00e8 un possibile stato finale dell'universo in cui non vi \u00e8 pi\u00f9 energia libera per compiere lavoro. In termini fisici, l'entropia raggiunge il massimo valore, e l'universo \u00e8 in equilibrio termodinamico.\nOrigini dell'idea.\nIl secondo principio della termodinamica afferma che in un sistema isolato l'entropia tende ad aumentare nel tempo in modo irreversibile. L'universo delimita il perimetro di un sistema isolato, per cui \u00e8 valido il secondo principio ora enunciato: se l'universo vive per un tempo sufficientemente lungo, raggiunger\u00e0 asintoticamente uno stato nel quale tutta l'energia \u00e8 uniformemente distribuita in tutte le direzioni dello spazio, e non saranno pi\u00f9 possibili processi energetici (inclusa la vita).\nL'idea della morte termica fu proposta da Lord Kelvin a partire dal 1851, partendo da osservazioni di Sadi Carnot del 1824 sulla perdita di energia meccanica sotto forma di calore.\nIl teorema di Nernst \u00e8 un importante risultato teorico che stabilisce che l'entropia di un sistema termodinamico (isolato) alla temperatura dello zero assoluto \u00e8 una costante ben definita. Il terzo principio \u00e8 conseguenza teorica e matematica del secondo. \nContrapposta alla \"predizione\" di una morte entropica dell'universo che \u00e8 derivata dal secondo principio e in un orizzonte temporale non calcolato a priori, sul terzo principio alcuni basano la ricerca e possibilit\u00e0 tecnica di un prolungamento indefinito della vita dei singoli mediante ibernazione alla temperatura dello zero assoluto e stato di minima entropia, finora senza esito con nessuna forma di essere vivente.\nLa cristallizzazione \u00e8 sia un processo chimico controllato e riproducibile, sia un processo \"geologico spontaneo e molto frequente\" in natura tramite il quale, hanno avuto e hanno origine nel sottosuolo aggregati minerari e concrezioni di vario genere. Ci\u00f2 manifesta una \"tendenza crescente all'ordine\" in un sistema complesso, proprio in un orizzonte temporale di lunghissimo periodo e in condizioni di particolare isolamento termodinamico (rarefazione dell'aria, assenza di luce, assenza di scambio di materia con l'ambiente esterno): nelle reazioni \u00e8 coinvolta l'acqua di origine carsica, ma lo scambio di calore (dove presente) con l'ambiente circostante non \u00e8 un fattore di attivazione di questo tipo di reazioni, anche se la temperatura pu\u00f2 poi in generale velocizzare i tempi di reazione. Pi\u00f9 in generale, la nucleazione spontanea comporta una diminuzione dell'energia libera: un liquido \u00e8 uno stato della materia \"pi\u00f9 ordinato\" del gas, un solido \u00e8 pi\u00f9 ordinato di un liquido.\nStato attuale.\nOgni ipotesi sulla possibilit\u00e0 della morte termica dipende da supposizioni sulla natura dell'universo.\nMolti hanno messo in discussione l'applicabilit\u00e0 dello stesso concetto di entropia e del modello termodinamico all'intero universo, o almeno la possibilit\u00e0 di fare previsioni considerando le scarse conoscenze sull'entropia dei campi gravitazionali e sui fenomeni quantistici.\nDestino dell'universo dopo il Big Freeze.\nDiscussa \u00e8 la possibilit\u00e0 di esistenza dopo il Big Rip e/o il Big Freeze. Vi sono diverse ipotesi:\nL'ultima ipotesi \u00e8 quella pi\u00f9 suggestiva e comprende due possibilit\u00e0, rientranti nelle varie teorie dell'universo oscillante o modello ciclico.\nCosmologica ciclica di Penrose.\nRoger Penrose, nel libro \"Dal Big Bang all'eternit\u00e0\", afferma che l'infinitamente piccolo allora equivarr\u00e0 all'infinitamente grande, e l'universo apparentemente freddo e morto del Big Rip o del Big Freeze potrebbe cos\u00ec dare origine, per effetto dell'annullamento delle leggi fisiche precedenti, ad un nuovo Big Bang (la bassa entropia sarebbe la stessa della nascita del primo universo), anche se diverso da quello della teoria del Big Bounce. L'attuale universo sarebbe uno degli infiniti \"eoni\" (ognuno della durata di 10100) che costituiscono l'eterno universo. Penrose afferma che la prova sarebbe contenuta nella radiazione di fondo.\nModello di Baum-Frampton.\nQuesto modello \u00e8 strettamente collegato al Big Rip, che tuttavia non sarebbe mai completo, pi\u00f9 che a un Big Freeze."}
{"id": "18964", "revid": "21880", "url": "https://it.wikipedia.org/wiki?curid=18964", "title": "Nothocercus bonapartei intercedens", "text": ""}
{"id": "18965", "revid": "21880", "url": "https://it.wikipedia.org/wiki?curid=18965", "title": "Nothocercus bonapartei plumbeiceps", "text": ""}
{"id": "18968", "revid": "1418004", "url": "https://it.wikipedia.org/wiki?curid=18968", "title": "B\u00f6rge Lindau", "text": "In quegli anni e dopo ha prodotto con notevole e prolifica creativit\u00e0, dapprima con il suo collega Bo Lindekrantz e successivamente, all'interno di BL\u00c5 STATION (\"atelier\" da lui stesso creato), un gran numero di mobili funzionali ed attraenti al di fuori del tempo e delle mode - apparentemente semplici, ma in realt\u00e0 molto ragionati.\nBiografia.\nTra il 1957 e il 1962 frequenta una scuola di design di G\u00f6teborg: l'anno seguente inizia la collaborazione con Lammhults per la quale disegner\u00e0 diversi pezzi premiati. \nNel 1964 apre il suo studio di architetto d'interni con Bo Lindekrantz (insieme svilupparono per Lammhults diverse collezioni nel corso degli anni settanta e ottanta del secolo scorso).\nNel 1984 fonda ad \u00c5hus, sua citt\u00e0 natale, \"Bl\u00e5 Station\" laboratorio artigianale-azienda familiare nel quale produrr\u00e0 oltre ai suoi progetti anche quelli di giovani designers (in una felice sintesi tutta scandinava fra il progetto ed il suo farsi prodotto)."}
{"id": "18972", "revid": "287204", "url": "https://it.wikipedia.org/wiki?curid=18972", "title": "Borge Lindau", "text": ""}
{"id": "18973", "revid": "1534511", "url": "https://it.wikipedia.org/wiki?curid=18973", "title": "Big Crunch", "text": "In cosmologia, il Big Crunch \u00e8 un'ipotesi o modello cosmologico sul destino ultimo dell'universo, il quale sostiene che l'Universo stesso smetter\u00e0 di espandersi ed inizier\u00e0 a contrarsi fino a collassare su se stesso, in maniera esattamente simmetrica all'iniziale Big Bang.\nDescrizione.\nTale ipotesi sostiene che se la forza di gravit\u00e0 di tutta la materia ed energia nell'orizzonte osservabile \u00e8 abbastanza grande, allora essa pu\u00f2 fermare l'espansione dell'Universo, e in seguito invertirla. L'Universo si contrarrebbe, e tutta la materia e l'energia verrebbero compresse in una singolarit\u00e0 gravitazionale. \u00c8 impossibile dire cosa succederebbe in seguito, perch\u00e9 il tempo stesso si fermerebbe in questa singolarit\u00e0. La possibilit\u00e0 di conciliare il \"Big Crunch\" con il secondo principio della termodinamica attende ancora una spiegazione.\nNon \u00e8 neppure chiaro cosa succederebbe negli istanti immediatamente precedenti. L'Universo non sarebbe esattamente simmetrico rispetto al momento della sua nascita, perch\u00e9 nel frattempo le stelle hanno emesso una notevole quantit\u00e0 di energia. Quest'energia in pi\u00f9 sembra per\u00f2 trascurabile rispetto al totale, e l'unica differenza sarebbe la presenza di numerosi buchi neri di varie dimensioni, che tenderebbero a crescere velocemente via via che la materia verrebbe introdotta a forza nel loro interno dalla pressione esterna. Per poter descrivere compiutamente gli eventi finali occorrerebbe una teoria della gravit\u00e0 quantistica, verso la quale si orienta molto lavoro teorico ma che \u00e8 ancora da scoprire.\nPerch\u00e9 questo accada, la densit\u00e0 media della materia-energia presente nell'Universo deve essere superiore ad un certo \"valore critico\", solitamente indicato con formula_1 (e stimato in 3 protoni al metro cubo o energia equivalente), talch\u00e9 la curvatura complessiva dello spaziotempo risulti positiva, come la superficie di una sfera. Se la densit\u00e0 \u00e8 invece minore del valore della \"densit\u00e0 critica\", la curvatura \u00e8 negativa (come una superficie iperbolica, simile ad una sella), e la gravit\u00e0 sarebbe troppo debole per poter contrastare l'espansione. Quest'ultima sarebbe rallentata, ma non fermata. Questi due casi, e il caso limite intermedio in cui la densit\u00e0 \u00e8 esattamente uguale a quella critica, sono chiamati i tre modelli di Friedmann. Tutti e tre assumono che la costante cosmologica sia zero.\nRecenti osservazioni (in particolare, l'osservazione di supernovae distanti, e la dettagliata mappatura della radiazione cosmica di fondo) hanno mostrato, con sorpresa della maggior parte degli scienziati, che l'espansione dell'Universo \"non\" \u00e8 rallentata dalla gravit\u00e0, ma sta invece \"accelerando\" (le evidenze sono considerate conclusive dalla maggior parte dei cosmologi a partire dal 2002). Ci\u00f2 nonostante recenti misurazioni hanno stimato che la \"densit\u00e0 media\" dell'Universo sarebbe pressoch\u00e9 uguale alla \"densit\u00e0 critica\". Sul raggiungimento della densit\u00e0 critica, e quindi sul destino ultimo dell'Universo, hanno un grande peso la materia oscura e l'energia oscura.\nNei modelli composti dalle equazioni di campo della relativit\u00e0 generale, l'accelerazione corrisponde ad un valore diverso da zero della costante cosmologica, che a sua volta significa l'esistenza di una sostanza o campo misteriosi o una propriet\u00e0 sconosciuta del vuoto stesso, che esercita una pressione negativa opposta alla gravit\u00e0 su grande scala. Il risultato sarebbe un Big Rip (\"Grande Strappo\")."}
{"id": "18975", "revid": "2202082", "url": "https://it.wikipedia.org/wiki?curid=18975", "title": "Big Rip", "text": "Il Big Rip, o Grande Strappo, \u00e8 un'ipotesi cosmologica sul destino ultimo dell'universo.\nL'ipotesi si inquadra nello stato sviluppato in seguito a osservazioni astronomiche di eventi di supernove di tipo Ia in galassie lontane che nel 1998 hanno appunto rivelato che l'espansione dell'Universo sta continuamente accelerando, un risultato inizialmente sorprendente per molti cosmologi.\nL'ipotesi.\nLa chiave della teoria \u00e8 nell'ammontare di energia oscura nell'Universo. Se l'energia oscura fosse superiore a un certo valore, tutta la materia verrebbe, alla fine, fatta letteralmente a pezzi.\nIl valore da considerare \u00e8 \"w\" ossia il rapporto tra la pressione dell'energia oscura e la sua densit\u00e0. Se \"w\" &lt; l'Universo verr\u00e0 alla fine frantumato. Il conto alla rovescia sarebbe catastrofico: prima le galassie verrebbero separate le une dalle altre, poi la gravit\u00e0 sarebbe troppo debole per tenerle assieme e le stelle si separerebbero. Circa tre mesi prima della fine, i pianeti si separerebbero dalle stelle. Negli ultimi minuti, le stelle e i pianeti sarebbero disintegrati, e gli atomi verrebbero distrutti una frazione di secondo prima della fine. In seguito, l'Universo sarebbe ridotto a una serie di particelle elementari isolate le une dalle altre, in cui ogni attivit\u00e0 sarebbe impossibile. Poich\u00e9 ogni particella sarebbe impossibilitata a vedere le altre, in un certo senso l'Universo osservabile si ridurrebbe effettivamente a zero.\nGli autori di questa ipotesi, un gruppo diretto da Robert Caldwell del Dartmouth College, hanno calcolato che il tempo intercorrente da oggi alla fine dell'universo \u00e8 dato da:\nformula_1\ndove formula_2 \u00e8 il valore della forza repulsiva dell'energia oscura, H0 \u00e8 la costante di Hubble e \u03a9m il valore attuale della densit\u00e0 complessiva di materia dell'universo.\nPonendo, ad esempio, \u03c9 = , H0 = /Mpc ed \u03a9m = 0,3 ne deriva che il momento finale sarebbe circa anni dopo il Big Bang, il che equivale a circa (21 miliardi) di anni da adesso. Nonostante sembri un tempo lungo \u00e8 comunque molto meno di quanto qualunque altra teoria cosmologica ipotizzi, va per\u00f2 precisato che non \u00e8 possibile stabilire con precisione il valore di \u03c9, e che potrebbe essere molto vicino a , posticipando sensibilmente l'evento.\nAlcuni studi hanno mostrato che tali modelli sono compatibili con le osservazioni e, anzi, in alcuni casi addirittura in maggior accordo con i dati rispetto ad altri che prevedono un arresto dell'accelerazione cosmica; tale affermazione \u00e8 discussa. Secondo alcuni la viscosit\u00e0 dell'universo gioca un ruolo in questo.\nImplicazioni per il destino ultimo dell'universo.\nAlla fine la materia e l'energia si dissolveranno anch'esse, i buchi neri assorbiranno il restante, evaporando poi tramite la radiazione di Hawking (resta da risolvere il paradosso dell'informazione del buco nero); lo stato finale sar\u00e0 un gas di fotoni, leptoni e forse protoni, senza gravit\u00e0.\nDestino dell'universo in caso di Big Rip.\nDiscussa \u00e8 la possibilit\u00e0 di esistenza dopo il Big Rip o il Big Freeze. Vi sono diverse ipotesi:\nL'ultima ipotesi \u00e8 quella pi\u00f9 suggestiva e comprende due possibilit\u00e0, rientranti nelle varie teorie dell'universo oscillante o modello ciclico. La prima ipotesi \u00e8 quella dei proponenti della teoria del Big Rip.\nCosmologica ciclica di Penrose.\nRoger Penrose, nel libro \"Dal Big Bang all'eternit\u00e0\", afferma che l'infinitamente piccolo allora equivarr\u00e0 all'infinitamente grande, e l'universo apparentemente freddo e morto del Big Rip o del Big Freeze potrebbe cos\u00ec dare origine, per effetto dell'annullamento delle leggi fisiche precedenti, ad un nuovo Big Bang (la bassa entropia sarebbe la stessa della nascita del primo universo), anche se diverso da quello della teoria del Big Bounce. L'attuale universo sarebbe uno degli infiniti \"eoni\" (ognuno della durata di ) che costituiscono l'eterno universo. Penrose afferma che la prova sarebbe contenuta nella radiazione di fondo.\nModello di Baum-Frampton.\nLauris Baum e Paul H. Frampton hanno proposto un ulteriore modello di universo ciclico, strettamente collegato al Big Rip, che tuttavia non sarebbe mai completo; il modello di Baum-Frampton suggerisce che un piccolissimo istante prima della conclusione del Big Rip \u2014 implicante la totale distruzione del tessuto cosmico dello spaziotempo \u2014 dell'ordine di 10 secondi, lo spazio si dividerebbe in un gran numero di volumi indipendenti. Questi volumi di spazio sono correlati a \u201cuniversi osservabili\u201d, che vengono contratti ad una dimensione estremamente piccola, dell'ordine della lunghezza di Planck. Ognuno di tali volumi di spazio non conterrebbe materia o energia per la presenza del Big Rip, quindi \u2014 come nel modello di Penrose \u2014 l'entropia in ogni singolo volume si ridurrebbe praticamente a zero, rimanendo sostanzialmente inalterata durante questa contrazione. Successivamente il modello seguirebbe lo scenario del \u201cBig Bang\u201d, con entropia nuovamente crescente a causa dell'inflazione cosmica nella creazione dell'universo. Questo accadrebbe in ogni \u201cvolume\u201d di spazio derivato dall'universo originale, traducendosi in un numero straordinariamente grande, ma finito, di nuovi universi."}
{"id": "18976", "revid": "1543377", "url": "https://it.wikipedia.org/wiki?curid=18976", "title": "Universo in accelerazione", "text": "L'espressione universo in accelerazione descrive l'osservazione che l'universo \u00e8 in una fase di espansione accelerata, ovvero che la velocit\u00e0 con cui si espande sta aumentando nel tempo. La scoperta \u00e8 stata fatta nel 1998 da Saul Perlmutter, Brian P. Schmidt e Adam Riess sulla base di osservazioni di supernove di tipo Ia in galassie lontane. Per tali studi ai tre scienziati \u00e8 stato assegnato il premio Nobel per la fisica nel 2011. \nL'osservazione di un universo in accelerazione \u00e8 risultata inaspettata per buona parte della comunit\u00e0 scientifica perch\u00e9 il modello considerato standard all'epoca, quello relativistico di Einstein-de Sitter, prevedeva un rallentamento dell'espansione sotto l'effetto della gravit\u00e0. Successivamente sono state proposte varie spiegazioni del fenomeno, come descritto pi\u00f9 avanti. \nProve sperimentali.\nLa misura della velocit\u00e0 dell'allontanamento di oggetti \u00e8 semplicemente ottenuta misurando lo spostamento verso il rosso (redshift) dell'oggetto, ma calcolarne invece la distanza \u00e8 un problema pi\u00f9 complesso: \u00e8 necessario trovare candele standard, oggetti la cui magnitudine assoluta sia nota, in modo tale da rapportare la magnitudine apparente alla distanza. Senza candele standard \u00e8 impossibile misurare la relazione della legge di Hubble tra distanza e spostamento verso il rosso. \nVerso la fine degli anni novanta, osservazioni di supernovae di tipo I-A suggerirono che l'espansione dell'universo fosse in accelerazione. Le supernove di tipo I-A sono oggetti molto luminosi, tanto da diventare luminose quanto tutta la galassia a cui appartengono. Sono inoltre caratterizzate da ben definite curve di luminosit\u00e0 e spettro. Queste caratteristiche fanno s\u00ec che possano essere utilizzate come candele standard e permettano una misura precisa della loro distanza. Questa, insieme con la misura dello spostamento verso il rosso, ha permesso di misurare la velocit\u00e0 di espansione in corrispondenza a diverse distanze spazio-temporali ed evidenziare cos\u00ec l'accelerazione dell'espansione. Le osservazioni del 1998 sono state ripetute e confermate.Queste osservazioni inoltre sono state confermate da molte altre fonti indipendenti: l'anisotropia della radiazione cosmica di fondo, l'et\u00e0 dell'universo, le abbondanze degli elementi dovute alla nucleosintesi primordiale, la struttura a grande scala dell'Universo, il clustering di galassie e le misurazioni del parametro di Hubble. Tutti questi elementi confermano il modello Lambda-CDM.\nImplicazioni.\nL'Universo in accelerazione implica che la velocit\u00e0 a cui una galassia si allontana dalle altre aumenta nel tempo. Se l'accelerazione continuer\u00e0 la distanza massima alla quale sar\u00e0 possibile osservare altre galassie diminuir\u00e0 progressivamente, finch\u00e9 in un lontano futuro l'intero universo extragalattico non sar\u00e0 pi\u00f9 visibile. In uno scenario estremo e altamente ipotetico, si arriverebbe al disgregamento di tutta la materia: il Big Rip (\"Grande Strappo\").\nModelli cosmologici che tentano una spiegazione.\nIl modello dell'energia oscura.\nDiverse osservazioni indicano che l'universo potrebbe essere costituito per un 70% circa da energia a pressione negativa distribuita omogeneamente nello spazio, non osservabile direttamente e perci\u00f2 chiamata energia oscura, che spiegherebbe l'espansione accelerata. La cosiddetta \"era del dominio dell'energia oscura\", in cui tale forma di energia avrebbe iniziato a prevalere sulla gravit\u00e0, sarebbe iniziata circa 4 miliardi di anni fa. I modelli cosmologici che si basano sull'energia oscura si differenziano nelle ipotesi sulla sua natura: dal modello a costante cosmologica, a quello a quintessenza e altri.\nCostante cosmologica.\nI modelli cosmologici relativistici standard (derivati assumendo l'omogeneit\u00e0 e l'isotropia dell'universo) sono caratterizzati non solo dalla densit\u00e0 di materia/energia, ma anche da una costante cosmologica introdotta da Albert Einstein nel 1917 con il ruolo di forza repulsiva al fine di ottenere un universo statico. La costante cosmologica venne in seguito abbandonata da Einstein quando fu accertata l'espansione dell'universo, ma fu sempre sostenuta da Georges Lema\u00eetre, uno dei padri della teoria del Big Bang. La presenza della costante cosmologica in tali modelli risponde anche a ragioni tecniche, anche se per semplicit\u00e0 in seguito molti cosmologi preferirono assumere che la costante cosmologica fosse nulla. Nel caso di un universo in espansione, come \u00e8 il nostro, una costante cosmologica positiva che prevale sempre di pi\u00f9 su una gravit\u00e0 in riduzione diviene responsabile dell'accelerazione, e a partire dagli anni '90 del XX secolo hanno cominciato ad accumularsi diverse evidenze osservative che ne hanno suggerito appunto il valore positivo. La spiegazione pi\u00f9 accreditata per una costante cosmologica positiva risiede attualmente nell'energia del vuoto prevista dalla meccanica quantistica.\nQuintessenza.\nIn alternativa l'energia oscura potrebbe derivare dall'eccitazione di particelle in alcuni tipi di campi scalari dinamici (previsti dal modello standard e dalla teoria delle stringhe), chiamata quintessenza, che differisce dalla costante cosmologica soprattutto perch\u00e9 varia nello spazio e nel tempo. Affinch\u00e9 non formi strutture materiali deve essere molto leggera, cos\u00ec da avere una lunghezza d'onda di Compton molto grande.\nNon vi sono prove dell'esistenza della quintessenza, ma l'ipotesi non pu\u00f2 essere eliminata a priori. Generalmente prevede un'accelerazione minore dell'espansione dell'universo rispetto alla costante cosmologica. Alcuni ritengono che la miglior prova indiretta della quintessenza derivi dalla violazione del principio di equivalenza di Einstein e dalle variazioni delle costanti fondamentali nello spazio e nel tempo.\nIl modello del \"tempo relativo\".\nL'accelerazione \u00e8 una grandezza vettoriale misurata come la variazione di velocit\u00e0 nell'unit\u00e0 di tempo, ma allo stesso come la variazione di tempo nell'unit\u00e0 di velocit\u00e0.\nL'aumento del redshift e dell'accelerazione di espansione dello spazio dell'universo nel tempo rispetto ad un dato punto di osservazione, equivale quindi al fatto che l'universo si espanda in un tempo sempre inferiore rispetto al tempo di un dato punto di osservazione, cio\u00e8 che il tempo dell'universo in espansione appaia accelerare da un punto di osservazione per effetto relativistico.\nSecondo i professori Jos\u00e9 Senovilla, Marc Mars e Ra\u00fcl Vera dell'Universit\u00e0 di Bilbao e dell'Universit\u00e0 di Salamanca, Spagna, la spiegazione potrebbe essere data assumendo l'ipotesi che il tempo appaia rallentare (come l'espansione dello spazio avrebbe dovuto fare, ed essendo legato ad esso nello spaziotempo), e che un domani potrebbe fermarsi del tutto. Se il tempo rallenta localmente ed accelera remotamente come spiega la relativit\u00e0, essi affermano, \u00e8 possibile spiegare il veloce spostamento verso il rosso cosmologico (il \"redshift\" comunque indica la normale espansione osservata da Edwin Hubble) soltanto con questa ipotesi, come era nel modello standard classico (questa ipotesi non rientra nella cosmologia non standard), senza dover supporre l'esistenza di una energia oscura che sinora non \u00e8 mai stata misurata direttamente.\nLo spazio starebbe quindi s\u00ec espandendosi, ma nient'affatto accelerando: \"\"Noi non diciamo che l'universo non stia espandendosi, ma che potrebbe essere un'illusione che stia accelerando\". La teoria proposta rientra come variante particolare della teoria delle superstringhe, nella quale si immagina il nostro universo confinato su una membrana fluttuante in uno spazio a pi\u00f9 dimensioni. Gary Gibbons, cosmologo presso l'Universit\u00e0 di Cambridge ha commentato che l'ipotesi \u00e8 degna di attenzione: \"Noi pensiamo che il tempo sia emerso all'epoca del Big Bang, e se \u00e8 emerso pu\u00f2 anche scomparire.\"\" Potrebbe quindi, non esistendo l'energia oscura in questo modello, verificarsi uno scenario simile al Big Freeze, oppure un Big Bounce.\nSpaziotempo in espansione.\nAnche questo modello prevede il tempo che rallenta (ma si dilata invece di fermarsi), ed implicazioni dovute alla distanza della luce. Questo modello nega una significativa espansione (cfr. teoria dello stato stazionario), e il redshift indica semplicemente l'et\u00e0 degli oggetti e la distanza percorsa dalla luce.\nScetticismo osservazionale e teorie alternative.\nAlcuni astronomi, come Halton Arp, hanno continuato a negare l'accelerazione e l'espansione metrica dello spazio, portando come prova i dati discordanti e interpretando il redshift in altro modo, sulla scia dei teorici dello stato stazionario di Fred Hoyle (cosiddetto Redshift intrinseco).\nChristof Wetterich dell'Universit\u00e0 di Heidelberg, uno dei primi ipotizzatori dell'energia oscura, ha ripreso, nell'ambito sulle discussioni sulla difficolt\u00e0 di postulare la singolarit\u00e0 gravitazionale, la teoria di Jayant V. Narlikar (uno dei sostenitori dello stato stazionario), basata su un'interpretazione di Einstein, sostenuta a lungo da Arp, del redshift intrinseco dovuto all'et\u00e0 delle particelle; egli ha proposto un modello fisico alternativo secondo il quale si potrebbe fare a meno dell'ipotesi dell'espansione cosmica eterna e quindi dell'accelerazione, pur non negando il Big Bang. Il redshift non sarebbe prodotto da un allontanamento ma da un aumento della massa delle particelle elementari nel corso di miliardi di anni, senza che in effetti aumenti la materia. L'universo, come nella teoria di Hoyle e Arp, aumenta ma non si espande. Il problema \u00e8 la scarsa verificabilit\u00e0 di tale tesi, in quanto non aumenta solo la massa delle particelle ma anche quella degli strumenti di misurazione e di ci\u00f2 che venga usato come paragone.\nAlcuni teorici pensano che l'energia oscura e l'accelerazione cosmica siano prova del fallimento della relativit\u00e0 generale su scale superiori a quelle dei superammassi di galassie. Uno dei modelli alternativi sono le teorie MOND (\"Modified Newton Dynamics\" = dinamica newtoniana modificata).\nUn altro modello \u00e8 la cosmologia del plasma.\nIl fisico e matematico Roger Penrose afferma che l'energia oscura non esiste e l'universo in accelerazione si spiegherebbe con la presunta quantit\u00e0 superflua di radiazione gravitazionale che attraverserebbe un eone temporale arrivando ad un altro, secondo la sua teoria detta cosmologia ciclica conforme. Nel modello di Penrose l'universo \u00e8 costituito da infiniti eoni di spaziotempo. Penrose ha calcolato che una certa quantit\u00e0 di radiazione gravitazionale deve essere preservata attraverso il confine tra eoni, sfuggendo al processo della radiazione di Hawking; suggerisce che questa radiazione gravitazionale supplementare pu\u00f2 essere sufficiente a spiegare l'accelerazione cosmica osservata, senza fare ricorso al campo di materia derivato dall'ipotetica enorme quantit\u00e0 di energia oscura.\n (un'idea ripresa dalle prime spiegazioni dell'espansione metrica dello spazio, in cui \u00e8 lo spazio che si allarga, non gli oggetti che si muovono, descritta tramite la relativit\u00e0 generale; per cui, ad esempio, vediamo le galassie lontane 1 miliardo di anni luce, come erano 1 miliardo di anni fa e non come sono ora). Questa ipotesi secondo alcuni per\u00f2 contraddirebbe la legge di Hubble, il principio cosmologico e il principio copernicano (verificato con la radiazione di fondo), implicando che abbiamo una posizione \"particolare\" nell'universo e \"vediamo\" l'espansione del Big Bang attraverso lo spaziotempo (cfr. i concetti di orizzonte cosmologico e universo osservabile).\nSecondo due fisici dell'University of Southern Mississippi, Lawrence Mead e Harry Ringermacher il nostro Universo si sta espandendo ma allo stesso tempo sta oscillando. I risultati di questo studio, pubblicati su Astronomical Journal, suggeriscono che l'Universo sia passato da una fase di espansione rallentata ad una fase di espansione accelerata non una volta bens\u00ec 7 volte nel corso di 13,8 miliardi di anni.\nSecondo Alexander Kashlinsky (famoso per il controverso lavoro sul cosiddetto flusso oscuro) l'accelerazione \u00e8 un'illusione ottica: la vasta regione dello spaziotempo in cui viviamo (di circa 2,5 miliardi di anni luce di diametro), \u00e8 in movimento rispetto al resto dell'universo. Questo fa apparire come se l'universo si espandendesse sempre pi\u00f9 velocemente, ma in realt\u00e0 la sua espansione starebbe addirittura rallentando.\nAltri pensano che ci sia stato un errore osservativo e di calcolo, o che sia solo una delle fasi di espansione e contrazione. Secondo uno studio dell'ottobre 2016 l'universo non si starebbe espandendo ad un ritmo accelerato e la sua velocit\u00e0 di espansione sarebbe costante. Dato che la seconda legge della dinamica dice che F = m a (dove a \u00e8 l'accelerazione di un corpo di massa m soggetto ad una forza F), non \u00e8 quindi soggetto a forza (F=0). Se lo spaziotempo si espande a velocit\u00e0 costante non \u00e8 necessario ipotizzare la presenza di energia oscura n\u00e9 definire l'universo come in espansione accelerata.\nVuoto cosmico.\nUna teoria che nega l'accelerazione prevede la possibilit\u00e0 che la Via Lattea sia parte di un grande vuoto cosmico anche se non con una scarsa densit\u00e0.. Ipotesi simili sono le teorie alternative come la \"bolla cosmica\" e affini (George Ellis, Edward Kipreos, ecc.). Tali vuoti esistono e sono stati misurati, in varie zone dell'universo. Se invece che un grande spazio a densit\u00e0 molto bassa vi fossero una serie di piccole regioni di bassissima densit\u00e0, distribuite con regolarit\u00e0, queste riprodurrebbero collettivamente gli stessi effetti dell'energia oscura. Quindi, complessivamente, l'universo rispetterebbe il principio cosmologico sia nel caso di un unico vuoto sia nel caso di tante regioni di bassa densit\u00e0, ma lo farebbe non localmente. Secondo uno studio condotto da un gruppo di ricerca dell'Universit\u00e0 di Heidelberg nel 2013, la visione che abbiamo dell'espansione dell'universo potrebbe essere almeno in parte falsata se la Via Lattea si trovasse in una zona dove la concentrazione di materia \u00e8 inferiore alla media dell'intero cosmo, cio\u00e8 in una cosiddetta \"bolla di Hubble\". Il modello teorico spiega cos\u00ec le discrepanze tra le misure di velocit\u00e0 d'espansione dell'universo, ad esempio le variazioni oscillatorie della velocit\u00e0 di espansione dell'universo, studiate anche nel 2015.\nLa materia fuori dalla bolla attrarrebbe le galassie vicine in maniera cos\u00ec intensa che si muoverebbero con una velocit\u00e0 maggiore della media. In tal caso la costante di Hubble \u00e8 pi\u00f9 grande, ma si applicherebbe ai nostri dintorni ma non a tutto l'universo nel suo complesso."}
{"id": "18988", "revid": "1226", "url": "https://it.wikipedia.org/wiki?curid=18988", "title": "Guerra dei Cent'Anni", "text": ""}
{"id": "18989", "revid": "330019", "url": "https://it.wikipedia.org/wiki?curid=18989", "title": "Bregenz", "text": "Bregenz (in alemanno \"Breagaz\") \u00e8 un comune austriaco di abitanti nell'omonimo distretto, nello Stato federato del Vorarlberg, del quale \u00e8 capoluogo e centro maggiore; ha lo status di citt\u00e0 capoluogo di distretto (\"Bezirkshauptstadt\").\nGeografia fisica.\nLa citt\u00e0 \u00e8 situata sulla costa orientale del Lago di Costanza, su un altopiano che digrada a terrazze verso il lago ai piedi del monte Pf\u00e4nder. \nStoria.\nI primi insediamenti nell'area risalgono al 1500 a.C. Nel V secolo a.C. i Celti (probabilmente una trib\u00f9 di Briganti delle Alpi) si insediarono a \"Brigantion\" che fu una delle localit\u00e0 celtiche maggiormente fortificate. Dopo battaglie sulla terra e sull'acqua, nel 15 a.C., i Romani conquistarono \"Brigantion\" e la citt\u00e0 divenne un accampamento romano, a cui venne conferito lo status di citt\u00e0 col nome di \"Brigantium,\" l'odierno Bregenz. Attorno al 50 a.C. fu la sede dell'ammiragliato romano del Lago di Costanza. Nel 259-260 la citt\u00e0 romana venne distrutta dagli Alemanni, una popolazione germanica che attorno al 450 si sarebbe insediata nell'area. In epoca romana Feldkirch era attraversata dalla \"via Spluga\", strada consolare che la collegava Mediolanum passando per il passo dello Spluga. \nDal 610 al 612 San Colombano, gi\u00e0 abate irlandese di Luxeuil e futuro abate di Bobbio, e il compagno San Gallo lavorarono come missionari a Bregenz, dove fondano prima il monastero di Sant'Aurelia e poi il primo monastero di Mehrerau. La leggenda vuole che san Colombano liberasse degli indemoniati facendogli uscire i demoni dal corpo di fronte alla moltitudine: \u00e8 il cosiddetto \"miracolo di Bregenz\", raffigurato sul sepolcro del santo nella cripta dell'abbazia di San Colombano di Bobbio.\nDal 917 il castello di Bregenz serv\u00ec come residenza degli Udalrichinger (dinastia regnante del Vorarlberg), che si facevano chiamare conti di Bregenz e che si estinsero attorno al 1150. Il figlio di Ulrico VI fu san Gebardo di Costanza, nato nel 947: vescovo di Costanza, \u00e8 patrono delle donne in gravidanza. Attorno al 1170 Ugo I di Montfort, dalla casa di Tubinga, fond\u00f2 un insediamento cittadino, la cui prima menzione risale a un documento del 1249; la citt\u00e0 si espanse nel XIII e XIV secolo e dal 1650 al 1652. Dal 1726 fu la sede principale dell'amministrazione austriaca del Vorarlberg (\"Obervogtei\", dal 1786 \"Kreisamt\", dal 1861 \"Landtag\", dal 1918 \"Landeshauptmann\").\nVenduta nel 1451 e nel 1523 agli Asburgo, fu sotto dominio bavarese dal 1805 al 1814; dal 1842 al 1850 venne costruito il porto, che venne ampliato nel 1883 e nel 1889-1891 e i vaporetti austriaci iniziarono il servizio nel 1884. Con i collegamenti ferroviari costruiti dal 1872 (dal 1884 attraverso il massiccio dell'Arlberg) la citt\u00e0 si estese nella campagna circostante. Nel 1919 Bregenz inglob\u00f2 il comune soppresso di Rieden e nel 1946 quello di Fluh. Nel 1945, alla fine della Seconda guerra mondiale, risultarono distrutte 72 case.\nSociet\u00e0.\nEvoluzione demografica.\nLa popolazione al 1\u00ba gennaio 2009 era di 27 711 abitanti.\nCultura.\nA Bregenz ci sono quattro scuole secondarie ginnasiali, l'Istituto del commercio (HAK), l'Istituto tecnico (HTL), la Scuola economica secondaria superiore (H\u00f6here Lehranstalt f\u00fcr wirtschaftliche Berufe), tre Berufsschule (scuole vocazionali), l'Istituto dell'artigianato, l'Accademia di Scienze Sociali, una Fachhochschule, una scuola per infermieri. Vi si trovano inoltre gli archivi statali, una biblioteca, il vorarlberg museum, la Kunsthaus Bregenz (centro d'arte moderna), il centro artistico per l'arte contemporanea \"K\u00fcnstlerhaus Bregenz\", la \"Heimatwerk\" (istituzione autonoma che promuove la manifattura di prodotti artigianali tradizionali), diversi quotidiani e il \"Teatro am Kornmarkt\".\nFestival.\nBregenzer Festspiele.\nIl Bregenzer Festspiele \u00e8 un festival culturale di fama internazionale. Il programma cambia ogni due anni e va sempre da luglio ad agosto. Oltre agli spettacoli eseguiti sul palcoscenico del lago, altri concerti e opere vengono offerti nell'adiacente Festspielhaus. \"Crossculture\" \u00e8 un programma dedicato a bambini e ragazzi prima e durante il festival. Il \"Seeb\u00fchne\" \u00e8 il pi\u00f9 grande palcoscenico lacustre del mondo, con una capacit\u00e0 di circa 7.000 spettatori.\nFestival del jazz.\nIl Bregenzer Jazz Festival si tiene ogni anno nel cuore della citt\u00e0. L'offerta musicale spazia dal jazz al blues, ma anche al pop e alla musica popolare di tutto il mondo. \nBregenzer Fr\u00fchling (Primavera di Bregenz).\nIl \"Bregenzer Fr\u00fchling\" \u00e8 un festival di danza che dal 1987 si tiene ogni anno tra marzo e maggio al Festspielhaus. Gruppi di danza provenienti da tutto il mondo presentano le loro nuove produzioni. Con un budget di circa 500.000 euro e un pubblico di 10.000 visitatori, il Bregenzer Fr\u00fchling \u00e8 uno dei pi\u00f9 importanti festival di danza austriaci. L\u2019edizione 2020 del Bregenzer Fr\u00fchling \u00e8 stata cancellata a causa della pandemia di COVID-19.\nTeatro.\nVorarlberger Landestheater (Teatro statale del Vorarlberg).\nSituato nel mezzo della \"Bregenzer Kulturmeile (il miglio culturale di Bregenz)\", il Vorarlberger Landestheater mette in scena nel \"Theater am Kornmarkt\" opere classiche e premi\u00e8re mondiali. \nTeatro Kosmos.\n\u00c8 stato fondato nel 1996 da Hubert Dragaschnig e Augustin Jagg nella citt\u00e0 di Bregenz. Con le sue produzioni teatrali e gli eventi ad essi annessi quali discussioni, letture, conferenze, colloqui, mostre e concerti, il Teatro KOSMOS mira a incoraggiare il pubblico a riflettere sul valore del teatro contemporaneo, soprattutto in una prospettiva giovanile.\nMusei.\nvorarlberg museum.\nSituato nella piazza \"Kornmarkt\", il vorarlberg museum, fino al 2011 \"Vorarlberger Landesmuseum\", espone collezioni sulla storia romana, la regione, l'arte e la cultura del Vorarlberg, nonch\u00e9 mostre speciali a tema. Nel giugno 2013 \u00e8 stato inaugurato il nuovo edificio progettato dagli architetti Andreas Cukrowicz e Anton Nachbaur. Le facciate fuse senza soluzione di continuit\u00e0 dall'artista bolzanino Manfred Alois Mayr presentano una struttura fatta di calchi di fondi di bottiglia in PET.\nAbbazia territoriale di Wettingen-Mehrerau.\nL'abbazia cistercense di Wettingen-Mehrerau, fondata nel 1094, offre visite guidate dell\u2019abbazia e alle sue biblioteche dove si possono ammirare manoscritti e stampe storiche. \u00c8 un monastero attivo e offre servizi liturgici, attivit\u00e0 spirituali e ritiri.\nArte contemporanea.\nKunsthaus Bregenz.\nDalla sua apertura nel 1997, la Kunsthaus Bregenz si \u00e8 imposta come uno dei pi\u00f9 importanti musei d'arte contemporanea del mondo di lingua tedesca. Sono esposte opere di artisti famosi come Roy Lichtenstein e Jeff Koons. L'architetto Peter Zumthor ha vinto il premio Mies van der Rohe per l'architettura nel 1998 con il progetto del KUB.\nK\u00fcnstlerhaus Bregenz (Palais Thurn und Taxis).\nIl K\u00fcnstlerhaus Palais Thurn und Taxis mostra mostre mutevoli di arte contemporanea di artisti internazionali e austriaci.\nMagazin 4.\nIl Magazin 4 \u00e8 un edificio della municipalit\u00e0 di Bregenz e centro culturale multifunzionale. Ospita gli uffici dell\u2019assessorato alla cultura e altri spazi messi a disposizione per eventi culturali di varia natura. \nEconomia.\nBregenz \u00e8 principalmente dominata da piccole imprese del terziario, del commercio e dell'industria (tessile: Wolford AG; accessori in ferro: Julius Blum GmbH; lavorazione del vetro e costruzione di macchinari).\nPer il turismo l'attrazione principale sono il Bregenzer Festspiele e gli sport invernali praticati sul monte Pf\u00e4nder.\nInfrastrutture e trasporti.\nStrade.\nLa citt\u00e0 \u00e8 servita dalle strade 190 e 202 e dall'autostrada A14. Tali strade sono parte degli itinerari europei E43 ed E60.\nFerrovie.\nLa stazione di Bregenz, posta sulla linea del Vorarlberg, \u00e8 la principale della citt\u00e0. Ad essa si aggiungono le stazioni di Bregenz Hafen e di Riedenburg, d'importanza minore.\nLe stazioni sono servite dai treni locali della S-Bahn del Vorarlberg.\nPorti.\nLa citt\u00e0 \u00e8 servita dai battelli del lago di Costanza. C'\u00e8 inoltre un porto per barche a vela e panfili.\nImpianti a fune.\nVi \u00e8 una funivia che porta al monte Pf\u00e4nder.\nAmministrazione.\nBregenz \u00e8 sede del governo regionale (\"Landtag\"), di tutte le autorit\u00e0 distrettuali e regionali (ispettorato scolastico, polizia rurale, ecc.), del centro per l'impiego (AMS), della suprema autorit\u00e0 di pubblica sicurezza dello Stato del Vorarlberg, dell'uffico per la protezione ambientale, dei consolati di Germania, Svizzera, Italia e Turchia, della Camera del Lavoro, dell'Agricoltura, dei Farmacisti, del quartiere generale militare statale, della guarnigione, del principale ospedale del Vorarlberg (\"Landeskrankenhaus\"), dell'ente per la salute degli agricoltori e dell'uffico di assicurazione sociale."}
{"id": "18992", "revid": "1987609", "url": "https://it.wikipedia.org/wiki?curid=18992", "title": "Isole Canarie", "text": "Le Isole Canarie (in spagnolo: \"Islas Canarias\") sono un grande arcipelago situato nell'oceano Atlantico al largo dell'Africa nord-occidentale, composto da sette isole maggiori e altre isolette minori, tutte di origine vulcanica, che formano una comunit\u00e0 autonoma della Spagna. Grazie alla posizione geografica, le Canarie sono la regione pi\u00f9 meridionale e pi\u00f9 occidentale della Spagna. \u00c8 anche una delle otto regioni con particolare considerazione di nazionalit\u00e0 storica riconosciute come tali dal governo spagnolo.\nIl ruolo di capoluogo \u00e8 condiviso tra Santa Cruz de Tenerife e Las Palmas de Gran Canaria; fino al 1927 il capoluogo canario era soltanto Santa Cruz.\nGeografia fisica.\nLe Canarie sono isole subtropicali, situate nell'oceano Atlantico, davanti alla costa dell'Africa e al Sahara, al largo del Marocco, poco pi\u00f9 a nord rispetto al Tropico del Cancro (al 28\u00ba parallelo, ovvero alla stessa latitudine di Florida, Bahamas, Bermuda, Caraibi, Hawaii).\nIn ordine di estensione, le isole sono:\nL'isola pi\u00f9 vicina all'Africa, Fuerteventura, si trova a circa 95\u00a0km dalla costa africana, mentre l'arcipelago dista 940\u00a0km dalla costa continentale europea.\nLe isole formano l'ecoregione della Macaronesia, assieme a Capo Verde, Madera, le Isole Azzorre e le Isole Selvagge. Il vulcano del Teide, situato nell'isola di Tenerife, con i suoi 3.718 metri \u00e8 la montagna pi\u00f9 alta della Spagna.\nClima.\nDurante l'anno, le isole godono di un clima molto mite; a causa dell'influenza degli alisei, per\u00f2, esso pu\u00f2 essere ora molto secco, ora piuttosto umido. Essendo comunque in pieno Oceano Atlantico, la temperatura dell'acqua raggiunge i a gennaio-febbraio (periodo pi\u00f9 freddo dell'anno), per aumentare fino ai 28\u00a0\u00b0C a luglio-agosto-settembre (il periodo pi\u00f9 caldo).\nIl regime pluviometrico \u00e8 di tipo desertico, in quanto solo in alcuni punti pi\u00f9 elevati si superano i 200\u00a0mm annui, concentrati nella stagione invernale.\nFlora e fauna.\nPrima dell'arrivo degli aborigeni, le Canarie erano popolate da animali endemici, alcuni estinti: lucertole giganti (\"Gallotia goliath\"), ratti giganti (\"Canariomys bravoi\" e \"Canariomys tamarani\") e tartarughe giganti (\"Geochelone burchardi\" e \"Geochelone vulcanica\").\nSono presenti diverse specie autoctone di flora, come il cosiddetto albero del drago (\"Dracaena draco\"), le foreste di laurisilva, pini e palme tropicali, piante grasse di agave, aloe vera e cactus.\nL'\"albero del drago\", considerato il simbolo delle Canarie, pu\u00f2 raggiungere 20 metri di altezza.\nSi ritiene che gli esemplari pi\u00f9 antichi possano essere addirittura millenari. L'esemplare pi\u00f9 antico si trova a \"Icod de los Vinos\", nella zona nord-occidentale di Tenerife. La sua linfa \u00e8 di colore rosso intenso, e proprio per questo motivo \u00e8 chiamata \"sangue di drago\". Veniva usata dagli antichi abitanti delle Canarie (gli indigeni aborigeni, Guanci) nei loro riti animisti; questa pratica era considerata magica. I fiori simbolo delle Isole Canarie sono le buganvillee (Bougainvillea) e le orchidee. Solo nell'isola di Gran Canaria, proclamata Riserva della biosfera, esistono ben 2.000 variet\u00e0 di fiori esotici, considerati unici al mondo. Macizo de Anaga a Tenerife, anch'esso Riserva della Biosfera, \u00e8 il luogo che ha il maggior numero di specie endemiche in Europa.\nSono presenti numerosi bananeti, in cui si coltivano frutti chiamati pl\u00e0tanos, pi\u00f9 piccoli, sodi e saporiti delle classiche banane.\nRicchissima \u00e8 la fauna marina tropicale. I pi\u00f9 noti sono il pesce pappagallo, le murene, i pesci volanti e il pesce civetta. Si possono trovare le tartarughe marine e i delfini. Ci sono molti tonni, barracuda, aragoste, sardine e al largo dell'Oceano Atlantico si possono incontrare le balene, marlin, pesci vela, ma anche squali, come lo squalo martello.\nLe Canarie sono un paradiso per gli uccelli; solo a Gran Canaria ci sono settanta specie diverse di volatili che si riproducono nell'arcipelago. Un gran numero di migratori sverna nelle Canarie. Numerosi sono i pappagalli, e il canarino \u00e8 sicuramente l'uccello pi\u00f9 rappresentativo.\nParticolare menzione meritano le endemiche lucertole del genere \"Gallotia\", che a volte raggiungono 60 cm di lunghezza.\nUna vastissima variet\u00e0 di fauna e flora locale e esotica si pu\u00f2 ammirare nei grandi parchi di \"Loro Park\", a Puerto de la Cruz, nell'isola di Tenerife, nell'\"Oasis Park\" nel sud di Fuerteventura, nella localit\u00e0 di La Lajita - Pajara, nel \"Palmitos Park\" nel sud di Gran Canaria, vicino a Maspalomas.\nLe isole vennero battezzate Canarie (dal latino \"canis\", cane) per il gran numero di cani selvatici (chiamati ora Presa Canario o Dogo Canario) che popolavano l'arcipelago, reso noto per la prima volta da Plinio il Vecchio.\nAree protette.\nQuattro dei 13 parchi nazionali spagnoli trovano alle Canarie, pi\u00f9 che in ogni altra comunit\u00e0 autonoma del resto della Spagna. Due di questi sono stati dichiarati Patrimonio dell'Umanit\u00e0 dall'UNESCO:\nSimboli naturali.\nI simboli naturali delle Isole Canarie sono \"Serinus canaria\" (canarino) e \"Phoenix canariensis\" (palma delle Canarie).\nStoria.\nAntichit\u00e0.\nI primi resoconti storicamente credibili di viaggi attraverso lo Stretto di Gibilterra nell'Atlantico risalgono cartaginesi Annone e Imilcone (entrambi i resoconti sono oggi perduti) databili al V secolo a.C.. A questi seguono la descrizione della costa (\"Periplus\") dello Pseudo-Scilace e di Pitea, citate da Erodoto. Erodoto riporta anche nelle sue storie che i Fenici avevano circumnavigato l'Africa intorno al 600 a.C. per conto del faraone egiziano Necao II, da est a ovest. Poich\u00e9 Erodoto scrive che i Fenici riferirono di aver visto temporaneamente il sole dall'altra parte del cielo, i naviganti devono aver effettivamente almeno attraversato l'equatore.\nLe fonti romane menzionano le Canarie per la prima volta espressamente in epoca imperiale, precisamente in Pomponio Mela e Plinio il Vecchio; le identificarono come le Isole Fortunate. Plinio il Vecchio distingue nettamente le relativamente note Isole Fortunate dalle \"Isole Gorgadi\" (ovvero le isole di Capo Verde) e dalle Esperidi. A nord delle Canarie, secondo Plinio il Vecchio, si trovano le isole di \"Atlantide\" (Madeira) e le \"Isole Purpurae\".\nI nomi delle isole che sono erano riportati da Plinio erano \"Junonia\" (Fuerteventura), \"Canaria\" (Gran Canaria), \"Ninguaria\" (Tenerife), \"Junonia Major\" (La Palma), \"Pluvialia\" (El Hierro), e \"Capraria\" (La Gomera). Lanzarote e Fuerteventura, le due isole Canarie pi\u00f9 orientali, erano solo menzionate come l'arcipelago delle \"Purpurae Insulae\", ossia le \"isole viola\". \nIl nome complessivo di Canarie e in specifico dell'isola \"Canaria\", non ha un'origine chiara. Una possibilit\u00e0 \u00e8 che derivi dal latino \"canis\", cane e che sia collegato alla presenza sulle isole di grandi quantit\u00e0 di cani, riferita per la prima volta da Plinio il Vecchio.\nUn'altra possibilit\u00e0 per l'origine del nome dell'arcipelago, pi\u00f9 accreditata presso gli storici della cultura canaria e della cultura amazigh del Nord Africa, \u00e8 quella riguardante la spedizione voluta dal principe Giuba II: questi nel suo trattato \"Lybika\", che ci \u00e8 giunto frammentario, menziona, fra le popolazioni che sulla catena montuosa dell'Atlante, la trib\u00f9 dei \"canarii\".\nCi sono molte speculazioni e ipotesi sulle origini degli abitanti nativi delle Isole Canarie, gli antichi canari, noti generalmente come Guanci, ma anche sul modo in cui sono arrivati nelle isole. Reperti archeologici a Lanzarote che risalgono al X secolo a.C., fanno ipotizzare che i primi coloni fossero originari dell'area culturale fenicio-punica e che si stabilissero presumibilmente con una base commerciale su quest'isola all'incirca nello stesso periodo dell'insediamento di Lixus e Gades (intorno al X sec. a.C.). All'inizio, questi non erano insediamenti in grado di sostenersi da soli, ma dipendevano da contatti regolari con la regione mediterranea.\nGrazie ai ritrovamenti archeologici, l'insediamento permanente sulla maggior parte delle isole pu\u00f2 essere identificato al pi\u00f9 tardi dal III secolo a.C.. \u00c8 molto probabile che i coloni provenissero dalle aree del Nord Africa e della Spagna meridionale, che erano allora sotto la sovranit\u00e0 romana. In un processo continuo, diversi gruppi di coloni furono portati nelle isole con l'attrezzatura necessaria. Reperti archeologici dimostrano che almeno tra il I secolo a.C. e il III secolo d.C., c'erano stretti legami economici tra le Isole Canarie e parti dell'area culturale romana. Dalla crisi dell'Impero Romano del III secolo, questi rapporti si sono ridotti sempre di pi\u00f9 fino a quando non sono stati completamente interrotti al pi\u00f9 tardi nel IV secolo. Poich\u00e9 gli abitanti delle isole non avevano abilit\u00e0 nella costruzione navale e nessuna conoscenza della navigazione, anche le relazioni tra le isole si interruppero in questo momento.\nNel periodo dal IV secolo fino alla riscoperta delle Isole Canarie da parte degli europei nel XIV secolo, diverse culture si sono sviluppate indipendentemente l'una dall'altra sulle singole isole. Sebbene fossero basati sugli stessi principi, avevano cos\u00ec tante caratteristiche proprie per cui non si pu\u00f2 parlare di una \"cultura guanci delle Isole Canarie\".\nC'era la cultura dei \"Majos\" a Lanzarote, quella dei \"Majoreros\" a Fuerteventura, quella dei \"Bimbaches\" a El Hierro, quella dei \"Gomeros\" a La Gomera, quella dei \"Canarios\" a Gran Canaria, dei \"Benahoaritas\" a La Palma e dei \"Guanches\" a Tenerife.\nLa denominazione degli indigeni di tutte le isole con il nome degli indigeni dell'isola di Tenerife, come Guanci, ignora gli sviluppi culturali differenziati nelle diverse isole. Questa frammentazione culturale fu causato della diversit\u00e0 della topografia, della fertilit\u00e0 del suolo, del clima, dell'area delle isole e delle dimensioni della popolazione totale.\nContatto con gli europei.\nBench\u00e9 le prospicienti coste africane siano state popolate durante l'Alto Medioevo da genti arabe e berbere di religione musulmana, non risulta che tali popoli abbiano conosciuto le isole Canarie, nonostante sia da supporre che gli antichi abitanti delle isole avessero origine nordafricana.\nUna delle leggende pi\u00f9 popolari delle Canarie vedrebbe nel 516 la scoperta dell'isola di San Brandano (o San Borond\u00f3n) da parte dell'abate irlandese San Brandano di Clonfert, che sarebbe stata considerata l'ottava isola dell'arcipelago, un'isola immaginaria che comparirebbe e scomparirebbe vicino a El Hierro, che fu continuamente indicata sulle antiche mappe da parte dei cartografi medievali.\nSi sa per certo che dal 1291 cominciarono a raggiungere l'arcipelago diverse spedizioni genovesi e, pi\u00f9 tardi anche aragonesi, baleari e portoghesi. Un primo contatto diretto avvenne forse in occasione della guerra ispano-genovese condotta da Sancho IV di Castiglia contro il Marocco. Tuttavia, l'avvio di contatti sia pure saltuari \u00e8 concordemente attribuito al genovese Lanzarotto Malocello, sotto il cui comando, attorno al 1312, approd\u00f2 una nave sull'isola che da lui prende il nome: non si conoscono con certezza le motivazioni del suo sbarco, ma si \u00e8 ritenuto che la Repubblica di Genova l'avesse inviato nell'area perch\u00e9 reperisse informazioni circa Ugolino e Vadino Vivaldi, esploratori genovesi che, cercando una via nuova per raggiungere le Indie assai prima della circumnavigazione dell'Africa da parte di Vasco da Gama e della traversata oceanica di Cristoforo Colombo, finirono dispersi.\nNel 1341 una spedizione capitanata dal genovese Nicoloso da Recco e dal fiorentino Angiolino de' Corbizi esplor\u00f2 tutto l'arcipelago per conto di Alfonso IV del Portogallo. Per la spedizione del 1341 possiamo contare su un reperto di eccezionale importanza: il \"De Canaria et insulis reliquis ultra Hispaniam in Oceano noviter repertis\" di Giovanni Boccaccio. In quest'opera vengono descritti i Guanci e viene attestato anche il loro modo di computare. I Guanci, popolazione pacifica, parlavano lingue differenti a seconda dell'isola di appartenenza e incomprensibili tra di loro. Non conoscevano la navigazione ed \u00e8 possibile che fossero anche etnicamente molto differenti da isola a isola. Quelli incontrati dalla spedizione di cui parla Boccaccio vivevano in Gran Canaria. Erano nudi, salvo per un sottanino di palma, con l'eccezione dei capi, che vestivano indumenti in pelle caprina tinti di giallo e rosso e cuciti con budella. Conoscevano l'allevamento (capre, pecore e cinghiali) e l'agricoltura, coltivando frutta (soprattutto fichi), ortaggi e legumi, frumento, orzo e biade da cui ricavavano farina che per\u00f2 consumavano sciolta nell'acqua, non conoscendo il pane. Vivevano in case costruite di pietre squadrate e legno e imbiancate all'interno. Adoravano una divinit\u00e0 maschile con in mano una palla, la cui statua fu trafugata dalla spedizione e portata in Portogallo assieme ad alcuni degli abitanti.\nL'anno dopo seguiva una spedizione di catalani.\nDal momento che le popolazioni indigene non producevano nulla che permettesse un commercio lucrativo, le spedizioni puntavano soprattutto a catturare dei Guanci, destinati a essere venduti come schiavi, e, probabilmente, anche ad acquisire dell'estratto di \"Dracaena draco\", conosciuto come sangue di drago, un pregiato colorante rosso.\nTuttavia si pose subito il problema del possesso coloniale delle nuove terre. Nel 1344, ad Avignone, papa Clemente VI elesse \"principe delle isole Fortunate\" don Luiz de la Cerda, cugino del re portoghese Alfonso IV.\nA partire dalla fine del XIV secolo furono i Portoghesi che si sforzarono di pi\u00f9 per ottenere la sovranit\u00e0 sulle isole, scontrandosi con le medesime intenzioni da parte della Castiglia.\nLa spedizione di Jean de B\u00e9thencourt del 1402.\nUna volta conosciuta l'esistenza delle isole Canarie e il fatto che le sue popolazioni non erano cristiane, crebbe in Europa lo zelo di chi mirava a conquistarle e a cristianizzarle. Tra gli avventurieri che tentarono la conquista delle Canarie, vi fu il nobile normanno Jean de B\u00e9thencourt, che organizz\u00f2 la prima grande spedizione di conquista.\nEra costituita da una variet\u00e0 di avventurieri, alcuni provenienti dall'aristocrazia, come Gadifer de la Salle, che esercit\u00f2 le funzioni di comandante in seconda, e Pierre Bontier, un francescano di Saint Jouin de Marnes, che poi offici\u00f2 a Lanzarote nella chiesa di Saint Martial de Rubicon che sarebbe stata costruita dalla spedizione, e Jean le Verrier, un sacerdote che si sarebbe poi installato a Fuerteventura come vicario della cappella di Nostra Signora di B\u00e9thencourt, costruita anch'essa nel corso della spedizione. Questi ecclesiastici furono anche gli storici della spedizione, e registrarono gli avvenimenti in testi che sopravvivono ancor oggi e che, con modifiche e aggiunte, costituiscono la cronaca medievale \"Le Canarien\" (pubblicata in varie lingue).\nLa spedizione part\u00ec il 1\u00ba maggio 1402 dal porto di La Rochelle, con scali a La Coru\u00f1a e Cadice. La spedizione arriv\u00f2 alle isole dirigendosi all'isola La Graciosa. Da qui si port\u00f2 a Lanzarote dove sbarc\u00f2 pacificamente il 30 giugno 1402, cominciando la costruzione di un forte cui diede il nome di Rubicon.\nLasciando a una parte della spedizione l'incarico di difendere il nuovo forte, Bethencourt part\u00ec con Gadifer de la Salle diretto a Fuerteventura, ma fu obbligato a ritornare per vari motivi tra cui una mareggiata e la mancanza di viveri. Per la verit\u00e0, a questi motivi si aggiungeva anche un'insubordinazione, una costante per tutta la permanenza nelle Canarie, che raggiunse il culmine il 25 novembre 1402, quando una parte della spedizione si ribell\u00f2 prendendo come ostaggio Guardarifa, il re guance di Lanzarote, che era alleato di Bethencourt.\nAlla spedizione si unirono navi provenienti dalla Castiglia, dopo che B\u00e9thencourt fu tornato a Cadice per sollecitare un appoggio reale e dopo che gli venne concessa, il 10 gennaio 1403, la sovranit\u00e0 sulle isole (per cui era passato a chiamarsi Re delle Canarie). B\u00e9thencourt visiter\u00e0 tutte le isole, ma senza riuscire a sottomettere la loro popolazione (gli ultimi Guanci si arrenderanno solo nel 1496).\nConquista spagnola.\nRisolte le questioni di concorrenza con il Portogallo, le Canarie finirono senza problemi nell'orbita della Castiglia, che assumeva su di s\u00e9 il compito di cristianizzare le isole. A partire dai due punti gi\u00e0 acquisiti da Jean de B\u00e9thencourt, la conquista delle Canarie prosegu\u00ec rapidamente, senza che ci\u00f2 significasse la sottomissione delle popolazioni guance, in particolare nelle isole maggiori.\nAl momento dell'inizio della conquista castigliana, si calcola che vi fossero tra 30.000 e 35.000 Guanci a Tenerife e tra 30.000 e 40.000 a Gran Canaria, una popolazione piuttosto ragguardevole tenuto conto delle caratteristiche del territorio.\nPrivi di imbarcazioni e di capacit\u00e0 bellica adeguata, dal momento che usavano pietre e bastoni contro forze che disponevano della migliore tecnologia europea, i Guanci furono costretti a ritirarsi sempre pi\u00f9 verso le zone pi\u00f9 alte e accidentate delle isole, lasciando il litorale aperto alla colonizzazione castigliana. Le popolazioni che si sottomettevano venivano battezzate e assimilate a forza.\nUn altro grave problema che afflisse i Guanci fu la loro mancanza di difese immunitarie contro le malattie che venivano portate dai colonizzatori. Le epidemie si susseguivano a ripetizione, provocando perdite irreparabili tra le file della popolazione, dal momento che il lungo isolamento nelle isole aveva lasciato i Guanci con un sistema immunitario impreparato nei confronti delle pi\u00f9 comuni malattie europee.\nLa resistenza guance fin\u00ec per concentrarsi a Tenerife e Gran Canaria, dove la popolazione era pi\u00f9 numerosa, e si concluse solo con lo sterminio delle ultime forze rifugiate nelle montagne. In questo contesto assunse particolare rilievo la resistenza a Gran Canaria, dove la lotta condotta sotto il comando di Doramas, un capo guance di origine plebea, costitu\u00ec l'ultimo grande focolaio di ribellione.\nA partire dalla sconfitta di Doramas e dello sterminio dei resistenti a Orotava, la sottomissione fu inevitabile, e alcuni degli ultimi resistenti commisero un suicidio rituale, gettandosi dai dirupi.\nA partire da questo momento, i guanci vennero rapidamente assimilati, visto che, dopo la guerra e le malattie, la popolazione restante non poteva impedire una rapida commistione. Gi\u00e0 a met\u00e0 del XVI secolo la memoria dei Guanci cominciava a sparire.\nOggi ben poco resta dei Guanci, anche se il nazionalismo canario tenta con tutte le forze di farne rivivere la memoria. Perfino lo studio delle loro mummie e dei loro resti archeologici \u00e8 avanzato poco al confronto dello studio di altri popoli assai pi\u00f9 remoti.\nGuerra civile e dittatura.\nIl 17 di giugno del 1936, il generale Francisco Franco, in quel momento residente nell'isola di Tenerife e comandante generale delle Canarie, viaggia da Gran Canario al protettorato spagnolo del Marocco per comandare le truppe dell'esercito contro il Governo della Seconda Repubblica Spagnola, in quel momento diretta da un politico e medico canario, Juan Negr\u00edn.\nCon quest'azione, Franco cominci\u00f2 la Guerra civile spagnola, uno scontro bellico che fin\u00ec nel 1939 con la vittoria delle truppe franchiste, aiutate dalle forze delle potenze dell'Asse e che risultarono nella Dittatura dello stesso generale.\nFino alla morte del dittatore, nel 1975, le Canarie si caratterizzarono per una forte povert\u00e0 e emigrazione verso l'estero, principalmente verso il Venezuela.\nComunit\u00e0 autonoma.\nLe Isole Canarie formano oggi una Comunit\u00e0 autonoma facente parte del Regno di Spagna. I suoi abitanti si sentono ponte fra Europa e Africa, con una cultura molto ricca e un sentimento di identit\u00e0 proprio. Nel 2011 il sentimento di essere solo canario era soltanto del 14,9%, ma l'Unione africana individua nelle Canarie un futuro possibile membro, definendole \"territorio africano sotto occupazione di una potenza straniera\". La Spagna le considera per\u00f2 un territorio transcontinentale: le isole hanno formato parte del paese per pi\u00f9 di cinquecento anni e i suoi abitanti sono cittadini di pieno diritto.\nAmministrazione.\nLa Comunit\u00e0 Autonoma delle Isole Canarie consiste di due province, Provincia di Las Palmas e Provincia di Santa Cruz de Tenerife le cui capitali, Las Palmas de Gran Canaria e Santa Cruz de Tenerife, sono co-capitali della comunit\u00e0 autonoma. Le due province canarine non sono enti locali non avendo una struttura istituzionale, ma ognuna delle sette isole principali \u00e8 governata da un'assemblea chiamata \"cabildo insular\".\nSuddivisioni amministrative.\nLe province di Santa Cruz e di Las Palmas, create nel 1927 dalla divisione della Provincia di Canarias che dal 1833 includeva tutto l'arcipelago con capitale Santa Cruz de Tenerife, sono suddivise in 88 comuni.\nL'isola di La Graciosa \u00e8 l'unica che non presenta amministrazione propria, ma \u00e8 aggregata dall'amministrazione del municipio di Teguise dell'Isola di Lanzarote.\nDemografia.\nPopolazione.\nNel 2019 le Isole Canarie avevano una popolazione di 2.153.389 abitanti, rendendole l'ottava pi\u00f9 popolosa comunit\u00e0 autonoma della Spagna. La superficie totale dell'arcipelago \u00e8 di 7.493 km\u00b2, risultante in una densit\u00e0 abitativa di 287,4 abitanti per chilometro quadrato, rendendola tre volte superiore a quella della media spagnola.\nStoricamente, le due isole pi\u00f9 abitate sono sempre state Tenerife e Gran Canaria. Secondo i dati del INE del 1 gennaio del 2020, gli abitanti delle isole sono:\nImmigrazione.\nMeno dei tre quarti della popolazione delle Canarie \u00e8 nata nell'arcipelago: un quinto degli abitanti \u00e8 infatti costituito da immigrati stranieri, cui si sommano numerosi cittadini spagnoli provenienti da altre regioni del Paese. Nel 2019 su una popolazione totale di 2.153.389 abitanti, solo il 72,1% erano nativi canari, mentre ben 417.932 (il 19,4% della popolazione dell'arcipelago) erano stranieri nati al di fuori della Spagna. La comunit\u00e0 principale era quella sudamericana, con Venezuela (66.593), Cuba (41.807) e Colombia (31.368) come primi Paesi di origine. Importanti sono anche le comunit\u00e0 europee, soprattutto quella italiana, che costituisce quasi il 2% della popolazione dell'arcipelago. Circa 40.000 sono gli immigrati africani, la maggioranza dei quali dal Marocco (24.281).\nReligione.\nCome nel resto della Spagna, la societ\u00e0 delle Canarie \u00e8 prevalentemente cristiana, soprattutto cattolica. Tuttavia, l'aumento dei flussi migratori (turismo, immigrazione, ecc.) sta aumentando il numero di seguaci di altre religioni che si incontrano nelle isole, come musulmani, protestanti e praticanti d'Induismo. Religioni minoritarie significativamente importante delle Isole Canarie sono: religioni afro-americane, Religione popolare cinese, buddisti, l'ebraismo, i Testimoni di Geova e la fede Bah\u00e1'\u00ed. Esiste anche una forma di neopaganesimo nativa, la Chiesa del popolo guancio.\nNelle Isole Canarie sono nati due santi cattolici, che sono stati tra i pi\u00f9 grandi missionari nelle Americhe: Pedro de San Jos\u00e9 de Bethencourt (missionario in Guatemala) e Jos\u00e9 de Anchieta (missionario in Brasile).\nEconomia.\nIl PIL pro capite delle Isole Canarie nel 2012 \u00e8 stato di 19.806 euro.\nL'economia \u00e8 cresciuta rapidamente negli ultimi decenni. Oggi \u00e8 basata sul turismo, l'agricoltura tropicale, la costruzione e i servizi. I prodotti agrari di maggior peso per l'esportazione sono banane, pomodori, fiori e piante ornamentali, avocado, papaye e manghi.\nLe isole ricevono circa 12 milioni di turisti l'anno, che muovono a loro volta l'attivit\u00e0 immobiliare e vari settori di servizi. Le due isole economicamente maggiori, Tenerife e Gran Canaria posseggono grandi centri pubblici che stimolano e diversificano l'economia, come le due universit\u00e0 principali, l'amministrazione e i porti.\nGli ecologisti sono preoccupati che le risorse vengano sovrasfruttate e che il territorio sia sempre pi\u00f9 occupato dall'intensa attivit\u00e0 edilizia.\nLe isole sono al di fuori del territorio doganale dell'Unione europea, anche se politicamente sono all'interno dell'UE. Nei documenti doganali sono rappresentate dal codice ISO 3166-1 alpha-2 \"IC\". I beni soggetti alle tasse doganali e all'IGIC (sostitutivo dell'IVA spagnola) come tabacco o apparecchi elettronici, sono quindi significativamente pi\u00f9 economici alle Canarie, cos\u00ec come la benzina, meno cara che nella Spagna continentale. Le isole non hanno un codice nazionale internet separato dal resto della Spagna.\nRegime fiscale ridotto.\nLa ZEC, Zona Especial Canaria \u00e8 una zona di bassa pressione fiscale, la pi\u00f9 bassa d'Europa, nata con lo scopo di promuovere lo sviluppo sociale ed economico dell'arcipelago Canario e diversificare la sua struttura produttiva.\nLa ZEC fu autorizzata dalla Commissione europea nel mese di gennaio del 2000 e prorogato successivamente sino al 2006 con istanza del governo spagnolo in relazione all'adeguamento della legislazione e regime economico fiscale delle isole Canarie per quanto concerne la ZEC, secondo i termini dell'autorizzazione (T\u00edtulo V de la Ley 19/1994, modificada por el Real Decreto-Ley 12/2006 y desarrollada por el Real Decreto-Ley 1758 / 2007).\nREQUISITI: investimento di minimo euro e la creazione di almeno 5 posti di lavoro nelle Isole di Tenerife e Gran Canaria; euro e 3 posti di lavoro nelle altre isole dell'arcipelago.\nNon tutte le attivit\u00e0 sono autorizzabili come per esempio costruzioni e altre che compromettono l'ambiente e hanno un dannoso impatto ambientale.\n i benefici della ZEC restano in vigore sino al 31 dicembre del 2019, essendo prorogabile solo su autorizzazione dell'Unione europea.\nL'autorizzazione all'iscrizione nel Registro Ufficiale di Entit\u00e0 ZEC (ROEZEC) aveva un termine del 31 dicembre del 2013.\n\u00c8 da considerare il fatto che questa specifica situazione non rientra nelle aree \"offshore\" e \"black list\" in quanto viene riconosciuta e autorizzata dall'Unione europea stessa, e in tutti i casi vigono le leggi europee di trasparenza in materia fiscale.\nStatistica del turismo.\nNumero di turisti che hanno visitato le Isole Canarie nel 2016, per isola di destinazione (in migliaia):\nAstronomia.\nLa combinazione di alte montagne e cieli limpidi ha reso il picco di Roque de los Muchachos (su La Palma, quota 2\u00a0450\u00a0m) un punto ottimale per il posizionamento di telescopi. Nel 1985 nacque perci\u00f2 l'Osservatorio del Roque de los Muchachos, che comprende anche un telescopio italiano, il Telescopio nazionale Galileo. Anche a Tenerife, sul Pico del Teide a 2\u00a0400\u00a0m di altitudine, \u00e8 stato creato l'osservatorio astronomico Carlos S\u00e1nchez operativo dal 1972.\nIl fuso orario delle Canarie \u00e8 il WET, un'ora indietro rispetto al resto della Spagna.\nCucina e prodotti tipici.\nLa cucina delle Canarie \u00e8 ricca di colori e sapori subtropicali, esotica e multietnica; \u00e8 caratterizzata da semplicit\u00e0, variet\u00e0, ricchezza di ingredienti, dovuti alla frammentazione del territorio, alla variet\u00e0 dei prodotti della terra, alla pescosit\u00e0 delle acque, ai numerosi sedimenti culturali che ha ricevuto durante la sua storia. Sapori, odori, preparazioni e colori originali si combinano con quelli arrivati da altri paesi, sia nella cucina tradizionale canaria sia nella nuova cucina creativa delle Isole. La gastronomia canaria \u00e8 stata influenzata dalla eredit\u00e0 dei Guanci e dalla tradizione latinoamericana, specialmente venezuelana. Infine, si trovano reminiscenze della gastronomia africana continentale.\nIl gofio \u00e8 l'alimento per antonomasia, che dalla notte dei tempi ha accompagnato le popolazioni indigene dei Guanci, fino ad arrivare ai giorni nostri. \u00c8 fatto di farina ottenuta dall'orzo tostato, ma anche da altri cereali. Viene consumato in diverse forme: mescolato con latte, oppure con miele, si usa anche mangiarlo mischiato a zuppe di legumi o a brodo di pesce, di verdura o carne. Le Canarie sono l'unico posto della Spagna dove si consuma. Tradizionalmente, il gofio si portava in una bisaccia e si impastava al momento con acqua, ottenendo il \"gofio amasado\" (impastato).\nIl condimento pi\u00f9 comune \u00e8 il mojo, una salsa che pu\u00f2 accompagnare una grande variet\u00e0 di pietanze.\nUn altro piatto molto utilizzato, a base di patate cotte con la buccia in acqua e sale, condite con il mojo, prende il nome di papas arrugadas.\nFestivit\u00e0.\nIl giorno ufficiale della Comunit\u00e0 Autonoma \u00e8 il Giorno delle Canarie cio\u00e8 il 30 maggio. Questo \u00e8 l'anniversario della prima sessione del Parlamento delle Isole Canarie, con sede a Santa Cruz de Tenerife, il 30 maggio 1983.\nIl calendario comune delle vacanze nelle isole Canarie \u00e8 il seguente:\nInoltre, ognuna delle isole ha le proprie vacanze. Queste sono le feste dei santi protettori delle isole di ogni isola:\nLe feste pi\u00f9 famose e internazionali dell'arcipelago sono il carnevale. Il carnevale \u00e8 celebrato in tutte le isole e in tutti i suoi comuni, ma i due pi\u00f9 frequentati sono quelli delle due capitali delle Isole Canarie; il Carnevale di Santa Cruz de Tenerife e il Carnevale di Las Palmas de Gran Canaria."}
{"id": "18999", "revid": "1498232", "url": "https://it.wikipedia.org/wiki?curid=18999", "title": "Province della Spagna", "text": "Le province della Spagna sono la suddivisione amministrativa di secondo livello del Paese, dopo le comunit\u00e0 autonome, e sono pari a 50. Furono istituite nel 1833.\nOrganizzazione provinciale.\nDopo l'istituzione degli enti regionali, le province hanno visto gradualmente diminuire i loro poteri, che sono variabilmente loro affidati da ciascuna comunit\u00e0 autonoma. Sono ancora utilizzate come distretti elettorali, per la codifica postale e come riferimenti geografici, dato che una piccola citt\u00e0 viene identificata pi\u00f9 facilmente come appartenente a una provincia che a una comunit\u00e0 autonoma, e a seconda della regione di appartenenza governano varie infrastrutture del territorio quali le strade, i canali, le scuole o il demanio. \nLe province sono amministrate dalla Deputazione, un organismo di secondo grado eletto con metodo d'Hondt dai consiglieri comunali raggruppati per \"partiti giudiziari\", ossia quello che in Francia sono i cantoni. Solo le tre province dei Paesi Baschi sono invece gestite dai rispettivi consiglieri regionali, che svolgono al contempo il ruolo di consiglieri provinciali del proprio territorio.\nLa maggior parte delle province porta il nome del capoluogo. Ci sono solo due citt\u00e0 che sono capoluoghi di comunit\u00e0 autonome senza essere nel contempo capoluoghi di provincia: M\u00e9rida nell'Estremadura e Santiago di Compostela in Galizia. \nSette comunit\u00e0 autonome sono costituite da una sola provincia: Asturie, Isole Baleari, Cantabria, La Rioja, Madrid, Murcia e Navarra. In questi casi la provincia non \u00e8 istituita come ente territoriale e i compiti spettanti alla provincia sono esercitati direttamente dalla rispettiva comunit\u00e0 autonoma. Analoghe considerazioni valgono per le citt\u00e0 di Ceuta e Melilla che per\u00f2, non facendo parte di nessuna comunit\u00e0 o provincia, gestiscono le funzioni della provincia direttamente tramite i relativi municipi. Le due province delle Canarie, pur esistendo come suddivisione dell'arcipelago, non hanno una struttura istituzionale e le relative mansioni sono esercitate dalla comunit\u00e0 e da particolari entit\u00e0, i \"cabildos insulars\", che gestiscono le singole isole. Per tutto ci\u00f2 considerato, le amministrazioni provinciali propriamente esistenti in Spagna sono 41."}
{"id": "19005", "revid": "7", "url": "https://it.wikipedia.org/wiki?curid=19005", "title": "Claretta Petacci", "text": ""}
{"id": "19006", "revid": "115485916", "url": "https://it.wikipedia.org/wiki?curid=19006", "title": "Alfonso Varano", "text": "Biografia.\nDiscendente dei duchi di Camerino, compose liriche arcadiche, in cui sostitu\u00ec il repertorio mitologico con motivi cristiani: l'esempio pi\u00f9 riuscito, \"Giovanni di Giscala\" (1754). Inoltre fu autore di sonetti petrarcheggianti, rime sacre, tragedie e dodici \"Visioni sacre e morali\" (componimenti didascalici e moraleggianti).\nFra le sue opere pi\u00f9 note si segnalano le tragedie \"Demetrio\" (1749) e \"Agnese martire del Giappone\", nonch\u00e9 la gi\u00e0 citata raccolta poetica \"Visioni sacre e morali\" (1766).\nFigur\u00f2 tra i modelli della poesia leopardiana e ispir\u00f2 le opere del primo Monti."}
{"id": "19012", "revid": "5", "url": "https://it.wikipedia.org/wiki?curid=19012", "title": "Fabacee", "text": ""}
{"id": "19015", "revid": "1305887", "url": "https://it.wikipedia.org/wiki?curid=19015", "title": "Andr\u00e9-Marie Amp\u00e8re", "text": "Diede contributi fondamentali nello studio dell'elettrodinamica, sviluppando i primi modelli matematici per la descrizione dei fenomeni dell'elettromagnetismo. In suo onore viene adottata nel Sistema Internazionale l'unit\u00e0 di misura omonima per la corrente elettrica. Il suo nome compare tra i 72 nomi incisi sulla Torre Eiffel.\nBiografia.\nAmp\u00e8re nacque a Lione e si appassion\u00f2 al piacere del conseguimento della conoscenza fin dalla sua infanzia. Si narra che abbia risolto lunghe somme aritmetiche usando sassolini e briciole di biscotti, prima ancora di apprendere i numeri. Suo padre gli insegn\u00f2 il latino, ma smise scoprendo la maggior inclinazione e attitudine del figlio nei confronti della matematica. Il giovane Amp\u00e8re, comunque, riprese presto le sue lezioni di latino, che lo resero in grado di padroneggiare i lavori di Eulero e Bernoulli.\nNella vecchiaia era solito dire che a diciott'anni sapeva di matematica come mai pi\u00f9 nella sua vita; le sue letture abbracciavano quasi tutto il sapere: storia, viaggi, poesia, filosofia e scienze naturali. Catturato a Lione dall'esercito della Convenzione nel 1793, il padre di Amp\u00e8re che, reggendo l'incarico di giudice di pace, aveva preso una ferma posizione contro i precedenti eccessi rivoluzionari, venne all'improvviso gettato in prigione e poco dopo mandato al patibolo. Questo avvenimento produsse una profonda impressione nell'animo sensibile di Andr\u00e9-Marie, che per pi\u00f9 di un anno affond\u00f2 nell'apatia.\nSuccessivamente il suo interesse venne risvegliato da alcune lettere sulla botanica che si trov\u00f2 tra le mani, e dalla botanica si rivolse allo studio dei poeti classici, scrivendo egli stesso dei versi, dimostrando un'altra volta la sua ecletticit\u00e0. Nel 1796 incontr\u00f2 Julie Carron e tra i due si sprigion\u00f2 dell'affetto, il cui progresso venne registrato in modo ingenuo in un diario (\"Amorum\"). Nel 1799 si sposarono. A partire dal 1796 Amp\u00e8re dava lezioni private a Lione in matematica, chimica e lingue; nel 1801 si spost\u00f2 a Bourg-en-Bresse, come professore di fisica e chimica, lasciando a Lione la moglie inferma e il figlio piccolo Jean-Jacques.\nLa moglie mor\u00ec nel 1804 ed egli non si riprese mai dal duro colpo. Nello stesso anno venne nominato professore di matematica al \"lyc\u00e9e\" di Lione. Il suo piccolo trattato \"Considerations sur la theorie math\u00e9matique du jeu\", che dimostrava che le possibilit\u00e0 di vincita sono a sfavore dello scommettitore abituale, pubblicato nel 1802, lo port\u00f2 all'attenzione di Jean Baptiste Joseph Delambre, le cui raccomandazioni gli fecero ottenere la nomina a Lione e in seguito (1804) una posizione subordinata alla Scuola Politecnica di Parigi, dove venne eletto professore di matematica nel 1809.\nQui continu\u00f2 a portare avanti le sue ricerche scientifiche e i suoi molteplici studi, con una diligenza invariata. Venne ammesso come membro dell'Istituto nel 1814. La fama di Amp\u00e8re \u00e8 dovuta principalmente al servizio che rese alla scienza nello stabilire le relazioni tra elettricit\u00e0 e magnetismo e nello sviluppo della scienza dell'elettromagnetismo. L'11 settembre 1820 seppe della scoperta di Hans Christian \u00d8rsted che un ago magnetico reagisce a una corrente voltaica. Il 18 dello stesso mese present\u00f2 uno scritto all'Accademia, che conteneva un'esposizione molto pi\u00f9 completa di quello e di fenomeni simili.\nL'intero campo che gli si apr\u00ec dinnanzi venne esplorato da Amp\u00e8re con la caratteristica operosit\u00e0 e cura, ed egli svilupp\u00f2 una teoria matematica che non solo spiegava il fenomeno elettromagnetico appena osservato, ma ne prefigurava molti altri. Le sue memorie originali su questo soggetto si possono trovare negli \"Annales de chimie et de physique\", editi tra il 1820 e il 1828; pi\u00f9 in l\u00e0 nel corso della sua vita prepar\u00f2 un notevole saggio di filosofia della scienza (\"Essai sur la philosophie des sci\u00e8nces\"). Nel 1827 venne eletto membro straniero della Royal Society e l'anno seguente entr\u00f2 con lo stesso ruolo all'Accademia reale svedese delle scienze.\nInoltre scrisse diverse memorie e documenti scientifici, compresi i due sull'integrazione delle equazioni differenziali parziali (\"Jour. \u00c9cole Polytechn.\" x., xi.). \nAmp\u00e8re mor\u00ec di polmonite a Marsiglia nel 1836, all'et\u00e0 di 61 anni, ed \u00e8 sepolto nel cimitero di Montmartre a Parigi. Il giudizio sulla sua vita \u00e8 espresso chiaramente dall'epitaffio che egli stesso scelse per la sua tomba: \"Tandem felix\", (\"Finalmente felice\"). La grande affabilit\u00e0 e la semplicit\u00e0 fanciullesca del carattere di Amp\u00e8re sono ben delineate nel suo \"Journal et correspondance\" (Parigi, 1872).\nAd Amp\u00e8re \u00e8 stato dedicato il Museo di storia dell'elettricit\u00e0 nella casa di Poleymieux-au-Mont-d'Or, dove trascorse gran parte della sua giovinezza, nelle vicinanze di Lione.\nTributi.\nIl nome di Andr\u00e9-Marie Amp\u00e8re \u00e8 associato all'unit\u00e0 internazionale della corrente elettrica, l'Ampere (simbolo, A), chiamato in suo onore. Amp\u00e8re \u00e8 l'unica persona, insieme a Lord Kelvin, ad aver dato il suo nome a una delle sette unit\u00e0 di base del Sistema internazionale di unit\u00e0 di misura.\nIl suo nome \u00e8 anche associato a un premio assegnato dall'Accademia francese delle scienze, il Premio Amp\u00e8re, e appare tra i 72 sulla Torre Eiffel. La casa di famiglia a Poleymieux-au-Mont-d'Or dove lo scienziato trascorse la sua infanzia e adolescenza \u00e8 divenuto un museo dell'elettricit\u00e0 a lui dedicato, il Museo Amp\u00e8re. Creata nel 1930, la Soci\u00e9t\u00e9 des Amis d'Andr\u00e9-Marie Amp\u00e8re gestisce il museo e mantiene viva la sua memoria.\nAndr\u00e9-Marie Amp\u00e8re \u00e8 stato oggetto di numerosi omaggi nazionali e internazionali, in particolare nella celebrazione del centenario e del bicentenario delle sue scoperte, rispettivamente nel 1920 e nel 2020.\nIl suo nome \u00e8 anche associato a Lione a una stazione della linea A della metropolitana, la stazione Amp\u00e8re - Victor Hugo.\nUn asteroide, 10183 Amp\u00e8re, porta il suo nome."}
{"id": "19018", "revid": "287204", "url": "https://it.wikipedia.org/wiki?curid=19018", "title": "98 (numero)", "text": "Novantotto (98) \u00e8 il numero naturale dopo il 97 e prima del 99."}
{"id": "19020", "revid": "1718925", "url": "https://it.wikipedia.org/wiki?curid=19020", "title": "99 (numero)", "text": "Novantanove (99) \u00e8 il numero naturale dopo il 98 e prima del 100."}
{"id": "19024", "revid": "78273", "url": "https://it.wikipedia.org/wiki?curid=19024", "title": "Forza forte", "text": ""}
{"id": "19027", "revid": "1543377", "url": "https://it.wikipedia.org/wiki?curid=19027", "title": "Universit\u00e0 pi\u00f9 antiche in attivit\u00e0", "text": "Il concetto di universit\u00e0 \u00e8 nato a Bologna nel 1088 con Irnerio attorno alla facolt\u00e0 neonata di Giurisprudenza, tanto che l'Universit\u00e0 di Bologna si fregia del motto \"Alma mater studiorum\" che vuol dire \"Madre prolifica degli studi\". \nBologna ha creato un metodo che si \u00e8 imposto come standard dapprima in Europa e poi, gradualmente, nel mondo. Tale metodo \u00e8 basato su varie novit\u00e0 introdotte nell'ateneo sin dalla sua fondazione: Bologna speriment\u00f2 il primo insegnamento libero, vale a dire completamente indipendente dall'autorizzazione statale e dal controllo del potere pubblico e religioso. Di fatto, l'Universit\u00e0 era auto-governata da professori e studenti. La nuova metodica didattica, precorrendo i tempi, s'imperniava su molteplici facolt\u00e0 e non pi\u00f9 limitata a insegnamenti afferenti alla teologia o alle buone maniere. Bologna introdusse le facolt\u00e0 laiche e aperte a tutti i cittadini, sia che fossero bolognesi, forestieri o stranieri e non pi\u00f9, solamente, ad aristocratici o ecclesiastici.\nPrecedentemente alla creazione di questa Universit\u00e0 e alla diffusione del suo metodo, vi erano principalmente tre modelli di insegnamento nel mondo: quello praticato da dotti precettori, chiamati nelle regge nobiliari a crescere nobili rampolli; quello religioso, praticato in istituti di teologia diretti eminentemente a formare i futuri sacerdoti; le scuole di carattere filosofico, legate a una specifica disciplina (come potevano essere la metafisica o il diritto) e concepite come aggregazioni di seguaci impegnate a discutere la dottrina di un maestro comune.\nUn esempio di istituto a carattere religioso \u00e8 l'Universit\u00e0 al-Qarawiyyin: fondata nel IX secolo come luogo di educazione religiosa e discussione politica, fu sino al XIX secolo una madrasa, ossia una scuola di teologia islamica; soltanto nel 1963 assunse il carattere di universit\u00e0 nell'accezione moderna. Nonostante tale precisazione, alcune fonti \u2013 quali il Guinness dei primati \u2013 la reputano impropriamente l'universit\u00e0 pi\u00f9 antica al mondo.\nLista delle Universit\u00e0 pi\u00f9 antiche in attivit\u00e0.\nUniversit\u00e0 tuttora in attivit\u00e0 e che in passato, anche se con un'attivit\u00e0 non propriamente continuativa, non hanno avuto periodi di chiusura superiori ai 100 anni.\nIstituite come universit\u00e0 prima del 1500.\nQuesto \u00e8 un elenco delle pi\u00f9 antiche \"scholae\", in attivit\u00e0, che hanno acquisito la configurazione di \"studium generale\" equivalente alla moderna definizione di universit\u00e0 prima del 1500.\nUniversit\u00e0 con attivit\u00e0 altamente discontinua.\nIl pi\u00f9 noto esempio in questa categoria \u00e8 l'Universit\u00e0 di Parigi, fondata nel 1170, soppressa nel 1793 e rifondata nel 1896. Alla stessa categoria appartiene l'Universit\u00e0 di Montpellier, fondata nel 1289, soppressa con la Rivoluzione francese nel 1789, e poi di nuovo attiva dal 1896 al 1970, anno in cui venne divisa in tre distinti nuclei accademici. Nel 2015 i tre istituti sono stati nuovamente accorpati in un'unica universit\u00e0. \nIn India si distingue il caso della scuola monastica N\u0101land\u0101, nel Rajgir, la quale ha avuto, a fine del VI secolo a.C., come studente Siddhartha Gautama, fondatore del Buddhismo; distrutta nel 1200 d.C. dalle armate di Qutb al-Din di Delhi, nel 25 novembre 2010 il governo indiano decise di rifondarla come \"Nalanda International University\". L'attivit\u00e0 accademica \u00e8 iniziata nel settembre 2014. Alcuni autori considerano la seconda istituzione come la continuazione della precedente e che, prima della interruzione dell'attivit\u00e0 per 800 anni, era gi\u00e0 da considerarsi una universit\u00e0 a tutti gli effetti.\nIn Italia si distingue il caso della Universit\u00e0 di Catania, concessa da Alfonso d'Aragona nel 1434, che alcuni autori considerano la rifondazione del \"Gymnasium\" nel 263 a.C. di Marco Claudio Marcello.\n\"Scholae\" istituite prima del 1500, successivamente diventate universit\u00e0.\nIl pi\u00f9 noto esempio in questa categoria \u00e8 l'Universit\u00e0 al-Qarawiyyin, fondata nel IX secolo quale madrasa, ossia come luogo di educazione religiosa e discussione politica e che soltanto nel 1963 assunse il carattere di universit\u00e0 nell'accezione moderna.\nUniversit\u00e0 soppresse.\nLe universit\u00e0 definitivamente soppresse senza essere confluite o trasferite in altre citt\u00e0 sono segnate in rosso.\nClassifica per nazionalit\u00e0.\nPrima del 1500 vennero aperte 58 universit\u00e0, delle quali 21 in territorio italiano."}
{"id": "19028", "revid": "2176804", "url": "https://it.wikipedia.org/wiki?curid=19028", "title": "Universit\u00e0 al-Azhar", "text": "L'Universit\u00e0 al-Azhar (, ossia \"Universit\u00e0 al-Azhar\") del Cairo \u00e8 uno dei principali centri d'insegnamento religioso dell'Islam sunnita.\nStoria.\nL'Universit\u00e0 al-Azhar (che letteralmente significa \"la Luminosa\") fu fondata dagli Im\u0101m/califfi fatimidi sciiti-ismailiti nel X secolo, immediatamente dopo la conquista dell'Egitto da parte di Jawhar al-\u1e62iqill\u012b ed \u00e8 considerata una tra le pi\u00f9 antiche universit\u00e0 ancora funzionanti del mondo.\nIn realt\u00e0 all'inizio essa fu un centro di studio e insegnamento del credo ismailita ma, dopo la riconquista al Sunnismo dell'Egitto da parte di Saladino, \u00e8 diventata col passar del tempo la pi\u00f9 prestigiosa sede di elaborazione del pensiero sunnita, seguita per autorevolezza dalla Qarawiyy\u012bn di Fez (Marocco) e dalla Zayt\u016bna di Tunisi.\nStruttura.\n\u00c8 guidata a vita da un rettore, chiamato con l'usuale nome di rispetto di \"Shaykh\" e, con la riforma voluta all'inizio del XX secolo da Mu\u1e25ammad \u02bfAbduh, a tale carica si accede dalla funzione di muft\u012b d'Egitto che, di fatto, rappresenta la seconda carica per importanza della gerarchia religiosa islamica egiziana.\nAgli iniziali studi di \"\u02bful\u016bm d\u012bniyya\" (scienze religiose) si sono aggiunti altri studi, come una facolt\u00e0 di giurisprudenza che approfondisce l'insieme delle discipline giuridiche che fanno riferimento alla Shari'a."}
{"id": "19030", "revid": "122459179", "url": "https://it.wikipedia.org/wiki?curid=19030", "title": "Universit\u00e0 di Parigi", "text": "L'Universit\u00e0 di Parigi, conosciuta anche come \u201cla Sorbona\" (riferendosi all'omonimo palazzo dove ha la sede storica), fu fondata nel 1170 circa. Fu riconosciuta dal Re Filippo II di Francia nel 1200 e dal papa Innocenzo III nel 1215 (in particolare, dal suo legato pontificio Roberto di Cour\u00e7on). Soppressa nel 1793 all'indomani della Rivoluzione francese, fu rifondata nel 1896.\nDescrizione.\nDal 1\u00ba gennaio 2018, con la fusione dei due atenei Paris-Sorbonne e Universit\u00e0 Pierre e Marie Curie, \u00e8 stata istituita un'unica universit\u00e0 denominata \"Sorbonne Universit\u00e9\":\nIn seguito ai fatti del maggio 1968, l'universit\u00e0 di Parigi fu divisa nel 1970 in 13 diverse universit\u00e0 autonome, rimaste tali sino al 31 dicembre 2017:"}
{"id": "19031", "revid": "287204", "url": "https://it.wikipedia.org/wiki?curid=19031", "title": "Jabir ibn Hayyan", "text": "J\u0101bir ibn \u1e24ayy\u0101n nacque intorno all'anno 721 nella citt\u00e0 iranica di \u1e6c\u016bs, all'epoca governata dal califfato abbaside. Invent\u00f2 molti strumenti di laboratorio e introdusse la distillazione per la purificazione dell'acqua, identificando numerosi alcali, acidi e sali. Produsse l'acido solforico e la soda caustica. Inoltre scopr\u00ec alcune caratteristiche del mercurio. Molte attribuzioni per\u00f2 non si riferiscono a lui ma al nome sotto il quale si \u00e8 raccolto l'immenso \"corpus geberiano\".\nNei suoi libri troviamo la descrizione del cloruro d'ammonio, della distillazione dell'aceto per ottenere l'acido acetico concentrato, la preparazione dell'acido nitrico diluito. Geber considerava il mercurio il metallo per eccellenza, ed il mercurio e lo zolfo, con il suo colore giallo e la combustibilit\u00e0, diventavano gli elementi fondamentali per produrre l'oro. Occorreva solo trovare la sostanza in grado di legarli assieme e questa sostanza, che per tradizione doveva essere una polvere secca, era chiamata \"xerion\" dai Greci, \"al-iksir\" dagli Arabi ed elisir in ambiente cristiano latino. L'elisir divenne poi, sempre in virt\u00f9 della sua secchezza, la pietra filosofale, in grado secondo le credenze religiose dell'epoca di donare la vita eterna.\nFondamentale per lo sviluppo successivo della chimica fu la sua scoperta dell'acqua regia, impiegata per intaccare e sciogliere l'oro e altri metalli pregiati, tra cui il platino.\nIl \"Corpus Geberiano\".\nIntorno a questo nome sono state raccolte numerose opere che non appartengono n\u00e9 al presunto alchimista n\u00e9 al suo tempo. Di lui si conosce pochissimo, anche se si sono trovate moltissime testimonianze, peraltro in gran parte tarde e apocrife.\nJ\u0101bir b. \u1e24ayy\u0101n (o i vari Geber VIII-XIII sec.) \u00e8 considerato il fondatore dell'alchimia persiana e il padre della \u00abteoria della bilancia\u00bb tra il mondo materiale e quello spirituale. Nel \"Libro della misericordia\" \u00e8 condensato tutto il suo pensiero. L'alchimia per lui non \u00e8 una pratica magica, ma un'imitazione dell'operato della natura stessa, allo scopo di ampliarla creando sostanze utili all'uomo. I corpi possono cambiare gli uni negli altri e acquisire nuove propriet\u00e0. E cos\u00ec l'operatore, il cui perfezionamento interiore deve andare di pari passo con l'operazione stessa. \u00c8 il principio \"in nuce\" della \"dignificatio\", che si trova gi\u00e0 in Zosimo.\nGli sono attribuite pi\u00f9 di mille opere (il \u00abCorpus geberiano\u00bb). Sono opere differenti, in lunghezza e stile, anche se abbastanza omogenee dal punto di vista dottrinale. Si notano in esse influenze pitagoriche, neoplatoniche e gnostiche.\nNei secoli successivi la scuola geberiana costruir\u00e0 alcuni dei temi portanti di tutta l'alchimia: l'elixir, essenza vitale dell'opera \u00abmanuale\u00bb, dinamicamente attiva e capace di perfezionare i corpi imperfetti. Questo tema \u00e8 trattato nel \"Libro segreto nascosto\".\nMolte notizie sull'alchimia persiana provengono dal \"Libro dell'indice\", che elenca, oltre a varie informazioni su sette, religioni, magia, filosofia, ecc., tutti i libri alchemici in lingua araba (lingua divulgativa dell'epoca) fino al X secolo, periodo della sua composizione.\nDi Geber si dice anche che non fosse \u00abautentico\u00bb e che non avesse composto che un solo libro, il \"Libro della misericordia\", mentre tutte le altre opere sarebbero state apocrife. La cosa per\u00f2 non \u00e8 importante. Infatti non \u00e8 il nome a rendere efficace la dottrina, che pu\u00f2 essere anche del pi\u00f9 sconosciuto e \u00abingannatore\u00bb degli alchimisti.\nPaolo di Taranto.\nIl francescano Paolo di Taranto (XIII sec.), di cui non sappiamo nulla, traduce, di Geber, la \"Summa perfectionis magisterii\", considerata la prima grande sintesi dell'alchimia occidentale. L'Esposizione sistematica del magistero perfetto rifletteva perfettamente il pensiero dell'opera Geberiana. Il testo, che tratta della trasmutazione metallica, analizza il differente rapporto tra opera naturale e opera artificiale. Sono elencate anche le sette operazioni classiche dell'alchimia: sublimazione, distillazione, calcinazione, soluzione, coagulazione, fissazione, incerazione (fluidificazione).\nPaolo di Taranto ha inoltre tradotto il trattato alchemico \"Theoria et pratica\", sempre attribuito a Geber. I minerali sono classificati alla luce delle esperienze pratiche di laboratorio. Ogni cosa dipende dalla Natura, per\u00f2 \u00abgovernata dall'arte\u00bb.\nEd \u00e8 probabilmente il traduttore, se non l'autore, anche del \"Testamentum\". \u00abIl titolo non va letto nel senso comune, bens\u00ec in quello filosofico di \"attestazione su-, dichiarazione intorno a-\", ovvero con l'identica sfumatura con cui i cattolici parlano della Bibbia come dell'Antico e del Nuovo testamento\u00bb.\nCuriosit\u00e0.\nNel numero 2916 di Topolino, l'alchimista compare nella storia \"Qui Quo Qua e la grande storia della chimica dei paperi\"."}
{"id": "19055", "revid": "74801", "url": "https://it.wikipedia.org/wiki?curid=19055", "title": "Anders Jonas \u00c5ngstr\u00f6m", "text": "Biografia.\nVenne nominato direttore dell'Osservatorio astronomico di Uppsala nel 1843, dove divenne professore di fisica nel 1858. Fece ricerche sul calore, sul magnetismo, e soprattutto di ottica.\nLa sua combinazione dello spettroscopio con la fotografia per lo studio del sistema solare riusc\u00ec a provare che il Sole contiene idrogeno. Pubblic\u00f2 la sua approfondita ricerca sullo spettro solare in \"Recherches sur le spectre solaire\" (1868), che comprende dettagliate misurazioni di pi\u00f9 di mille linee spettrali.\nIn un documento presentato all'Accademia delle Scienze di Stoccolma nel 1853, egli non solo evidenzi\u00f2 che la scintilla elettrica produce due spettri sovrapposti, uno per il metallo dell'elettrodo e l'altro per il gas in cui passa, ma dedusse dalla teoria della risonanza di Eulero che un gas incandescente emette raggi luminosi della stessa capacit\u00e0 rifrattiva di quelli che pu\u00f2 assorbire. Questa esposizione, come fece notare Sir Edward Sabine quando lo premi\u00f2 con la medaglia Rumford della Royal Society nel 1872, contiene un principio fondamentale dell'analisi spettrale e, anche se per diversi anni venne trascurato, lo fa rientrare tra i fondatori della spettroscopia.\n\u00c5ngstr\u00f6m fu il primo, nel 1867, ad esaminare lo spettro dell'aurora boreale, di cui individu\u00f2 e misur\u00f2 la caratteristica linea brillante nella regione giallo-verde nello spettro elettromagnetico.\nL'\u00e5ngstr\u00f6m, l'unit\u00e0 con cui si misura la lunghezza d'onda della luce, prende il suo nome. Questa unit\u00e0 viene usata sia in cristallografia, sia in spettroscopia.\nSuo figlio, Knut Johan \u00c5ngstr\u00f6m (1857-1910), fu anche lui fisico e astronomo, noto per le ricerche all'Universit\u00e0 di Uppsala sulla radiazione solare e per la realizzazione di strumenti di misura."}
{"id": "19060", "revid": "167951", "url": "https://it.wikipedia.org/wiki?curid=19060", "title": "Carlo Ludovico Bompiani", "text": "Biografia.\nNato dal pittore Augusto Bompiani e da Anna Piacentini, ha seguito gli studi artistici sotto la guida del padre (titolare con suo padre, e nonno di Carlo, Roberto dell'Accademia Raffaello Sanzio), frequentando regolari corsi scolastici e riportando diplomi di merito per gli esercizi dal vero, la composizione e la figura.\nHa frequentato poi assiduamente le Accademie del nudo di Francia e di\nInghilterra. Nel 1926 ha vinto un premio dell'Accademia d'Inghilterra per il disegno di nudo.\nNel 1927 ha vinto, a Concorso Nazionale, la borsa di studio per un solo posto di studi pittorici dell'Istituto Catel, della quale ha usufruito \"per l'intero quadriennio stabilito (1\u00ba giugno 1927 - 31 maggio 1931) avendo sempre favorevolmente corrisposto agli impegni annuali determinati dal Concorso per il vincitore, compreso il saggio finale\".\nFin dai primi anni degli studi accademici ha svolto un'intensa attivit\u00e0 artistica nel suo studio di Roma\nin via Angelo Brunetti. La sua arte figurativa in quel periodo si \u00e8 espressa in ritratti,\nnature morte e paesaggi, oggi in collezioni private. Ha partecipato attivamente alle mostre della Societ\u00e0 degli Amatori e Cultori di belle Arti, conseguendo segnalazioni e premi.\nDal 1935 ha iniziato a lavorare anche nel campo della Invitato dal\nConsorzio EIA ad entrare stabilmente come pittore pubblicitario nella sua organizzazione, vi \u00e8\nrimasto due anni e quindi \u00e8 passato ad organizzare e dirigere l'Ufficio pubblicit\u00e0 della\nGeneralcine, allora concessionaria della RKO e noleggiatrice di Cinecitt\u00e0 (uno dei collaboratori fu il cartellonista Sergio Gargiulo), fino a quando\ngli sviluppi della seconda guerra mondiale hanno interrotto ogni attivit\u00e0.\nAlla fine della guerra la sua originale vena umoristica si \u00e8 espressa con successo\ncollaborando con un gruppo di intellettuali, fra cui Federico Fellini e Guglielmo Guasta Veglia, ad un \"laboratorio\" (Fanny Face Shop) di ritratti caricaturali. Dalla fine degli anni quaranta e fino al 1954 si \u00e8 occupato della realizzazione e della conduzione di un teatro di burattini, il Teatro Piccolo. La compagnia teatrale era molto grande perch\u00e9 la realizzazione degli spettacoli coinvolgeva un nutrito numero di operatori, tra attori e tecnici vari.\nGli spettacoli che andavano in scena erano talvolta ispirati a racconti classici, e talvolta originali, scritti appositamente e sceneggiati per le rappresentazioni del Teatro Piccolo. Carlo Ludovico Bompiani ha dato vita a questo teatro realizzando scenografie, costumi e personaggi e inserendo nelle colonne sonore, recitate da attori di prosa professionisti, sia musiche note che brani originali appositamente scritti. Ha insegnato per dodici anni all'Accademia Libera del Nudo presso l'Associazione Artistica Internazionale, prima presso la sua sede storica di via Margutta e poi presso la\nTorre dei Conti (via Cavour).\nDal 1968 al 1971 ha soggiornato in Somalia, a Mogadiscio. Il paese allora, prima dei disastrosi recenti eventi bellici, risult\u00f2 per lui estremamente interessante e ne fa fede la copiosissima produzione artistica di quel periodo. Nei suoi lavori \"Somali\" si nota inoltre un notevole rinnovamento nelle tecniche e nei contenuti rispetto alla sua produzione precedente.\nAlcune sue opere.\nLa sua produzione artistica si \u00e8 andata facendo sempre pi\u00f9 intensa, ottenendo un unanime consenso di critica all'estero e nel resto d'Italia, oltre che a Roma, dove viveva. Le sue opere hanno avuto molti committenti sia pubblici che privati. Le tecniche che utilizzava erano molteplici. Egli alternava lavori ad olio o acrilico agli affreschi, ai mosaici, alle opere in terracotta smaltata, alla cartellonistica.\nI suoi soggetti spaziavano dalla figura al ritratto, dal paesaggio alla natura morta, in una continua evoluzione espressiva. Notevole anche il suo contributo nel campo del restauro pittorico. Nel 1963 \u00e8 stato chiamato dal comune di Roma alla realizzazione del presepio di piazza Navona, incarico che all'epoca veniva assegnato per chiara fama agli artisti pi\u00f9 noti.\nProduzione pittorica.\nLa grande maggioranza dei suoi quadri si trova in collezioni private, soprattutto a Roma, ma anche a Milano, Parigi, Londra, New York, Monaco di Baviera.\nSi riporta un sintetico campione della sua produzione artistica:"}
{"id": "19066", "revid": "1934238", "url": "https://it.wikipedia.org/wiki?curid=19066", "title": "Antoine Henri Becquerel", "text": "Biografia.\nHenri Becquerel nacque a Parigi in una famiglia di cui, contando lui e suo figlio Jean, sono note quattro generazioni di scienziati. Infatti anche suo padre, Alexandre Edmond Becquerel, e suo nonno, Antoine C\u00e9sar Becquerel, sono stati eminenti fisici, entrambi professori al Mus\u00e9um national d'histoire naturelle di Parigi. Effettu\u00f2 i suoi studi al Lyc\u00e9e Louis-le-Grand, dove ebbe come insegnante, tra gli altri professori, il matematico Jean Gaston Darboux. Studi\u00f2 scienze all\"\u00c9cole polytechnique\" e ingegneria all\"\u00c9cole Nationale des Ponts et Chauss\u00e9es\". Nel 1874 si spos\u00f2 con Lucie Jamin, figlia di uno dei suoi professori di fisica all\"\u00c9cole Polytechnique\", dalla quale ebbe un figlio, Jean, nel 1878.\nOttenne il suo diploma di ingegnere nel 1877, ma prefer\u00ec la ricerca scientifica. I suoi primi lavori sono relativi all'ottica; a partire dal 1875 si orient\u00f2 verso la ricerca sulla polarizzazione. Nel 1883 si dedic\u00f2 allo studio dello spettro infrarosso dei vapori metallici prima di consacrarsi, nel 1886 all'assorbimento della luce nei cristalli, lavoro che port\u00f2 avanti fino alla discussione della sua tesi di dottorato nel 1888. L'anno seguente venne eletto all'Acad\u00e9mie des Sciences, come suo padre e suo nonno prima di lui. Dopo la morte del padre, avvenuta nel 1892, proseguir\u00e0 il suo lavoro e finir\u00e0 per entrare come professore all'\u00c9cole Polytechnique nel 1895.\nNel 1894 divenne ingegnere capo del Dipartimento dei ponti e delle strade. Nel 1896 Becquerel scopr\u00ec accidentalmente la radioattivit\u00e0, mentre investigava la fosforescenza dei sali di uranio. Incoraggiato dal suo amico matematico e fisico Henri Poincar\u00e9, cercher\u00e0 di determinare se il fenomeno avesse la stessa natura dei raggi X. Durante le sue ricerche mise in contatto con il materiale una lastra fotografica, accorgendosi che era stata impressionata anche se non era stata esposta alla luce del sole: Becquerel concluse che il materiale emetteva raggi elettromagnetici senza bisogno di un'eccitazione da parte della luce. Annunci\u00f2 i suoi risultati il 2 marzo dello stesso anno, solo pochi giorni prima del lavoro di Silvanus Phillips Thompson, che lavorava in parallelo sullo stesso soggetto a Londra.\nNello stesso periodo, una studentessa, Marie Curie, sposa del suo collega Pierre Curie, scelse come oggetto di tesi lo studio di questo nuovo tipo di radiazione. Ella conferm\u00f2 in qualche mese che l'irraggiamento era una propriet\u00e0 di diversi elementi chimici e battezz\u00f2 tale propriet\u00e0 come \"radioattivit\u00e0\". Nel 1903 condivise il Premio Nobel per la fisica con Pierre e Marie Curie \"in riconoscimento degli straordinari servizi che ha reso con la sua scoperta della radioattivit\u00e0 spontanea\". Nel 1908, anno della sua morte, venne eletto come segretario permanente dell'Acad\u00e9mie des Sciences. Mor\u00ec all'et\u00e0 di cinquantacinque anni a Le Croisic. L'unit\u00e0 S.I. per la radioattivit\u00e0, il becquerel (Bq), prende il suo nome ed a lui fu intitolata anche la specie minerale becquerelite, cos\u00ec come un cratere sulla Luna e uno su Marte."}
{"id": "19076", "revid": "174925", "url": "https://it.wikipedia.org/wiki?curid=19076", "title": "Battaglia di Dunkerque", "text": "La battaglia di Dunkerque si svolse tra il 26 maggio ed il 4 giugno 1940 nella prima fase della grande offensiva in Occidente sferrata dalle truppe tedesche della Wehrmacht a partire dal 10 maggio durante il primo periodo della seconda guerra mondiale. Dopo la cosiddetta strana guerra (\"dr\u00f4le de guerre\" per i francesi, \"phoney war\" per gli inglesi, \"Sitzkrieg\" per i tedeschi), la campagna di Francia inizi\u00f2 con la travolgente avanzata delle Panzer-Divisionen attraverso le Ardenne ed oltre la Mosa; dopo aver sbaragliato le deboli formazioni francesi schierate in questo settore del fronte, le forze corazzate tedesche avanzarono rapidamente verso ovest raggiungendo gi\u00e0 il 20 maggio le coste della Manica, tagliando fuori in Belgio e nel nord della Francia l'intero Gruppo d'armate n.1 alleato, costituito dalle migliori armate francesi e dal Corpo di spedizione britannico.\nLa disperata situazione delle forze alleate, isolate a nord del cuneo tedesco, costrinse i comandi anglo-francesi, dopo alcuni fallimentari tentativi di contrattacco, a ordinare un ripiegamento verso le coste della Manica; qui le truppe alleate superstiti (oltre 400.000 soldati) vennero in gran parte rocambolescamente evacuate via mare attraverso il porto di Dunkerque, perdendo tutto l'equipaggiamento e i materiali ma sfuggendo alla cattura.\nLa riuscita evacuazione fu indubbiamente una delusione per il comando tedesco, che mostr\u00f2 in questa fase qualche incertezza tattico-operativa, e venne definita in Gran Bretagna come una stupefacente vittoria morale. Tuttavia dopo la perdita delle migliori forze francesi e britanniche (completamente disorganizzate dopo la ritirata e non pi\u00f9 in grado di partecipare ai combattimenti) la situazione globale per gli Alleati era ormai gravemente compromessa, e la successiva seconda fase dell'offensiva tedesca a ovest (iniziata gi\u00e0 il 5 giugno) condusse inevitabilmente alla vittoria totale del Terzo Reich e alla caduta della Francia.\nDisastro e confusione.\nIl pomeriggio del 20 maggio 1940 il battaglione di punta della \"2. Panzer-Division\" raggiunse per primo Abbeville e la costa della Manica completando vittoriosamente la straordinaria avanzata del \"cuneo corazzato\" tedesco dei generali Kleist e Hoth che, dopo aver attraversato la Mosa entro il 15 maggio, aveva completamente sbaragliato le difese francesi della 9\u00aa armata per poi marciare direttamente verso il mare a nord della Somme. Questo clamoroso e subitaneo successo della Wehrmacht provocava una svolta decisiva delle operazioni sul fronte occidentale e minacciava di suggellare l'accerchiamento e la distruzione di oltre un milione di soldati francesi, britannici e belgi schierati a nord dell'area dello sfondamento, ancora molto in ritardo nella loro ritirata (iniziata la notte del 16 maggio) attraverso il Belgio.\nIn soli dieci giorni quindici divisioni dell'esercito francese erano state distrutte dalla travolgente offensiva delle \"Panzer-Divisionen\" del gruppo d'armate A del generale Gerd von Rundstedt: si trattava di dieci divisioni di fanteria, tra cui due divisioni nordafricane \u2013 1\u00aa e 4\u00aa \u2013 e due divisioni motorizzate \u2013 5\u00aa e 9\u00aa; di due divisioni leggere di cavalleria \u2013 \"Divisions L\u00e9g\u00e8res de Cavalerie\"; della 1\u00aa divisione corazzata di riserva \u2013 \"Division Cuirass\u00e9 de Reserve\"; e di due divisioni di fanteria da fortezza; inoltre anche due divisioni territoriali britanniche (la 12\u00aa e la 23\u00aa) erano state sbaragliate durante i combattimenti ad Albert e ad Amiens. A nord dello sfondamento, il gruppo d'armate n. 1 del generale Gaston Billotte, raggruppante sedici divisioni francesi, tra cui le tre \"Divisions L\u00e9g\u00e8res M\u00e9caniques\" del \"Corps de Cavalerie\" del generale Prioux, nove divisioni britanniche del British Expeditionary Force (BEF) del generale Lord Gort, e 18 divisioni belghe, era ora completamente isolato e rischiava di essere distrutto in assenza di un'offensiva di salvataggio da sud per ristabilire le comunicazioni, coordinata se possibile con un attacco di sostegno da nord. Unica, disperata alternativa in caso di fallimento dei contrattacchi a nord e a sud del cuneo corazzato tedesco penetrato fino al mare, rimaneva un ripiegamento verso i porti della costa franco-belga per costituire un ridotto fortificato o per organizzare un'evacuazione via mare delle truppe.\nA partire dal 16 maggio la 1\u00aa armata francese del generale Blanchard, il BEF e l'esercito belga avevano iniziato, di fronte alle catastrofiche notizie provenienti dal fronte della Mosa, una ritirata progressiva abbandonando le posizioni sulla linea del Dyle per ripiegare prima sulla Dendre e quindi sulla Scarpe (posizioni raggiunte il 21 maggio). La ritirata si svolse nella fretta e nella confusione; le truppe alleate vennero sottoposte alla continua pressione delle forze di fanteria della 6\u00aa e della 18\u00aa armata tedesca del gruppo d'armate B del generale Fedor von Bock, che si spinsero subito in avanti per rallentare e ostacolare la manovra di sganciamento.\nNei vari comandi alleati regnava la massima confusione; mentre il 19 maggio, finalmente consapevole della portata della catastrofe, il generale Gamelin, il comandante supremo francese, diramava una vaga direttiva generale (la \"Istruzione personale e segreta n. 12\") per il generale Georges, responsabile sul campo della condotta delle operazioni come comandante del \"Fronte nord-est\", che prevedeva una grandiosa ma inattuabile controffensiva, i generali Billotte e Blanchard affranti ed estenuati dalla continua e difficile ritirata, manifestavano invece un totale pessimismo sulle possibilit\u00e0 di sfuggire dalla trappola. Il 20 maggio il generale Ironside, capo dello Stato Maggiore imperiale britannico, si rec\u00f2 personalmente sul posto all'interno dell'area accerchiata, dove incontr\u00f2 e cerc\u00f2 di scuotere il demoralizzato Billotte, incitandolo a passare alla controffensiva, e quindi cerc\u00f2 di organizzare con il generale Gort, il comandante del BEF che, da parte sua, era profondamente scettico e riteneva verosimilmente gi\u00e0 in questa fase che l'evacuazione via mare costituisse l'unica vera risorsa alleata, un progetto di attacco franco-britannico il 21 maggio verso Arras e Cambrai per colpire sul fianco le colonne corazzate tedesche e sostenere la preannunciata controffensiva da sud.\nIl 20 maggio il generale Gamelin venne sostituito dal battagliero ed energico generale Maxime Weygand che, poco edotto della disastrosa situazione, inizialmente sospese ogni offensiva e si rec\u00f2 invece il 21 maggio, con un pericoloso viaggio in aereo, all'interno della sacca per valutare la situazione reale e conferire con Billotte, Gort e il re del Belgio Leopoldo III. Nella totale confusione presente sul campo, il generale Weygand incontr\u00f2 a pi\u00f9 riprese solo Billotte, Blanchard, re Leopoldo e il suo consigliere militare generale van Overstraeten, mentre non riusc\u00ec a entrare in contatto, prima di ripartire in serata con una torpediniera ancorata a Dunkerque, con il generale Gort. Il generale Weygand divenne ora pienamente cosciente della catastrofe incombente, ma cerc\u00f2 di organizzare ugualmente un ambizioso piano di controffensiva sui due lati del corridoio dei \"panzer\", tra Cambrai e Bapaume, da sferrare, entro pochi giorni, a sud con circa cinque divisioni e, da nord, con almeno otto divisioni franco-britanniche disimpegnate dal fronte a est, mentre il re Leopoldo acconsent\u00ec, nonostante il suo pessimismo di fondo, a far ripiegare ulteriormente l'esausto esercito belga sulla linea della Lys per accorciare il fronte e rendere disponibili alcune divisioni britanniche da impiegare nell'attacco.\nQuesto progetto di controffensiva generale in realt\u00e0 non si sarebbe mai concretizzato, a causa della confusione e della stanchezza dei comandanti (il generale Billotte inoltre rimase ucciso in un incidente stradale e venne sostituito solo dopo tre giorni al comando del Gruppo d'armate n. 1 dal generale Blanchard) e delle truppe; della costante pressione da est delle forze tedesche del gruppo d'armate B, dell'ulteriore peggioramento della situazione nel corridoio dei \"panzer\" che metteva in pericolo tutti i porti della Manica, e dell'incapacit\u00e0 a contrattaccare con rapidit\u00e0 ed efficacia da parte delle forze francesi frettolosamente raccolte a sud dello sfondamento.\nLa battaglia.\nAttacco di Arras e caduta di Boulogne e Calais.\nAlle ore 14:00 del 21 maggio la cosiddetta \"Frankforce\" del generale Harold Franklyn, costituita da elementi della 5\u00aa e della 50\u00aa divisione fanteria britannica e da due battaglioni corazzati pesanti, sferr\u00f2 l'attacco a sud di Arras mettendo in difficolt\u00e0 la \"7. Panzer-Division\" e la SS \"Totenkopf\", colpite inaspettatamente sul fianco destro e costrette inizialmente a ripiegare dopo aver subito perdite. I risultati dell'attacco britannico furono per\u00f2 solo momentanei e, presto contrattaccato e aggirato, il debole raggruppamento del generale Franklin dovette rapidamente ritirarsi e passare sulla difensiva alla fine della giornata. Le forze francesi della 25\u00aa divisione motorizzata attaccarono invece il 22 maggio nel settore di Cambrai ma con risultati ancor pi\u00f9 deludenti.\nDal punto di vista strategico queste piccole offensive non modificarono affatto la situazione complessiva sul campo, anche se provocarono alcune ripercussioni a livello dell'alto comando tedesco che, inizialmente preoccupato, mostr\u00f2 qualche incertezza e rallent\u00f2 il proseguimento dell'avanzata del XV \"Panzerkorps\" e del XXXXI \"Panzerkorps\", in attesa dell'arrivo delle forze di fanteria di sostegno, ed anche del XVI \"Panzerkorps\", trasferito prontamente dal gruppo d'armate B. Inoltre, dopo il fallimento di Arras il generale Gort si convinse che la situazione era senza speranze e da quel momento si concentr\u00f2 principalmente sui piani per ritirare le sue truppe verso la costa per reimbarcarle senza attardarsi ulteriormente in ineseguibili offensive previste dal piano del generale Weygand. Il generale Gort era ancor pi\u00f9 preoccupato per i segni di cedimento sul fianco sinistro della sacca alleata dove l'esercito belga schierato sul Lys rischiava di crollare e sembrava sul punto di cedere le armi.\nDal 22 maggio inoltre era ripresa l'avanzata delle \"Panzer-Division\" del XIX \"Panzerkorps\" del generale Guderian che avevano raggiunto le coste della Manica; il comandante tedesco, ancora privo della \"10. Panzer-Division\", trattenuta in riserva dal gruppo d'armate A anche a seguito del contrattacco britannico di Arras, diresse rapidamente la \"2. Panzer-Division\" verso Boulogne e la \"1. Panzer-Division\" verso Calais dove erano in fase di sbarco alcuni reparti britannici affrettatamente trasportati dalla Gran Bretagna per difendere questi porti. L'avanzata dei panzer si svilupp\u00f2 subito con successo, superando le deboli difese dei raccogliticci reparti alleati: gi\u00e0 la sera del 22 maggio, la \"2. Panzer-Division\" raggiunse Boulogne dopo aver sconfitto la 21\u00aa divisione fanteria francese, e alle ore 13:00 del 23 maggio circond\u00f2 completamente il porto, dove era ora schierata la 20\u00aa \"Guards Brigade\" britannica oltre a numerosi altri reparti pi\u00f9 piccoli anglo-francesi.\nContemporaneamente la \"10. Panzer-Division\" venne finalmente riassegnata al generale Guderian che la invi\u00f2 subito verso Calais in sostituzione della \"1. Panzer-Division\" che, rafforzata anche dalla SS \"Leibstandarte SS Adolf Hitler\", venne diretta a nord verso il canale Aa per marciare direttamente su Gravelines e poi Dunkerque; anche il XXXXI \"Panzerkorps\" del generale Georg-Hans Reinhardt fece buoni progressi ed entro il 23 maggio raggiunse a sua volta il canale Aa nella regione di Saint-Omer. Le difese alleate in questo settore decisivo erano particolarmente deboli e consistevano per il momento solo nel 16\u00ba corpo d'armata francese del generale Bertrand Fagalde, costituito dai resti della 21\u00aa divisione fanteria e dalla 68\u00aa divisione fanteria, schierate sul canale Aa, dalla cosiddetta \"Usherforce\" britannica (unit\u00e0 composita di fanteria e artiglieria posta a difesa di Bergues) e dalla 144\u00aa brigata della 48\u00aa divisione fanteria britannica, arrivata il 24 maggio per difendere Wormhoudt, sulla sinistra del 16\u00ba corpo francese.\nLe difese alleate proseguivano verso sud-est con la cosiddetta \"Petreforce\", che combatteva accanitamente ad Arras contro la 7. e la \"5. Panzer-Division\", e con il grosso della 1\u00aa armata francese (passata al comando del generale Ren\u00e9 Prioux) che era sottoposto ad una costante pressione da parte della 6\u00aa armata tedesca e che si batteva strenuamente tra Lens e Maulde, mantenendo un'esposta testa di ponte ad est della Scarpe. Pi\u00f9 a nord erano schierati il 2\u00ba (generale Alan Brooke) ed il 1\u00ba corpo d'armata britannico (generale Michael Barker) che si connettevano sul Lys con l'ala destra dell'esercito belga che estendeva le sue linee fino a Terneuzen. Elementi di tre divisioni britanniche (2\u00aa, 44\u00aa e 48\u00aa) erano inoltre in movimento verso sud per consolidare le difese a nord-ovest di Arras e sbarrare la via per Cassel e Hazebrouck.\nMentre i comandi alleati cercavano di sbarrare la strada per Dunkerque da sud e di organizzare un grande contrattacco sul fianco dei panzer, la situazione precipitava a Boulogne, che cadde il 24 maggio dopo un'aspra lotta e dopo che la brigata della Guardia britannica era stata evacuata via mare e anche a Calais. In questo porto era sbarcata il 23 maggio la 30\u00aa brigata fanteria britannica e un reggimento di carri medi della 1\u00aa divisione corazzata (il 3\u00ba \"Royal Tank Regiment\"), costituendo la cosiddetta \"Nickforce\" al comando del generale di brigata Claude Nicholson, con la missione di muovere verso l'entroterra per rafforzare le difese di Boulogne e Dunkerque. La situazione era per\u00f2 molto pi\u00f9 critica del previsto e i piani britannici fallirono rapidamente: i carri Cruiser del 3\u00ba RTR, inviati verso Saint-Omer, incapparono nei panzer della \"6. Panzer-Division\" e della \"1. Panzer-Division\" e vennero rapidamente decimati, mentre il generale Nicholson dovette presto ripiegare dentro Calais per organizzare una strenua difesa ad oltranza.\nLa battaglia nell'area della citt\u00e0 portuale attaccata in forze dalla \"10. Panzer-Division\", si prolung\u00f2 fino al 26 maggio e termin\u00f2 con la resa finale delle forze britanniche del generale Nicholson e la cattura o la distruzione di molto materiale bellico alleato, ma in parte, insieme alla battaglia a Boulogne, permise ai britannici di bloccare per alcuni giorni cruciali due divisioni corazzate tedesche che quindi non poterono partecipare agli attacchi sul canale Aa, in direzione di Gravelines e di Dunkerque.\nAlt dei panzer e difesa alleata del perimetro.\nIl 24 e il 25 maggio furono giornate decisive per l'andamento delle operazioni sul fronte occidentale. Il pomeriggio del 23 maggio era gi\u00e0 fallito il tentativo di controffensiva a sud del corridoio dei panzer in direzione di Amiens, da parte delle deboli forze della 7\u00aa armata francese del generale Aubert Fr\u00e8re in corso di costituzione sulla Somme. Le speranze di sferrare un attacco coordinato alleato da nord erano ormai svanite. Inoltre, sempre nella serata del 23 maggio, il generale Gort, molto preoccupato per la situazione nel settore belga e ormai rassegnato all'evacuazione via mare, aveva ordinato, sempre consultando preventivamente i comandi francesi, alla \"Petreforce\" e alle due divisioni del generale Franklyn (5\u00aa e 50\u00aa) di abbandonare Arras (sottoposta ad attacchi sempre pi\u00f9 intensi da parte del XV \"Panzerkorps\") e di portarsi a nord per sostenere il fianco sinistro della sacca che minacciava di crollare nel settore di Courtrai; la decisione segnava l'abbandono dei progetti di controffensiva da nord del corridoio e provoc\u00f2 grandi polemiche tra alleati ed amare recriminazioni della dirigenza politico-militare francese.\nDopo altri due giorni di indecisioni, discussioni, incontri al vertice e velleitari tentativi di eseguire l'irrealistico piano del generale Weygand, il 26 maggio il governo britannico autorizz\u00f2 formalmente il generale Gort ad organizzare una ritirata generale sulla costa per effettuare un'evacuazione via mare delle sue truppe (abbandonando se necessario tutto l'equipaggiamento e le armi) mentre anche il governo francese in cui si manifestarono anche i primi segni di scoraggiamento e di demoralizzazione, ordin\u00f2 alla 1\u00aa armata francese, ancora in combattimento sul fondo della sacca oltre la Scarpe, di ripiegare insieme al BEF verso Dunkerque. In realt\u00e0 i comandi francesi intendevano organizzare una grande testa di ponte intorno a Dunkerque per costituire un campo trincerato e prolungare al massimo la resistenza allo scopo di guadagnare tempo per rafforzare le difese sul fronte della Somme e dell'Aisne, senza prospettare un'immediata evacuazione, mentre il generale Gort e i comandi britannici coscienti della drammaticit\u00e0 della situazione a causa della superiorit\u00e0 del nemico e dell'imminente resa dell'esercito belga, cercavano di accelerare le manovre di ritirata per salvare via mare la maggior parte delle truppe.\nNel frattempo un evento di portata decisiva si era verificato il 24 maggio: i generali von Rundstedt e von Kluge decisero di arrestare l'avanzata da sud delle \"Panzer-Division\" in previsione dell'attesa dura resistenza nemica nel settore paludoso e difficile delle Fiandre, e per risparmiare le forze corazzate in vista della seconda fase della campagna di Francia. Hitler, giunto al quartier generale del gruppo d'armate A a Charleville nel pomeriggio dello stesso giorno, conferm\u00f2 subito l'ordine di arresto delle divisioni corazzate dei generali Kleist e Hoth; verosimilmente il F\u00fchrer era ugualmente preoccupato delle possibili perdite di panzer contro le difese alleate e, ormai poco interessato alla conclusione di una battaglia ritenuta gi\u00e0 vinta contro le truppe accerchiate, era invece concentrato nella pianificazione ed organizzazione del \"Fall Rot\".\nHitler ed il comando tedesco (anche se i generali von Brauchitsch e Halder si opposero inutilmente all'ordine di arresto) sottovalutarono le possibilit\u00e0 tecniche di un'evacuazione in massa via mare e ritennero che la maggior parte delle truppe alleate sarebbero ugualmente state distrutte dall'inesorabile avanzata delle forze di fanteria del gruppo d'armate B. L'intervento di Hermann G\u00f6ring, che evidenzi\u00f2 i meriti e la potenza della sua Luftwaffe e sollecit\u00f2 un pieno impiego delle forze aeree per impedire l'evacuazione e distruggere le truppe accerchiate, convinse ulteriormente il F\u00fchrer, desideroso forse di dare il massimo prestigio alla Luftwaffe. Non sono mancate nella storiografia speculazioni su possibili intenti nascosti di Hitler diretti ad evitare, con l'inattesa e improvvisa sospensione dell'avanzata dei panzer, una sconfitta totale e la resa dell'esercito britannico per non esacerbare la volont\u00e0 di proseguire la guerra della Gran Bretagna e favorire al contrario la possibilit\u00e0 di un compromesso anglo-tedesco dopo la caduta della Francia. La realt\u00e0 per\u00f2 era ben diversa; i tedeschi con la conclusione vittoriosa del \"Piano Giallo\", si stavano ora preparando ad eseguire il \"Piano Rosso\", ossia il secondo tempo della campagna ad ovest che avrebbe condotto alla vittoria finale. Il 31 maggio Hitler aveva intenzione di lanciare una potente offensiva sull'Aisne e sulla Somme per rompere il fronte e prendere da tergo le armate francesi ancora intatte dietro la linea Maginot, e per questo fin dal 24 maggio appoggi\u00f2 le richieste di von Rundstedt e von Kluge per concedere alcune ore di riposo e rifornimento alle forze corazzate. Apparentemente non vi era pi\u00f9 ragione di precipitarsi, Dunkerque era circondata e la Luftwaffe avrebbe martellato le truppe anglo-francesi chiuse nella sacca: \u00abDunkerque deve essere lasciata all'aviazione\u00bb, ordin\u00f2 espressamente Hitler. Brauchitsch sostenne vigorosamente di dover applicare la massima pressione sul fianco sud della sacca e portare a termine la cattura del nemico prendendo Dunkerque, ma Hitler fu inflessibile e determinato a risparmiare i carri armati. Fu il primo dei grandi errori tattici di Hitler, del quale una certa responsabilit\u00e0 \u00e8 imputabile a von Rundstedt, giacch\u00e9 anticip\u00f2 e poi conferm\u00f2 l'ordine di Hitler nonostante le corrette rimostranze di Brauchitsch.\nLa sosta delle \"Panzer-Division\" che si prolung\u00f2 dal 24 al 26 maggio nel settore sud della sacca, diede un prezioso respiro alle esauste forze alleate accerchiate che poterono rafforzare il loro schieramento e organizzare la ritirata verso Dunkerque; mentre lo stesso intervento della Luftwaffe, intralciato dal tempo instabile e duramente contrastato dai caccia della RAF decollati dall'Inghilterra, non pot\u00e9 avere effetti decisivi. Il 26 maggio di fronte all'evidenza del rafforzamento delle difese della sacca e dei primi segni di evacuazione via mare, Hitler e il comando tedesco ridiedero il via alle divisioni corazzate a sud che, raggruppate nel \"Panzergruppe Kleist\" (XIX e XXXXI \"Panzerkorps\") e nel \"Panzergruppe Hoth\" (XVI e XXXIX \"Panzerkorps\"), ripresero l'offensiva ora per\u00f2 aspramente contrastata dalle divisioni britanniche e francesi schierate tra Gravelines, Wormhout, Cassel, Hazebrouck, B\u00e9thune e Lens.\nRitirata combattuta verso Dunkerque.\nIl 26 maggio il generale Gort invi\u00f2 il generale Ronald Adam, comandante del 3\u00ba corpo d'armata del BEF a Dunkerque per organizzare la costituzione del campo trincerato che sarebbe stato progressivamente rafforzato con l'arrivo dei vari reparti anglo-francesi in ritirata, e coordinare i piani di difesa e di evacuazione con il comando francese sul posto guidato dall'ammiraglio Jean Abrial e dal generale Fagalde. Le preoccupazioni maggiori del generale Adam erano rivolte al settore sud della sacca difeso dalle deboli forze francesi del 16\u00ba corpo d'armata che stavano per essere attaccate delle truppe corazzate del generale Guderian. In realt\u00e0 la situazione stava precipitando nel settore belga dove le divisioni tedesche della 6\u00aa armata avevano sfondato tra Tielt e Roulers, in direzione di Menin e Ypres mettendo in pericolo tutto lo schieramento alleato e minacciando di aggirare il fianco sinistro del 2\u00ba corpo d'armata britannico. Fin dal 25 maggio re Leopoldo del Belgio, di fronte ai segni di cedimento dell'esercito, alla situazione strategica ritenuta senza speranza e al caos e alla confusione nelle retrovie tra i profughi che avevano abbandonato i territori invasi, si era deciso nonostante il parere negativo del governo belga ad abbandonare la lotta e ad arrendersi ai tedeschi. Il 27 maggio, dopo aver avvertito il governo britannico senza preventive consultazioni con i comandanti alleati sul campo o con il governo francese, Leopoldo accett\u00f2 di firmare la capitolazione del suo esercito e sospendere le operazioni nel settore settentrionale della sacca.\nIl generale Brooke, comandante del 2\u00ba corpo d'armata britannico schierato sul fianco destro dell'esercito belga, dovette quindi improvvisare un nuovo schieramento per chiudere il varco e proteggere sul fronte nord-est la ritirata delle truppe britanniche verso il campo trincerato di Dunkerque, impiegando il raggruppamento del generale Franklyn (5\u00aa e 50\u00aa divisione fanteria) che aveva abbandonato fin dal 24 maggio Arras. In un primo momento in realt\u00e0 solo la 143\u00aa brigata della 48\u00aa divisione fanteria era presente sul posto e condusse quindi i combattimenti iniziali sulla linea Ypres-Comines; solo durante il 27 maggio arrivarono due brigate della 5\u00aa divisione fanteria (la 17\u00aa del generale Stopford e la 13\u00aa del generale Miles Dempsey) che presero posizione sulla sinistra tra Houthem e Ypres, e affrontarono durante tutto il giorno i duri e violenti attacchi delle tre divisioni fanteria tedesche del IV corpo d'armata del generale Schwedler (18\u00aa, 31\u00aa e 61\u00aa) della 6\u00aa armata del generale von Reichenau.\nDopo aspri scontri la 13\u00aa e la 17\u00aa brigata furono costrette a ripiegare in attesa dell'arrivo della 150\u00aa brigata della 50\u00aa divisione fanteria che nella serata del 27 maggio, dopo un estenuante marcia in mezzo alle interminabili colonne motorizzate britanniche in ritirata verso nord, prese posizione a Zillebeke e rafforz\u00f2 le difese del 2\u00ba corpo d'armata. La situazione del generale Brooke rimaneva estremamente precaria e nelle ore successive il comandante britannico fece intervenire in successione altre forze per tenere le linee e poi ripiegare con ordine dietro l'Yser. Elementi della 1\u00aa divisione fanteria del generale Harold Alexander e due brigate della 4\u00aa divisione (10\u00aa e 11\u00aa) furono quindi schierate tra il Lys, Comines e Wytschaete e consolidarono ulteriormente la resistenza britannica nonostante i pericolosi attacchi della 18\u00aa divisione fanteria tedesca.\nEntro le ore 10:00 del 28 maggio arrivarono anche l'8\u00aa e la 9\u00aa brigata della 3\u00aa divisione fanteria del generale Bernard Montgomery che avevano effettuato una drammatica ritirata notturna sotto la pioggia, in mezzo agli ingorghi del traffico e sotto il fuoco incrociato dell'artiglieria tedesca e britannica. Nonostante i successi difensivi le linee tra Ypres e Comines erano ormai indifendibili ed inoltre, essendo gi\u00e0 iniziata l'evacuazione via mare, non bisognava attardarsi a ripiegare verso Dunkerque; pertanto la notte del 28 maggio il comando britannico decise di iniziare la ritirata finale: la 3\u00aa e la 50\u00aa divisione iniziarono a muovere verso la linea Poperinge-Noordschote, dopo aver fatto saltare tutti i ponti sull'Yser, impedendo in questo modo al IX e all'XI corpo d'armata tedesco di proseguire oltre Dixmude verso Nieuport. La 5\u00aa divisione fanteria invece rimase agganciata tutto il 28 maggio a Ypres e sub\u00ec gravissime perdite: la 17\u00aa brigata fu distrutta, e solo la decimata 13\u00aa brigata riusc\u00ec a ritirarsi verso Poperinge e attravers\u00f2 l'Yser per proseguire subito verso le spiagge di Dunkerque, coperta dalle difese apprestate entro la mattina del 29 maggio dalla 3\u00aa e dalla 50\u00aa divisione fanteria.\nIl 29 maggio la 30\u00aa divisione fanteria tedesca attacc\u00f2 subito le posizioni di Poperinge e Steenstraat, difese dalla 8\u00aa brigata della 3\u00aa divisione fanteria; si accese una dura battaglia che costrinse infine i britannici, dopo aver subito pesanti perdite, a ripiegare senza indugio verso il campo di Dunkerque, dove erano gi\u00e0 schierati reparti della 1\u00aa e della 46\u00aa divisione, per organizzare l'ultima resistenza e il reimbarco finale.\nMentre si svolgevano questi drammatici scontri sul lato orientale del corridoio, e mentre proseguiva, tra ingorghi e confusione, la difficile e complicata marcia delle interminabili colonne alleate per raggiungere Dunkerque ed evacuare via mare, dal 27 maggio si erano accesi combattimenti ancor pi\u00f9 violenti anche nel pericolante settore occidentale della sacca alleata, dove, dopo l'inutile e malaugurata sosta di due giorni, le divisioni corazzate tedesche erano rientrate in azione.\nL'ultima resistenza e la resa di Lilla.\nIl 27 maggio il generale Guderian riprese l'attacco sul canale Aa con la 1. Panzer-Division, la SS \"Leibstandarte Adolf Hitler\" e il reggimento \"Grossdeutschland\": dopo aver raggiunto e conquistato Gravelines, prosegu\u00ec ancora fino a 8\u00a0km da Dunkerque che pot\u00e9 colpire con la sua artiglieria, ma venne fermato dall'inattesa e aspra resistenza della 68\u00aa Divisione fanteria francese, schierata sul canale di Mordyck, e dalle inondazioni del terreno. La situazione alleata divenne invece critica ad est dove si difendevano le divisioni del 3\u00ba Corpo d'armata britannico (passato al comando del generale Wason dopo l'arrivo a Dunkerque del generale Adam): lungo il canale La Bass\u00e9e la 2\u00aa Divisione fanteria del generale Irwin venne attaccata dalle quattro Panzer-Division del \"Panzergruppe Hoth\" e dalle SS \"Verf\u00fcgungs\" e \"Totenkopf\". La 6\u00aa Brigata venne sbaragliata dalla soverchiante potenza dei panzer e a B\u00e9thune anche la 4\u00aa Brigata venne distrutta dall'attacco della 4. Panzer-Division e della \"Totenkopf\" (che si macchio di alcuni crimini di guerra su prigionieri inglesi). Infine la 7. Panzer-Division del generale Erwin Rommel attacc\u00f2 la 5\u00aa Brigata della 2\u00aa Divisione fanteria, conquist\u00f2 un'ampia testa di ponte sul canale e prosegu\u00ec verso nord, incuneandosi tra i britannici e il 5\u00ba Corpo d'armata francese, minacciando le vie di comunicazione della 1\u00aa Armata francese in fase di ripiegamento oltre la Scarpe.\nA destra della 2\u00aa Divisione si battevano intorno ai capisaldi di Wormhout, Cassel e Hazebrouck, la 44\u00aa e la 48\u00aa Divisione fanteria britanniche che dovettero subire l'attacco delle due Panzer-Division del 41\u00ba \"Panzerkorps\" del generale Reinhardt; intralciate dalle piogge e dal terreno viscido, le forze tedesche dovettero combattere duramente contro l'aspra resistenza britannica. Mentre la 2\u00aa Divisione, ormai decimata, il 28 maggio ripiegava verso Dunkerque, le tre brigate della 44\u00aa Divisione difesero strenuamente Hazebrouck prima di ripiegare, pressate dalla 8. Panzer-Division, sul Mont des Cats; quindi alle ore 10.00 del 29 maggio il generale Osborne, comandante della divisione, decise di proseguire la ritirata verso Poperinge e quindi Dunkerque. A Cassel e a Wormhout la situazione britannica era ancor pi\u00f9 difficile; la \"Leibstandarte Adolf Hitler\" conquist\u00f2 la sera del 28 maggio Wormhout dove vennero sommariamente uccisi altri prigionieri britannici della 48\u00aa Divisione, mentre la \"Usherforce\" abbandon\u00f2 Socx e si trincer\u00f2 a Bergues dove rimase accanitamente fino al 30 maggio prima di abbandonare la cittadina; infine il generale Thorne decise di ritirarsi con i resti della sua 48\u00aa Divisione, ma a Cassel la 145\u00aa Brigata venne accerchiata dalla 6. Panzer-Division e costretta alla resa nella serata del 29 maggio.\nNel frattempo la manovra della 7. Panzer-Division di Erwin Rommel rinforzata da una parte dei panzer della 5. Panzer-Division, super\u00f2 il canale La Bass\u00e9e il 27 maggio e aveva proseguito verso nord-est per cercare di congiungersi con le truppe della 6\u00aa Armata tedesca, mettendo in grave pericolo le divisioni francesi della 1\u00aa Armata del generale Prioux che erano schierate nel fondo della sacca e che dopo essere rimaste a sud della Scarpe, avevano finalmente iniziato a ripiegare il 26 maggio, cercando di varcare la De\u00fble. Il 4\u00ba Corpo d'armata (generale Aymes) riusc\u00ec inizialmente a sganciarsi con un certo ordine e si raggrupp\u00f2 a Seclin in attesa di attraversare il Lys, mentre il 5\u00ba Corpo d'armata (generale Altmeyer) venne bersagliato dal fuoco di artiglieria tedesco e dagli attacchi aerei della Luftwaffe e si disgreg\u00f2 sulla strada di Carvin perdendo la sua coesione e frammischiandosi con le colonne del 4\u00ba Corpo.\nSolo il 3\u00ba Corpo d'armata, guidato energicamente dal generale La Laurencie, riusc\u00ec a ripiegare con successo portando con s\u00e9 verso Dunkerque la 12\u00aa e la 32\u00aa Divisione fanteria, una parte della 1\u00aa Divisione motorizzata ed i resti delle tre Divisioni Leggere Meccanizzate (ridotte il 30 maggio a soli 40 mezzi corazzati in totale). Anche i quartier generali del 4\u00ba e del 5\u00ba Corpo d'armata riuscirono a sfuggire ed a raggiungere il campo trincerato, ma le sette divisioni che componevano queste formazioni vennero irrimediabilmente isolate il 28 maggio a sud della De\u00fble ed intorno a Lilla, dalla manovra della 7. Panzer-Division che si congiunse con le tre divisioni fanteria del 4\u00ba e del 27\u00ba Corpo d'armata della 6\u00aa Armata tedesca ad ovest di Lilla, mentre la 5. Panzer-Division conquistava Armenti\u00e8res e le due divisioni del 2\u00ba Corpo d'armata della 4\u00aa Armata tedesca chiudevano il cerchio da sud.\nLa ritirata francese era fallita in primo luogo per la situazione tattica molto pi\u00f9 difficile, essendo le forze della 1\u00aa Armata schierate a oltre 100\u00a0km dal perimetro di Dunkerque ed essendo minacciate sui due fianchi dalle colonne convergenti tedesche, ma anche per le incertezze e la confusione dei comandi francesi che ancora, durante la conferenza di Cassel del 28 maggio tra l'ammiraglio Abrial e i generali Blanchard, Koeltz, Prioux e Adam, non si mostrarono favorevoli all'evacuazione via mare e rimasero decisi, come Blanchard dichiar\u00f2 esplicitamente a Gort in un secondo incontro, ad organizzare un'ultima resistenza sul campo senza ripiegare. Solo il 31 maggio, dopo la visita di Churchill a Parigi e i suoi colloqui con i dirigenti politico-militari francesi, il generale Weygand autorizz\u00f2 l'ammiraglio Abrial ad evacuare le truppe francesi. Lo stesso generale Prioux, comandante della 1\u00aa Armata, decise di non ripiegare ulteriormente e rimase con il suo stato maggiore al posto di comando di Steenwerk dove il 28 maggio venne catturato dalle truppe tedesche.\nLa situazione delle sette divisioni francesi accerchiate nell'area di Lilla divenne rapidamente disperata; le truppe e i comandi diedero segni di sbandamento e i reparti rifluirono nella citt\u00e0 di Lilla dove, nella confusione dovuta alle difficolt\u00e0 di organizzare la difesa in una grande area urbanizzata, le formazioni, esauste e demoralizzate, in parte si disgregarono. Nonostante la stanchezza e la frustrazione vennero ugualmente costituite delle difese: a sud della citt\u00e0 il generale Alphonse Juin schier\u00f2 la sua 15\u00aa Divisione motorizzata, mentre ad ovest due divisioni si radunarono a Loos e Canteleux, e un nucleo pi\u00f9 consistente ed organizzato si raggrupp\u00f2 a Haubourdin con tre divisioni al comando del generale Molini\u00e9, il comandante della 25\u00aa Divisione motorizzata che, in assenza dei generali di corpo d'armata, assunse il comando di tutte le truppe accerchiate. La sera del 28 maggio venne anche effettuato senza successo un tentativo di rompere l'accerchiamento; per altri tre giorni le truppe francesi si batterono ancora ostinatamente nell'area urbana di Lilla tenendo impegnate cinque divisioni fanteria tedesche e parte di due divisioni corazzate. Il 31 maggio il generale Molini\u00e9 finalmente si arrese con l'onore delle armi alle truppe tedesche che catturarono oltre 40.000 prigionieri; la tenace difesa aveva in parte contribuito, impegnando molti reparti nemici della 4\u00aa e della 6\u00aa Armata, alla ritirata delle forze anglo-francesi verso il perimetro di Dunkerque.\nIl perimetro di Dunkerque.\nLa sera del 30 maggio finalmente tutte le truppe britanniche e francesi superstiti entrarono nel perimetro di Dunkerque; prima di raggiungere le spiagge per l'imbarco vennero date disposizioni per distruggere tutti gli automezzi e sabotare cannoni ed equipaggiamento pesante. Solo gli uomini sarebbero stati evacuati, enormi quantit\u00e0 di materiali sarebbero rimaste abbandonate sulle spiagge, mentre numerosi mezzi sarebbero stati impiegati per formare pontili improvvisati per favorire l'imbarco dei soldati direttamente dalle spiagge, dopo la distruzione del porto della citt\u00e0 dagli attacchi aerei nemici. Le ultime fasi della ritirata erano state frenetiche e drammatiche: la 3\u00aa, la 5\u00aa, la 42\u00aa e la 50\u00aa Divisione fanteria britanniche il 28 maggio ripiegarono con grande difficolt\u00e0 dietro l'Yser e in particolare la 3\u00aa Divisione del generale Montgomery sub\u00ec nuove perdite. Il 29 maggio la 2\u00aa e la 48\u00aa Divisione del 3\u00ba Corpo d'armata, decimate e non pi\u00f9 in grado di battersi in modo efficace, raggiunsero le spiagge e cominciarono ad imbarcarsi per prime nella notte, seguite nelle ore successive dalle malconce 5\u00aa e 44\u00aa Divisione fanteria.\nSulla sinistra delle linee difensive, la 4\u00aa e la 3\u00aa Divisione del 2\u00ba Corpo d'armata del generale Brooke difesero con successo il 28 e il 29 maggio Nieuport e Furnes contro gli attacchi incessanti della 56\u00aa, 208\u00aa e 256\u00aa Divisioni fanteria tedesche; il 29 maggio sub\u00ec invece gravi perdite, attaccata dalla 256\u00aa Divisione, la 60\u00aa Divisione fanteria francese, schierata sul \"canale di Derivation\" fino a Zeebrugge; solo un reggimento riusc\u00ec a raggiungere le spiagge di Bray-Dunes. Il 29 maggio la situazione divenne difficile anche a Nieuport, dove si battevano le tre brigate della 4\u00aa Divisione, e ad Furnes dove la 3\u00aa Divisione dovette cedere terreno contro la 56\u00aa Divisione tedesca.\nIl 29 arrivarono al perimetro di Dunkerque anche la 1\u00aa Divisione fanteria del generale Alexander che, ancora in buone condizioni, si schier\u00f2 a Hoondschote, ed i resti del 3\u00ba Corpo d'armata francese (12\u00aa, 32\u00aa Divisione fanteria, elementi della 2\u00aa Divisione nordafricana e della 1\u00aa Divisione motorizzata, reparti superstiti delle tre Divisioni leggere meccanizzate) che si schier\u00f2 ad est di Bray-Dunes. Il 30 maggio arrivarono infine gli ultimi reparti della 3\u00aa e della 50\u00aa Divisione fanteria che abbandonarono e distrussero tutti i loro mezzi prima di prendere posizione tra Furnes e Houthem.\nIl perimetro era ora difeso a est dal 2\u00ba Corpo britannico del generale Brooke, al centro dal 1\u00ba Corpo del generale Barker e dai francesi del generale La Laurencie ed a ovest dai resti del 3\u00ba Corpo che stava reimbarcandosi per primo, dalla \"Usherforce\" che ancora difendeva Bergues, e dalla 68\u00aa Divisione fanteria francese che rimaneva abbarbicata a Mardyck, resistendo agli attacchi della 9. Panzer-Division e di altri reparti tedeschi. Il mattino del 31 maggio quindi il perimetro di Dunkerque resisteva ancora in attesa del previsto attacco finale delle dieci divisioni tedesche radunate intorno alla testa di ponte.\nIn realt\u00e0 fin dal 29 maggio Hitler aveva preso una nuova e sorprendente decisione; sempre pi\u00f9 concentrato sull'imminente Fall Rot, la seconda fase dell'offensiva contro la Francia, il F\u00fchrer aveva deciso di ritirare definitivamente tutte le Panzer-Division dal settore di Dunkerque e di rischierarle sulla Somme e sull'Aisne per il nuovo attacco; inoltre anche i comandi della 4\u00aa e della 6\u00aa Armata vennero trasferiti a sud e quindi il compito di schiacciare la testa di ponte alleata, ritenuto da Hitler ormai di minore importanza, venne lasciato alla sola 18\u00aa Armata del generale Georg von K\u00fcchler con le sue dieci divisioni fanteria strette intorno al perimetro. Verosimilmente Hitler e l'alto comando tedesco sottovalutarono le possibilit\u00e0 tecniche di un reimbarco via mare sotto i colpi della Luftwaffe, e quindi ritennero che la maggior parte delle truppe alleate, ritenute erroneamente non molto numerose, sarebbero rimaste bloccate a Dunkerque e sarebbero cadute facilmente in mano tedesca.\nMentre i tedeschi ritiravano le preziose dieci divisioni corazzate dei generali Kleist e Hoth e apparentemente annettevano minore importanza alla distruzione delle truppe nemiche ripiegate a Dunkerque, continuava l'evacuazione via mare dei soldati alleati dai moli del porto e direttamente dalle spiagge a est (Malo-les-Bains, Bray-Dunes e La Panne). Le operazioni si svolsero comprensibilmente nella confusione, mentre migliaia di soldati rimanevano per ore ammucchiati sulle dune completamente esposti al fuoco dell'artiglieria e degli aerei nemici, in attesa degli imbarchi durante la notte. il 30 maggio si imbarcarono anche i generali Brooke, che lascio il comando del 2\u00ba Corpo a Montgomery, ed Adam che abbandon\u00f2 Dunkerque dopo il completamento del reimbarco del suo decimato 3\u00ba Corpo; il 31 maggio anche Lord Gort, seguendo le tassative indicazioni di Churchill, rientr\u00f2 in Gran Bretagna dal suo Quartier generale di La Panne, dopo aver passato dalle ore 18.00 il comando in capo dei resti del BEF e del 1\u00ba Corpo (che evacu\u00f2 per ultimo tra i reparti britannici) al generale Alexander.\nOperazione Dynamo.\nCon sorprendente tempestivit\u00e0 fin dal 14 maggio l'Ammiragliato britannico aveva diffuso una disposizione precauzionale richiedendo informazioni dettagliate ai proprietari di imbarcazioni per un loro eventuale impiego in operazioni navali a sostegno del Corpo di spedizione britannico. Il 19 maggio la situazione sul campo rese evidente che queste misure, che avevano riscontrato un grande successo tra i privati, erano state assolutamente tempestive: in quel giorno l'ammiraglio Bertram Ramsay prese il comando a Dover dell'organizzazione e della pianificazione di una possibile evacuazione via mare delle forze britanniche, ed il mattino del 20 maggio lo stesso Churchill, che nelle tempestose riunioni al vertice mostrava ancora ottimismo ed incitava i francesi a contrattaccare, autorizz\u00f2 l'Ammiragliato ad iniziare a raccogliere naviglio nei porti per intervenire, se necessario, in soccorso dell'esercito sul continente.\nL'ammiraglio Ramsay pianific\u00f2 le operazioni in fretta e con efficienza, grazie anche all'abilit\u00e0 dei suoi collaboratori guidati dal capitano William Tennant, che avrebbe diretto le operazioni direttamente dalle spiagge e che raggiunse Dunkerque il pomeriggio del 27 maggio iniziando subito a mettere ordine nelle operazioni. Fin dall'inizio, di fronte all'imminente caduta di Boulogne e Calais, venne scelto il grande porto di Dunkerque e le sue ampie spiagge a est come area di concentramento ed evacuazione; un gran numero di cacciatorpediniere e imbarcazioni pi\u00f9 piccole vennero radunate a Dover, vennero requisiti mercantili, traghetti, postali a vapore, navi costiere e i preziosi \"schuit\" olandesi; le ferrovie britanniche vennero mobilitate per organizzare il trasporto all'interno della gran massa di soldati che sarebbero affluiti a Dover. Alle ore 18:57 del 26 maggio l'Ammiragliato diram\u00f2 l'ordine all'ammiraglio Ramsay di iniziare ufficialmente la cosiddetta operazione Dynamo, e il cacciatorpediniere \"Mona's Isle\" giunse per primo a Dunkerque nella notte dando inizio ai reimbarchi; in realt\u00e0 nei giorni precedenti 26.000 soldati britannici non combattenti, delle retrovie e dei comandi, erano gi\u00e0 stati riportati in patria.\nA causa dell'occupazione tedesca di Gravelines (da dove l'artiglieria pesante poteva battere il canale della Manica) la pi\u00f9 breve rotta delle navi, la \"Route Z\", da Dover a Dunkerque dovette presto essere sostituita dalle pi\u00f9 lunghe ma pi\u00f9 sicure \"Route X\" e \"Route Y\"; inoltre fin dal 27 maggio il porto di Dunkerque venne colpito dagli aerei tedeschi e distrutto, i serbatoi di carburante furono incendiati ed enormi nuvole di fumo nero si levarono sulla citt\u00e0, costringendo ad effettuare l'evacuazione direttamente dalle spiagge o dal molo-est che rimase utilizzabile per i cacciatorpediniere, e da cui si imbarcarono la maggioranza dei soldati. A favore dell'evacuazione furono invece il mare, che rimase quasi sempre calmo, l'instabilit\u00e0 del tempo che per alcune giornate decisive fu nuvoloso e coperto, intralciando l'intervento in massa della Luftwaffe, e soprattutto il contributo dei caccia del \"Fighter Command\" britannico che impegn\u00f2 a rotazione 32 squadriglie di Hurricane e dei pi\u00f9 moderni Spitfire.\nGli scontri aerei furono incessanti sopra Dunkerque: molte formazioni di bombardieri tedeschi furono intercettate e duramente colpite, anche i caccia britannici, vennero affrontati dai caccia tedeschi Messerschmitt Bf 109 spesso guidati da piloti pi\u00f9 esperti ed impiegati con tattiche pi\u00f9 flessibili e moderne, subendo molte perdite. Gli \"Stuka\" riuscirono spesso a passare e devastarono il porto e le spiagge ricolme di soldati allo scoperto, mentre furono colpite numerose imbarcazioni e navi al largo. Delle 693 imbarcazioni di tutti i tipi che parteciparono all'evacuazione, 226 furono affondate tra cui sei cacciatorpediniere, ma, nonostante queste pesanti perdite i risultati furono superiori alle pi\u00f9 ottimistiche ipotesi di riportare in salvo solo una minima parte del BEF.\nL'evacuazione via mare.\nL'operazione Dynamo non ebbe un inizio molto favorevole; nella notte del 27 maggio un gran numero di imbarcazioni inclusi pescherecci e navi da turismo, insieme a mercantili dell'esercito e della marina reale, furono inviate a Dunkerque e verso le vicine spiagge per imbarcare le truppe gi\u00e0 presenti, ma a causa dell'incessante fuoco tedesco solo 7.669 soldati furono recuperati. Nei giorni successivi i risultati migliorarono: il 28 maggio altri dieci cacciatorpediniere furono richiamati e raggiunsero il luogo delle operazioni rimanendo al largo mentre scialuppe e imbarcazioni pi\u00f9 piccole facevano la spola con le spiagge caricando prevalentemente di notte i soldati. Le operazioni del 28 maggio ebbero maggior successo ma i bombardamenti tedeschi divennero pi\u00f9 pesanti e molti vascelli furono affondati o danneggiati. Il 29 maggio le operazioni di reimbarco raggiunsero risultati rimarchevoli e, nonostante gli attacchi della Luftwaffe, vennero evacuati i primi reparti combattenti del 3\u00ba corpo d'armata.\nMentre si svolgevano le drammatiche operazioni di evacuazione, ora coordinate dal contrammiraglio William Frederic Wake-Walker, continuavano gli scontri al vertice tra Churchill e i dirigenti politico-militari francesi, sospettosi della ritirata britannica e contrariati dalla precedenza data nei reimbarchi alle truppe britanniche. Anche a Dunkerque il pomeriggio del 31 maggio si verific\u00f2 un acceso scontro tra l'ammiraglio Abrial, ancora desideroso di difendere ad oltranza una testa di ponte, ed il generale Alexander, ora al comando del BEF, deciso al contrario ad accelerare le operazioni di evacuazione ed a concluderle entro il 1\u00ba o il 2 giugno secondo le esplicite direttive ricevute da Londra.\nIl 31 maggio le dieci divisioni tedesche che circondavano il perimetro diedero il via all'attacco finale che venne per\u00f2 ancora duramente contrastato dalle truppe franco-britanniche rimaste. Il 2\u00ba corpo d'armata resistette a Nieuport e Furnes fino alla sera del 31 maggio quando finalmente ricevette l'ordine di raggiungere le spiagge: la 3\u00aa e la 4\u00aa divisione fanteria, esauste e molto indebolite, si riversarono in massa sulle dune di La Panne e Bray-Dunes dove vennero reimbarcate quella stessa notte, nonostante gli attacchi della Luftwaffe che affond\u00f2 tre cacciatorpediniere e ne danneggi\u00f2 altri sei, costringendo l'Ammiragliato a ritirare temporaneamente tutti i cacciatorpediniere.\nIl 1\u00ba giugno le ultime forze britanniche rimaste nel perimetro, cinque brigate della 50\u00aa, della 42\u00aa e della 1\u00aa divisione fanteria, erano ancora schierate sul canale Bergues-Furnes e affrontarono l'attacco di quattro divisioni tedesche (14\u00aa, 18\u00aa, 61\u00aa e 254\u00aa), mentre sulla loro sinistra la solida 12\u00aa divisione fanteria francese del generale Janssen e i soldati dello \"SFF\" (\"Settore fortificato delle Fiandre\") sostennero gli attacchi della 56\u00aa e 216\u00aa divisione tedesca, e sulla destra la 68\u00aa divisione francese rimase ancora in posizione a Mardyck. I combattimenti si prolungarono per tutto il giorno, i tedeschi fecero alcuni progressi locali e le truppe britanniche ripiegarono lentamente dietro il canale dei Chats. Durante la notte anche le ultime brigate del 1\u00ba corpo d'armata si sganciarono e raggiunsero Dunkerque e Bray-Dunes dove vennero in gran parte evacuati durante la notte, anche se la flotta anglo-francese sub\u00ec ancora gravi perdite a causa di una violenta incursione della Luftwaffe. Alle ore 03:00 del 2 giugno rimanevano ancora nel perimetro gran parte delle truppe francesi ma solo 6.000 soldati britannici, concentrati a Malo-les-Bains, dove era anche il generale Alexander. Alle ore 23:30 del 2 giugno il capitano Tennant e il generale Alexander si imbarcarono finalmente per l'Inghilterra dopo aver perlustrato ancora una volta le spiagge; tutte le residue truppe britanniche erano ormai state imbarcate, l'ultimo battaglione a partire fu il 1\u00ba \"King's Shropshire Light Infantry\" della 1\u00aa divisione fanteria.\nLe ultime fasi.\nNelle ultime due notti dell'operazione Dynamo le imbarcazioni britanniche e francesi fecero generosi tentativi di reimbarcare anche la maggior parte delle truppe francesi che si battevano disperatamente per frenare le forze tedesche che erano ormai a soli sei km da Dunkerque. Alle 17:00 del 2 giugno cadde Bergues, mentre la 68\u00aa divisione ripieg\u00f2 ancora con ordine dopo aver ceduto Spyker; la 12\u00aa e la 32\u00aa divisione combatterono con valore fino all'ultimo e lo stesso generale Janssen venne ucciso negli scontri. Il generale Fagalde, responsabile della difesa di quest'ultimo ridotto, riusc\u00ec a resistere per altre 24 ore, mentre nella notte venivano evacuati numerosi soldati francesi, appartenenti per la maggior parte ai servizi di retrovia ed alle tre divisioni leggere meccanizzate. Il 3 giugno il perimetro si ridusse ulteriormente, i tedeschi giunsero a un solo km dal porto mentre con il buio i francesi rimasti si diressero sulle spiagge in attesa dell'arrivo delle navi per l'ultima notte.\nTra la confusione e la calca delle truppe disperate in attesa della salvezza, altri soldati francesi vennero imbarcati, ma le navi dovettero interrompere le operazioni alle ore 3:30 del 4 giugno, quando ancora migliaia di francesi erano sulle banchine al comando del generale Allaurent; alle ore 02:00 l'ammiraglio Abrial e i generali Fagalde e La Laurencie si erano imbarcati, mentre per oltre 34.000 soldati delle truppe combattenti della 12\u00aa, 32\u00aa e 68\u00aa divisione, giunti troppo tardi, non rimase che la prigionia. Alle ore 3:40 del 4 giugno 1940 lasci\u00f2 Dunkerque il cacciatorpediniere \"Shikari\", l'ultima nave impegnata nell'operazione Dynamo. Alle ore 09:00 del 4 giugno il generale Beaufre firm\u00f2 la resa a Dunkerque ormai completamente occupata dalle forze tedesche che raccolsero un enorme bottino di armi ed equipaggiamenti abbandonati sulle spiagge oltre a catturare i resti delle forze francesi che non si era potuto evacuare.\nBilancio e conseguenze.\nL'operazione Dynamo si concluse quindi con un sorprendente ed inatteso successo per le forze anglo-francesi permettendo al comando alleato di evitare perdite ancor pi\u00f9 pesanti e di salvare un numero rilevante dei soldati di prima linea rimasti isolati a nord del corridoio dei panzer giunto fino alla Manica. La propaganda alleata pot\u00e9 quindi enfatizzare questo quasi miracoloso salvataggio cercando al contempo di minimizzare il catastrofico bilancio complessivo della prima parte della campagna di Francia. Durante lo svolgimento della battaglia le aspettative britanniche erano pessimistiche, Winston Churchill ammon\u00ec la Camera dei Comuni di aspettarsi \"cattive notizie\". Successivamente il primo ministro britannico si \u00e8 riferito al risultato come ad un \"miracolo\" e le espressioni di incitamento che si riferiscono al \"Dunkerque spirit\" \u2013 trionfare di fronte alle avversit\u00e0 \u2013 sono ancora usate in Gran Bretagna. In effetti i risultati raggiunti dall'evacuazione furono notevolissimi: in nove drammatici giorni le navi britanniche e francesi evacuarono circa 338.000 soldati, di cui 115.000 francesi anche se a costo di gravi perdite nel naviglio e nelle file della RAF, che si impegn\u00f2 al massimo per sostenere la manovra anche se le truppe a terra lamentarono la presunta assenza delle loro aviazioni in un cielo dominato dalla Luftwaffe.\nI materiali e gli armamenti delle armate accerchiate dovettero per\u00f2 essere tutti abbandonati o distrutti sulle spiagge o lungo le vie di accesso al perimetro; solo il BEF lament\u00f2 la perdita di 1.200 cannoni campali, 1.250 cannoni anticarro e anti-aerei, 11.000 mitragliatrici e 75.000 automezzi, perdendo praticamente tutto l'equipaggiamento e le armi moderne disponibili al momento nell'Esercito britannico. La penuria di armi in Gran Bretagna dopo le catastrofiche perdite subite era tale che l'8 giugno si contavano sull'isola solo 420 pezzi da campagna, 54 cannoni anticarro e 105 carri armati medi in tutto.\nGli scontri durante la battaglia di Dunkerque furono i pi\u00f9 aspri e combattuti della prima fase dell'offensiva tedesca ad occidente e costarono gravi perdite sia ai britannici (oltre 3.500 morti), che ai francesi (oltre 6.000 morti), ma anche l'Esercito tedesco dovette impegnarsi a fondo e lament\u00f2 in questa fase la maggior parte delle perdite subite in tutto il \"Fall Gelb\". Dopo il decisivo successo iniziale che pose la Wehrmacht in una posizione strategica imbattibile, lo svolgimento della battaglia e l'evacuazione alleata fu indubbiamente una parziale delusione per il comando tedesco che si vide sfuggire all'ultimo momento alcuni dei reparti migliori del nemico che potenzialmente sarebbero quindi potuti rientrare in campo in un secondo momento della guerra. I motivi della mancata cattura totale delle truppe accerchiate vanno ascritti soprattutto alle incertezze ed ai ritardi di Hitler e del comando tedesco, alla mancata percezione delle possibilit\u00e0 di un'evacuazione via mare, ad una sottovalutazione della resistenza nemica e della potenza della RAF. Motivazioni nascoste legate a complessi calcoli politico-diplomatici di Hitler, eventualmente speranzoso in un accordo anglo-tedesco, rimangono ancora oggetto di discussione. Dubbie rimangono anche le possibili conseguenze che si sarebbero prodotte dopo una distruzione totale del BEF a Dunkerque; verosimilmente la guerra sarebbe ugualmente continuata e le difficolt\u00e0 per i tedeschi di uno sbarco in Inghilterra sarebbero rimaste; del resto Churchill si proclam\u00f2 sempre risoluto a battersi anche a costo di abbandonare le isole e ripiegare in Canada.\nGran parte del BEF e dei suoi capi, tra cui si distinsero nella campagna alcuni generali poi famosi nel corso successivo della guerra come Alan Brooke, Bernard Montgomery, Miles Dempsey, Harold Alexander, Brian Horrocks, Kenneth Anderson, quindi evitarono la prigionia e sarebbero rientrati in campo in seguito, costituendo un nucleo di truppe esperte e provate su cui ricostruire l'Esercito britannico. Peraltro deve essere evidenziato che l'esperienza drammatica di Dunkerque non manc\u00f2 di condizionare per il resto della guerra il comando ed i generali britannici, inducendoli spesso alla prudenza ed a organizzare minuziosamente le proprie forze cercando di ottenere una schiacciante superiorit\u00e0 materiale prima di affrontare il temibile esercito tedesco di cui nel maggio 1940 avevano sperimentato la potenza e l'abilit\u00e0, suscitando a volte il disappunto dei pi\u00f9 ottimisti e combattivi generali americani.\nNonostante la delusione del reimbarco alleato a Dunkerque, il \"Fall Gelb\" si concluse con uno straordinario successo per la Wehrmacht; a prezzo di perdite modeste, la riuscita manovra delle \"Panzer-Division\" e la successiva battaglia d'accerchiamento avevano condotto alla distruzione di tre armate francesi (1\u00aa, 7\u00aa e 9\u00aa), all'abbandono del continente da parte del BEF, gravemente indebolito dalle perdite umane e materiali subite, alla resa dell'esercito belga e di quello olandese. Oltre un milione di prigionieri erano stati catturati, ed erano state poste le premesse decisive per una vittoria totale sul fronte occidentale. Dunkerque per la Francia rappresent\u00f2 una sconfitta catastrofica; bench\u00e9 oltre 100.000 suoi soldati fossero stati salvati, le perdite di uomini, di reparti mobili e di mezzi erano state troppo elevate e l'esercito francese avrebbe ora combattuto la seconda parte della campagna (iniziata fin dal 5 giugno), senza l'aiuto sul campo dei britannici ed in incolmabile inferiorit\u00e0 nei confronti della Wehrmacht. L'esito sarebbe stato prevedibile e la Francia sarebbe stata costretta entro 20 giorni a cedere le armi. Secondo le parole dello storico e giornalista statunitense William L. Shirer: \u00abDunkerque fu la fine dell'inizio per gli inglesi; ma, per i francesi, fu l'inizio della fine.\u00bb."}
{"id": "19082", "revid": "1728", "url": "https://it.wikipedia.org/wiki?curid=19082", "title": "Terenzio Mamiani", "text": "Ultimo conte di Sant'Angelo in Lizzola, fu fra i protagonisti di rilievo del periodo risorgimentale italiano.\nBiografia.\nAttivit\u00e0 politica.\nCugino di Giacomo Leopardi, entr\u00f2 in contatto a Firenze nel 1827 con i circoli degli intellettuali vicini al Gabinetto Vieusseux (quando inizi\u00f2 a collaborare al periodico \"Antologia\"), e svilupp\u00f2 poi la propria esperienza politica partecipando ai moti del 1831 prima a Bologna, poi ad Ancona. Fu Ministro dell'Interno nel Governo provvisorio delle \"Province Unite Italiane\" (febbraio-aprile 1831).\nNel 1847 con Domenico Buffa fond\u00f2 a Genova il giornale \"La Lega Italiana\", sostituito tre mesi dopo da \"Il Pensiero Italiano\".\nNel 1848 con Vincenzo Gioberti diede vita a Torino alla Societ\u00e0 nazionale per la confederazione italiana.\nRicopr\u00ec incarichi pubblici nello Stato Pontificio:\nAlla proclamazione della Repubblica abbandon\u00f2 il seggio dell'Assemblea costituente. Dimessosi, si ritir\u00f2 a vita privata. Con la restaurazione del papato per\u00f2 fu condannato all'esilio. Si stabil\u00ec a Genova e ottenne la cittadinanza dello Stato sabaudo. Eletto deputato nella III legislatura del Parlamento subalpino, venne riconfermato nelle tre legislature successive. Fu ministro dell'Istruzione nel terzo governo Cavour (gennaio 1860 - marzo 1861). Successivamente fu Senatore del Regno d'Italia (dal 1864) e vicepresidente del Senato.\nAttivit\u00e0 accademica.\nNel 1827 fu professore di eloquenza nell'Accademia militare di Torino e dal 1857 insegn\u00f2 Filosofia della storia all'Universit\u00e0 di Torino e poi a Roma. La sua posizione, sostanzialmente moderata, ispir\u00f2 una contestuale visione storico-filosofica che - alla vigilia dell'Unit\u00e0 d'Italia - si riflett\u00e9 nella sua opera di Ministro della Pubblica Istruzione nell'ultimo governo del Regno di Sardegna presieduto da Cavour (governo Cavour III). Nel 1860 Mamiani approv\u00f2 i nuovi programmi scolastici, che includevano l'insegnamento della religione cattolica tra le materie fondamentali.\nMassoneria.\nIl 15 agosto 1896 la Loggia \"11 settembre 1860\", in occasione della solenne commemorazione che la citt\u00e0 di Pesaro decret\u00f2 a Terenzio Mamiani, con un pubblico manifesto rese nota la sua appartenenza alla Massoneria e il 20 agosto successivo fece fissare al suo monumento, opera di Ettore Ferrari, una corona bronzea con la dedica: \"Al Fratello Terenzio Mamiani, la Massoneria Italiana\"."}
{"id": "19083", "revid": "830939", "url": "https://it.wikipedia.org/wiki?curid=19083", "title": "Paolo Boselli", "text": "Biografia.\nPaolo Boselli nacque l'8 giugno 1838 a Savona, da Paolo Boselli, di professione notaio, e Marina Pizzorno; il padre, di sentimenti liberali, nel 1821 dovette andare in esilio in Francia perch\u00e9 accusato di aver favorito la fuga di patrioti come Santorre di Santarosa e Ramina da Savona. Dopo aver frequentato il collegio degli Scolopi a Savona, Boselli nel 1856 si iscrisse alla facolt\u00e0 di giurisprudenza dell'universit\u00e0 di Torino, dove si laure\u00f2 nel 1860, avendo come insegnanti valenti professori del calibro di Luigi Melegari, Francesco Ferrara, Pasquale Stanislao Mancini, Matteo Pescatore, Antonio Scialoja.\nSposatosi con Corinna Cambieri (dalla quale ebbe tre figli: Silvio, Maria e Luisa), Boselli fece una rapida carriera nella struttura amministrativa statale: nel 1862 divenne auditore del Consiglio di Stato e nel 1865 ebbe la nomina a consigliere della prefettura di Milano, mentre successivamente collabor\u00f2 con l'allora ministro dell'agricoltura Filippo Cordova e, su incarico di quest'ultimo, venne nominato nel 1867 segretario generale della Commissione italiana all'Esposizione universale di Parigi. Nel 1870 divenne professore universitario della cattedra di scienza delle finanze a Roma, appena istituita, ma abbandon\u00f2 l'insegnamento nel 1874 per dedicarsi completamente all'attivit\u00e0 politica. Scomparso nel 1932 a oltre 93 anni, \u00e8 stato il pi\u00f9 longevo primo ministro della storia d'Italia fino al 2013, quando \u00e8 stato superato da Giulio Andreotti, a sua volta superato poi da Carlo Azeglio Ciampi e Arnaldo Forlani. \u00c8 sepolto nel Cimitero monumentale di Torino.\nCarriera politica.\nBoselli era stato eletto deputato per il collegio di Savona nel Parlamento italiano nel 1870, nelle file della Destra storica; fu membro varie commissioni parlamentari e relatore di vari progetti di legge: membro e poi presidente della giunta permanente di finanza, fece parte delle commissioni di riordinamento dell'imposta fondiaria, di quella per il riordino dei tributi locali e di quella consultiva sulle istituzioni di previdenza e del lavoro. Successivamente, tra il 1872 ed il 1874, fu membro della commissione d'inchiesta agraria e di quella industriale. Inizialmente liberista (nel dibattito del marzo del 1876 sulla statalizzazione delle ferrovie si schier\u00f2 dalla parte dei deputati governativi), Boselli si avvicin\u00f2 successivamente allo statalismo economico propugnato da Francesco Crispi e dal 1888 ricopr\u00ec vari incarichi ministeriali: infatti dal 17 febbraio 1888 al 6 febbraio 1891 fu ministro della Pubblica istruzione nel governo Crispi, scelto per rafforzare il ministero con i voti di parte della Destra; vari furono i provvedimenti varati dal suo dicastero: tentativo d'istituzione della scuola media, miglioramento del regolamento scolastico, valorizzazione e conservazione del patrimonio artistico e culturale italiano attraverso il restauro di vari monumenti (Villa Giulia e le Terme di Diocleziano) e l'istituzione di musei archeologici.\nMinistro dell'Agricoltura nel terzo governo Crispi nel 1893, fu anche ministro delle Finanze dal 14 giugno 1894, lasciando il dicastero dell'Agricoltura ad Augusto Barazzuoli: come titolare del portafoglio finanziario, Boselli diede il definitivo regolamento alla neonata Banca d'Italia, nata dopo lo scandalo della Banca romana che aveva determinato la caduta del ministero Giolitti. Dopo la caduta dell'esecutivo Crispi in seguito alla battaglia di Adua, Boselli torn\u00f2 a essere un semplice deputato, ma fu chiamato a occupare il dicastero del Tesoro nel gabinetto Pelloux nel 1899. Eletto varie volte presidente del Consiglio provinciale di Torino, fu a capo del Regio museo industriale italiano dal 1904 al 1907 e appoggi\u00f2 in seguito l'intervento dell'Italia nella Prima guerra mondiale. Nel 1906 fu nominato dal suo grande amico Fortunato Ballerini presidente onorario della S.P. Lazio, societ\u00e0 della quale Boselli rimase sempre socio. Nel 1910 divenne presidente triennale dell\u2019Accademia delle scienze di Torino, di cui era stato eletto socio nazionale nel 1888, e nel 1918 divenne socio dell\u2019Accademia nazionale dei Lincei. Fu presidente dell'Istituto storico italiano per il Medio Evo dal 1911 alla morte.\nInterventista allo scoppio della Prima guerra mondiale, nel 1916 (caduto il governo Salandra a causa dell'insoddisfazione generale suscitata dagli scarsi risultati ottenuti dalle sanguinose offensive italiane e dal grave pericolo corso dal fronte trentino a causa della \"Strafexpedition\" austriaca) Boselli fu nominato presidente del Consiglio dei ministri dal re Vittorio Emanuele III, rimanendo in carica dal 18 giugno 1916 al 30 ottobre 1917; il suo fu un esecutivo di coalizione nazionale, dal quale per\u00f2 rimasero esclusi i socialisti; il primo ministro italiano fu contrario all'intromissione parlamentare nella conduzione della guerra e diede sempre fiducia al severissimo Luigi Cadorna, approvandone la visione strategica e le tattiche. Ci\u00f2 determin\u00f2 la caduta del governo, perch\u00e9, dopo la battaglia di Caporetto, Boselli dovette presentare le dimissioni; al suo posto il sovrano nomin\u00f2 Vittorio Emanuele Orlando.\nFino al 1921 fece parte della Massoneria.\nNel 1922 fu favorevole all'ascesa del Fascismo, al quale lo accomunava l'avversione per il movimento socialista, tanto che nel 1924 ricevette la tessera onorifica del Partito Nazionale Fascista; l'ultimo suo atto politico di rilievo fu la relazione d'una commissione che approv\u00f2 i Patti Lateranensi del 1929."}
{"id": "19084", "revid": "772571", "url": "https://it.wikipedia.org/wiki?curid=19084", "title": "Fifth World", "text": ""}
{"id": "19086", "revid": "287204", "url": "https://it.wikipedia.org/wiki?curid=19086", "title": "Quinto mondo", "text": ""}
{"id": "19089", "revid": "125525979", "url": "https://it.wikipedia.org/wiki?curid=19089", "title": "Max Born", "text": "Biografia.\nNacque in una famiglia di origini ebraiche, figlio di Gustav Born, professore di anatomia e embriologia all'Universit\u00e0 di Breslavia, e di Margarete Kauffmann. Educato al K\u00f6nig-Wilhelm-Gymnasium, prosegu\u00ec gli studi all'Universit\u00e0 di Breslavia, quindi all'Universit\u00e0 di Heidelberg, in quella di Zurigo e all'Universit\u00e0 di Gottinga, dove si laure\u00f2 in fisica nel 1906. Durante gli studi entr\u00f2 in contatto con diversi importanti scienziati e matematici dell'epoca, tra cui Klein, Hilbert, Minkowski, Runge, Schwarzschild, Voigt.\nTrascorse quindi un periodo di studio all'Universit\u00e0 di Cambridge e, ritornato in Germania, fu nominato lettore di fisica all'Universit\u00e0 di Gottinga nel 1909.\nProfessore straordinario di fisica teorica all'Universit\u00e0 di Berlino dal 1915, dopo aver lavorato per l'esercito tedesco durante la prima guerra mondiale divenne ordinario della stessa disciplina nel 1919 presso la Johann Wolfgang Goethe-Universit\u00e4t di Francoforte sul Meno. Nel 1921 pass\u00f2 nella stessa cattedra all'Universit\u00e0 di Gottinga, ove promosse e diresse i vivi dibattiti da cui prese forma la meccanica quantistica. Nel 1925, con Werner Heisenberg e Pascual Jordan, elabor\u00f2 la prima formulazione completa della meccanica quantistica, nota come meccanica delle matrici; nel luglio del 1926 propose l'interpretazione di riferimento della funzione d'onda (interpretazione statistica della meccanica quantistica), definita come densit\u00e0 di probabilit\u00e0. Per tutti questi contributi, nel 1954, quasi tre decenni dopo, gli venne conferito il premio Nobel per la fisica per la sua \"fondamentale ricerca sulla meccanica quantistica, specialmente nell'interpretazione statistica della funzione d'onda.\"\nFra il 1921 e il 1933, Born fu riconosciuto caposcuola a Gottinga; attorno a lui si formarono molti scienziati futuri premi Nobel, fra cui Wolfgang Pauli, Werner Heisenberg, Pascual Jordan, Enrico Fermi, Paul Dirac, Victor Weisskopf, Robert Oppenheimer. Nel 1933, a causa dell'attivit\u00e0 anti-semita del governo nazista, si trasfer\u00ec in Inghilterra, dove insegn\u00f2 filosofia naturale all'Universit\u00e0 di Cambridge fino al 1936, quindi all'Universit\u00e0 di Edimburgo fino al ritiro nel 1953. Rientr\u00f2 poi con la moglie Hedwig in Germania, mentre i figli rimasero nel Commonwealth.\nMax Born dette fondamentali contributi alla fisica atomica, alla meccanica quantistica, alla fisica dello stato solido, alla filosofia della scienza. Oltre al Nobel, fu premiato con la Medaglia Stokes e con la Medaglia Hughes nel 1950. Tra le sue principali opere, che divennero dei classici della letteratura fisica, figurano: \"Dynamics of Crystal Lattices\", \"The Mechanics of the Atom\", \"Atomic Physics\", \"Principles of Optics\", \"Einstein's Theory of Relativity\", \"Natural Philosophy of Cause and Chance\", in cui tra l'altro chiar\u00ec il concetto kantiano del \"Ding an Sich\" (la \"cosa in s\u00e9\"), il noumeno kantiano.\nEra il nonno materno della cantante e attrice australiana Olivia Newton-John."}
{"id": "19093", "revid": "21880", "url": "https://it.wikipedia.org/wiki?curid=19093", "title": "Crypturellus soui andrei", "text": ""}
{"id": "19095", "revid": "2229014", "url": "https://it.wikipedia.org/wiki?curid=19095", "title": "Micronazione", "text": "Una micronazione \u00e8 un'entit\u00e0 creata da una persona, o da un piccolo numero di persone, che pretende di essere considerata come nazione o Stato indipendente, ma che tuttavia non \u00e8 riconosciuta dai governi e dalle maggiori organizzazioni internazionali.\nIl termine \u00e8 nato negli anni 1970 per descrivere le tantissime \"entit\u00e0 autodichiarate\" che nascevano in quel periodo, in genere di piccole dimensioni e di esistenza effimera. A partire dagli anni 2000 alcune di esse si sono definite \"quinto mondo \", in senso polemico in relazione alla classificazione degli Stati del mondo (primo, secondo, terzo e quarto mondo).\nStoria.\nFranche confinarie e territori residuali.\nNel Medioevo esistevano piccole franche teocratiche di confine, dei microstati, in cui spesso si \u00e8 esercitata in termini politici il potere delle Abbazie \"Nullius Dioecesis\". \u00c8 il caso, ad esempio, dell'Abbazia delle Tre Fontane cistercense a Roma che possedeva politicamente (secolo XII) l'isola di Ponza, l'isola del Giglio e qui il monastero di San Giovanni Battista, l'isola di Giannutri, l'Argentario, Orbetello, Ansedonia, Serpeta, Montalto di Castro, Nemi, Manoppello, Vada e altri territori ultramarini \"per cento miglia e pi\u00f9\" (Sardegna, ecc.), per concessione dell'imperatore Carlo Magno (803) al quale si facevano risalire le dinamiche politiche autonome rispetto allo Stato Pontificio. Buona parte di questi territori furono occupati militarmente dalla Repubblica di Pisa nel 1250. \nAndorra \u00e8 un'antica franca teocratica medioevale di confine risalente al 1278, e ancora vigente.\nPer un errore confinario tra gli attuali comuni di San Giustino in Umbria e di Sansepolcro in Toscana, causato nel 1441 quando venne posto il confine tra lo Stato Pontificio e il Granducato di Toscana, fino al 1826 \u00e8 esistita la Repubblica di Cospaia, microstato che costitu\u00ec una zona franca estesa 300 ettari, dedita al commercio del tabacco. Fu abrogata nel 1826 e il territorio venne diviso tra lo Stato Pontificio e il Granducato di Toscana; al primo venne assegnato il colle sul quale sorge il paese, oggi frazione del comune di San Giustino, mentre parte della pianura sottostante \u00e8 compresa nel comune di Sansepolcro. Il confine antico rimase in essere a livello diocesano tra la diocesi di Sansepolcro e la diocesi di Citt\u00e0 di Castello e fu rettificato nel 1938 secondo quello provinciale.\nDal colonialismo individuale agli \"Stati\" fittizi.\nIl XIX secolo vide la crescita del concetto dello Stato-nazione, e le prime micronazioni vennero alla luce proprio in quel periodo. Il fenomeno era in controtendenza rispetto alla pretesa degli Stati di subordinare le iniziative dei privati, compresa la fondazione di colonie, alla propria sovranit\u00e0. La maggioranza furono opera di avventurieri o speculatori, e alcuni ebbero grandissimo successo. Le Isole Cocos e Keeling sono un caso particolare, governate dalla famiglia Clunies-Ross, come \"re delle Isole Cocos\", o Sarawak, amministrato dai \"Rajah bianchi\" della casata Brooke. Si tratta di casi eccezionali di \"Stati feudali\", tollerati dalla Gran Bretagna e sopravvissuti fino al XX secolo.\nPeter Lamborn Wilson ha suggerito anche di considerare l'utopia pirata collocabile negli Stati barbareschi nel XVI secolo come un antico esempio di micronazione.\nMeno vincenti furono invece progetti come il Regno di Araucan\u00eda e Patagonia (1860-1862) nella parte meridionale del Cile e dell'Argentina, e il Regno di Sedang (1888-1890) nell'Indocina francese. Una delle pi\u00f9 antiche micronazioni ancora in vita \u00e8 il Regno di Redonda, fondato sull'omonima isoletta caraibica nel 1865: cosa singolare, il Regno di Redonda \u00e8 una sorta di associazione letteraria con un suo re e una sua nobilt\u00e0 (attualmente, tuttavia, vi sono ben quattro candidati che ne rivendicano il trono).\nNel XX secolo Martin Coles Harman, proprietario dell'Isola di Lundy, coni\u00f2 monete e francobolli per uso privato. Sebbene l'isola fosse governata come un feudo virtuale, il suo proprietario non ha mai preteso l'indipendenza dal Regno Unito, cos\u00ec l'Isola di Lundy pu\u00f2 essere descritta come un precursore delle micronazioni territoriali che vennero pi\u00f9 tardi.\nDurante la seconda guerra mondiale, il Regno Unito impiant\u00f2 molte piattaforme artificiali marine fuori dalle acque territoriali, situate nel Mare del Nord in corrispondenza degli estuari del Tamigi e del Mersey, per proteggere, con batterie contraeree, i suoi centri industriali; queste piattaforme, vere isole artificiali, presero il nome di fortezze marittime Maunsell (\"Maunsell Sea Forts\"), dal nome del loro ideatore, Guy Anson Maunsell.\nDopo la guerra queste strutture furono abbandonate e, all'inizio degli anni sessanta, molte stazioni radiofoniche pirata ne presero possesso, irradiando le loro trasmissioni dall'\"estero\" verso il Regno Unito.\nL'11 maggio 1956 L'avvocato Tom\u00e1s Cloma e una quarantina di altri uomini fondarono il \"Free Territory of Freedomland\" (Territorio Libero di Freedomland), una micronazione indipendente popolarissima tra i filippini, situata sulle isole tra le Filippine e le Isole Spratly, perci\u00f2 l'allora dittatore Ferdinand Marcos imprigion\u00f2 il cittadino freedomlandese e filippino Tom\u00e1s Cloma e ottenne cos\u00ec da questi la cessione di Freedomland alle Filippine.\nGli anni sessanta e settanta videro un rinascimento micronazionale con la fondazione di diverse micronazioni territoriali. La prima di queste, il Principato di Sealand, \u00e8 stata fondata nel 1967 su una piattaforma abbandonata della seconda guerra mondiale. Altre invece si basarono su progetti che richiedevano la costruzione di isole artificiali, ma soltanto due di essi seppero mantenersi al di sopra del livello del mare.\nL'isola delle Rose fu una piattaforma di 400\u00a0m\u00b2 costruita in acque internazionali al largo della citt\u00e0 di Bellaria-Igea Marina (RN) nel Mar Adriatico; nel 1968 su iniziativa dell'ing. Giorgio Rosa, suo progettista e costruttore, fu proclamata l'indipendenza della Repubblica Esperantista dell'Isola delle Rose (Esperanta Respubliko de la Insulo de la Rozoj). Furono emessi francobolli, e furono attivi sulla piattaforma artificiale un ufficio postale, un ristorante e un night club. La lingua internazionale esperanto fu dichiarata lingua ufficiale. Il governo italiano mand\u00f2 la Guardia di Finanza a mettere fine a tali attivit\u00e0 e, successivamente, fece smantellare l'isola dai sommozzatori della Marina.\nLa Repubblica di Minerva venne formata nel 1972 come progetto per un nuovo paese libertario da un uomo d'affari statunitense chiamato Michael Oliver. Il gruppo di Oliver condusse operazioni di dragaggio sugli scogli di Minerva, un fondale marino che si trova nell'oceano Pacifico a sud di Figi. Riuscirono a creare un'isola artificiale, ma i loro sforzi per ottenere il riconoscimento internazionale non ebbero risultato, e la vicina Tonga invi\u00f2 una forza militare e si annesse l'area.\nIl Principato di Freedonia fu un progetto libertario che prov\u00f2 ad affittare una parte di territorio dal Sultano di Awdal nel Somaliland nel 2001. Il malcontento pubblico port\u00f2 alla rivolta e alla morte di un somalilandese.\nL'Australia \u00e8 stata un vero teatro di attivit\u00e0 micronazionale negli ultimi tre decenni del XX secolo. Il Principato di Hutt River Province ebbe origine nel 1970 quando il principe Leonard (Leonard George Casley) dichiar\u00f2 la sua propriet\u00e0 agricola indipendente dopo una disputa sulle aliquote per il frumento. Nel 1981 la protesta politica di un gruppo di giovani di Sydney port\u00f2 alla creazione di Atlantium.\nL'impulso di Internet.\nA partire dagli anni novanta l'attivit\u00e0 micronazionale ottenne uno stimolo ulteriore, quando la popolarit\u00e0 di Internet diede la possibilit\u00e0 a molti di promuovere le loro attivit\u00e0 a un pubblico globale. Come risultato di ci\u00f2, il numero delle cosiddette \"nazioni virtuali\" \u00e8 cresciuto vertiginosamente da allora.\nCaratteristiche.\nLe micronazioni hanno un numero di attributi in comune:\nLe pretese di sovranit\u00e0 hanno carattere pi\u00f9 o meno fittizio, talora apertamente parodistico.\nPiccoli Stati ufficialmente riconosciuti, scomparsi o ancora esistenti, come il Principato di Monaco e San Marino, vengono talvolta erroneamente chiamati micronazioni, ma questi Paesi sono propriamente denominati microstati.\nPeculiarit\u00e0.\nLe micronazioni differiscono dalla secessione e dall'autodeterminazione, in quanto sono di natura eccentrica, geograficamente minima, ed effimere. Spesso queste iniziative vengono ignorate dagli Stati nazionali, che non vi ravvisano un'ingerenza nella propria sovranit\u00e0; in qualche caso vengono incoraggiate dalle amministrazioni locali, allo scopo di promuovere il territorio (per lo pi\u00f9 a livello turistico): \u00e8 il caso della Repubblica di Saugeais e del Regno di L'Anse-Saint-Jean.\nCi sono micronazioni che danno un'apparente veste formale a comunit\u00e0 politiche, culturali, sociali, linguistiche ed economiche; alcune sono ricostruzioni storiche (particolarmente del mondo romano o del mondo medievale) o letterarie, altre hanno solo un fine beffardo o dichiaratamente ludico, e nascono anche solo per la pura pubblicit\u00e0 megalomane di una persona eccentrica. Altre nascono anche come veicolo di propaganda culturale o di protesta sociale, o per una motivazione fraudolenta. Generalmente alle micronazioni manca qualsiasi riconoscimento ufficiale, anche per la mancanza di territorio, e quindi vengono spesso chiamate \"Stati di carta\" o \"Stati virtuali\", in quanto possono manifestarsi solo sulla carta, in Internet o nella mente del loro creatore. Un carattere peculiare, infatti, \u00e8 la mancanza di relazioni diplomatiche cogli Stati nazionali e con le maggiori organizzazioni internazionali (certe sedicenti rappresentanze diplomatiche, non essendo accreditate, di diritto e di fatto sono iniziative parodistiche o ludiche).\nOggi anche le micronazioni con un preteso radicamento territoriale o materiale hanno un loro sito su Internet, che \u00e8 diventata la nuova frontiera della sperimentazione sociale in questo senso. Lo studio delle micronazioni \u00e8 chiamato \"micropatrologia\" (spesso invece il termine \u00e8 riferito allo studio dei microstati), mentre la nascita e lo sviluppo delle micronazioni \u00e8 noto come \"micronazionalismo\".\nCategorie di micronazioni.\nSi possono distinguere otto tipi di micronazioni:"}
{"id": "19097", "revid": "21880", "url": "https://it.wikipedia.org/wiki?curid=19097", "title": "Crypturellus soui caucae", "text": ""}
{"id": "19098", "revid": "21880", "url": "https://it.wikipedia.org/wiki?curid=19098", "title": "Crypturellus soui harterti", "text": ""}
{"id": "19100", "revid": "21880", "url": "https://it.wikipedia.org/wiki?curid=19100", "title": "Crypturellus soui meserythrus", "text": ""}
{"id": "19101", "revid": "21880", "url": "https://it.wikipedia.org/wiki?curid=19101", "title": "Crypturellus soui modestus", "text": ""}
{"id": "19102", "revid": "21880", "url": "https://it.wikipedia.org/wiki?curid=19102", "title": "Crypturellus soui mustelinus", "text": ""}
{"id": "19103", "revid": "466539", "url": "https://it.wikipedia.org/wiki?curid=19103", "title": "Joachim von Ribbentrop", "text": "Biografia.\nGiovent\u00f9 e prime esperienze politiche.\nNacque da una famiglia benestante di origine sassone. Il padre Richard era ufficiale dell'esercito; la madre Sophie Hertwig era figlia di un possidente terriero. La sua giovent\u00f9 risult\u00f2 quanto meno singolare per un adolescente dell'epoca. Nonostante i genitori lo spingessero verso una carriera militare, egli all'et\u00e0 di soli 16 anni decise di abbandonare gli studi per recarsi in Nord America, inseguendo il desiderio di perfezionarsi nelle lingue straniere. Nel 1910 approd\u00f2 a New York, dove intraprese con scarso successo una carriera di giornalista. Dopo pochi mesi si trasfer\u00ec in Canada, dove grazie al denaro della madre riusc\u00ec a inserirsi nella buona borghesia canadese, e in breve riusc\u00ec anche a fondare un'azienda che importava champagne dalla Francia, attivit\u00e0 che si rivel\u00f2 di discreto successo.\nAllo scoppio della prima guerra mondiale, nel 1914, decise di tornare in patria e arruolarsi. Sfior\u00f2 la cattura quando la nave dove prestava servizio venne attaccata e catturata degli inglesi, ma riusc\u00ec a scamparla e nel volgere di pochi mesi riusc\u00ec a conquistarsi la croce di ferro di prima classe. Nel 1915, in virt\u00f9 della sua conoscenza delle lingue e della cultura anglosassone, venne trasferito dal campo agli uffici e adibito a compiti di carattere diplomatico. Nel 1918 venne inviato a Istanbul come reggente plenipotenziario del consolato tedesco. Partecip\u00f2 anche alla delegazione tedesca che nel 1918 firm\u00f2 il trattato di pace a Versailles.\nFinita la guerra abbandon\u00f2 la carriera militare, dedicandosi al lavoro di rappresentante di case vinicole. Nel 1920 spos\u00f2 Annelies Henkell, figlia del maggior produttore dell'epoca di spumanti tedeschi, da cui ebbe cinque figli. Lavor\u00f2 quindi come direttore della sede di Berlino dell'azienda del suocero. Questa occasione gli consent\u00ec di superare senza troppi problemi gli anni della grande depressione economica tedesca. Riusc\u00ec anche a fondare una sua ditta: la \"Schonberg &amp; Ribbentrop\", unica importatrice in Germania di champagne francesi e liquori inglesi.\nAcquis\u00ec il \"von\" davanti al cognome (prerogativa nobiliare nella Germania imperiale) facendosi adottare dalla zia sessantaduenne Gertrude Charlotte von Ribbentrop, figlia del tenente generale Karl Barthold Sigismund von Ribbentrop (morto nel 1893) a cui il Kaiser aveva concesso il prefisso per meriti militari nel 1884. Poich\u00e9 una legge del 1919 della Repubblica di Weimar priv\u00f2 il \"von\" di significati nobiliari integrandolo nel cognome, l'adozione da parte della zia gli consent\u00ec di assumerne il nome per intero, senza che questo significasse alcun trasferimento di titolo nobiliare. Grazie a questa manovra, riusc\u00ec a entrare, non senza il determinante aiuto del barone Franz von Papen, suo amico, nei circoli aristocratici di Berlino.\nQueste conoscenze si sarebbero rivelate utili, in seguito, per la sua carriera diplomatica nella Germania nazista.\nLa carriera politica nella Germania nazista.\nRibbentrop conobbe Adolf Hitler nel 1929, ma si un\u00ec al Partito Nazionalsocialista solo nel 1932. Grazie alla sua conoscenza degli affari esteri venne fin dall'inizio adibito a incarichi di carattere diplomatico all'interno del partito. La presa del potere da parte di Hitler fu resa possibile anche grazie a Ribbentrop, il quale convinse il suo amico Franz von Papen ad accordarsi con i nazisti. Ribbentrop fu incaricato da Hitler di creare una sorta di \"ministero della propaganda segreto\", con il compito di divulgare l'ideologia nazista nei salotti bene nella Germania degli anni trenta.\nIl primo incarico diplomatico ufficiale di rilievo lo ricevette nel 1935 quando negozi\u00f2 con il Belgio il trattato di neutralit\u00e0 del Paese. Nello stesso anno, fu tra i firmatari dell'accordo navale siglato fra la Germania hitleriana e il Regno Unito, che di fatto consent\u00ec al Reich di dotarsi di una moderna flotta di sommergibili. L'anno successivo fu incaricato di recarsi nuovamente a Londra per impedire un intervento britannico in favore della regione della Renania, appena occupata dall'esercito tedesco. Divenne ministro degli esteri nel 1938 in sostituzione di von Neurath, nell'ambito di una radicalizzazione in senso anti-britannico della politica estera tedesca, e conserv\u00f2 tale carica fino alla fine della seconda guerra mondiale.\nNel 1939 Ribbentrop divenne celebre per aver firmato il Patto d'Acciaio con l'Italia fascista, nonostante odiasse cordialmente il suo omologo Galeazzo Ciano, che tra l'altro ricambiava ampiamente questi sentimenti come si evidenzia dai suoi \"Diari\". Nello stesso anno inoltre ottenne quello che sarebbe stato il suo pi\u00f9 grande successo diplomatico: in agosto si rec\u00f2 in Unione Sovietica investito di pieni poteri da Hitler per ottenere un patto di non aggressione tra la Germania nazista e l'Unione Sovietica. Nonostante i precedenti attriti e le divergenze ideologiche fra i due regimi, l'impresa riusc\u00ec e la notte del 24 agosto, il giorno successivo alla partenza di Ribbentrop per Mosca, il ministro degli esteri sovietico Molotov firm\u00f2 il trattato. Ribbentrop rientr\u00f2 in patria con un prezioso documento che consentir\u00e0 a Hitler di poter preparare con calma la guerra contro le democrazie occidentali, dopo aver temporaneamente allontanato la minaccia dell'URSS. Il 1\u00ba settembre la \"Wehrmacht\" entr\u00f2 in Polonia, dando cos\u00ec inizio alla seconda guerra mondiale.\nCon l'acuirsi del conflitto, il ruolo della diplomazia conobbe un forte declino. Il colpo di grazia alla carriera diplomatica glielo forn\u00ec proprio colui che lo aveva elevato a un rango politico cos\u00ec elevato: Adolf Hitler. Nel giugno del 1941 part\u00ec l'invasione dell'Unione Sovietica e il patto Molotov-Ribbentrop non ebbe pi\u00f9 valore: la pi\u00f9 grande vittoria diplomatica di Ribbentrop spar\u00ec per sempre. Al compimento del suo cinquantesimo compleanno i suoi pi\u00f9 stretti collaboratori gli regalarono uno scrigno con delle pietre incastonate, all'interno del quale avevano intenzione di mettere le copie degli accordi internazionali stipulati dal Ministro, ma al momento della consegna del regalo si resero conto che buona parte di quei documenti erano ormai carta straccia, perch\u00e9 erano pochissimi i patti che nel frattempo la Germania non avesse spezzato.\nIl ministro degli esteri venne messo da parte, e da quel momento la sua figura servir\u00e0 solo per apporre firme su documenti e trattati stipulati con Paesi vassalli come Bulgaria, Ungheria o Romania, che finirono per allearsi e scendere in guerra al fianco del Terzo Reich, non solo per personale convinzione ma anche per forti pressioni da parte di Berlino. Nel 1941 nacque all'interno del ministero un ufficio creato dalle SS: l\"Abteilung Deutschland\" (Ufficio Germania), divenuto poi \"Inland\" alla cui direzione Ribbentrop pose il suo amico Martin Bormann. L\"Inland\" aveva il compito di occuparsi della cosiddetta \"questione ebraica\". Proprio da questo ufficio, o meglio dalla sezione III, nacque il Piano Madagascar, ideato da Franz Rademacher per l'ipotetica deportazione degli ebrei europei nell'isola africana. Successivamente questo ufficio si preoccup\u00f2 di inviare alle ambasciate e ai consolati tedeschi le istruzioni per l'attuazione delle misure di deportazione. Il coinvolgimento di Ribbentrop nel piano di deportazione e sterminio degli ebrei fu a questo punto inequivocabile.\nLa fine del Reich, il processo di Norimberga e condanna a morte.\nCon la disfatta della Germania nazista e il suicidio di Adolf Hitler il 30 aprile 1945, Ribbentrop ricevette l'incarico dall'ammiraglio Karl D\u00f6nitz di far parte del nuovo governo della Germania, ma decise di darsi alla macchia. Il suo intento era quello di sfruttare le sue conoscenze diplomatiche per cercare di fuggire in Sud America, operazione che riuscir\u00e0 a parecchi nazisti in quel periodo cos\u00ec convulso.\nRibbentrop, per\u00f2, non riusc\u00ec a fuggire e il 14 giugno 1945, nei pressi di Amburgo, cadde nelle mani degli inglesi, dopo aver cercato di nascondere la propria identit\u00e0 con uno pseudonimo. In carcere gli venne requisita una capsula di cianuro nascosta in un dente. Fu quindi trasferito al campo Ashcan e il 10 agosto del 1945 portato assieme agli altri prigionieri a Norimberga.\nEgli fu uno dei personaggi di spicco tra gli accusati al processo di Norimberga, dove fu giudicato colpevole di tutti e quattro i capi di accusa rivoltigli: cospirazione contro la pace, atti di aggressione, crimini di guerra, crimini contro l'umanit\u00e0 e violazione della convenzione di Ginevra. Definito \"volgare assassino\" dal procuratore capo Shawcross, fu condannato a morte. La pena venne regolarmente eseguita il 16 ottobre 1946. Poich\u00e9 G\u00f6ring si era tolto la vita prima di salire sul patibolo, Ribbentrop fu il primo a venire giustiziato tramite impiccagione. Le sue ultime parole furono: \u00abDio protegga la Germania. Il mio ultimo desiderio \u00e8 che la Germania realizzi il proprio destino, e venga raggiunto un accordo fra l'est e l'ovest. Spero che vi sia la pace nel mondo\u00bb. Come tutti gli altri gerarchi giustiziati a Norimberga, dopo l'esecuzione il suo corpo fu trasportato nell'ex campo di concentramento di Dachau e l\u00ec bruciato in uno dei forni. Le sue ceneri vennero quindi gettate nel fiume Isar.\nJoachim von Ribbentrop nel test del QI, fatto dallo psicologo Gustave Gilbert sui principali accusati al processo di Norimberga, ottenne un punteggio pari a 129.\nDa alcuni fu definito: \"il boia con la feluca\", \"diplomatico senza scrupoli\".\nDa Galeazzo Ciano: \"vanitoso, frivolo e loquace\".\nBenito Mussolini disse di lui: \"Bastava guardargli la testa per capire che aveva poco cervello\".\nDa Hermann G\u00f6ring: \"primo pappagallo di Germania\", \"stupido e borioso come un pavone\", \"quel pazzo criminale\"."}
{"id": "19105", "revid": "21880", "url": "https://it.wikipedia.org/wiki?curid=19105", "title": "Crypturellus soui nigriceps", "text": ""}
{"id": "19106", "revid": "21880", "url": "https://it.wikipedia.org/wiki?curid=19106", "title": "Crypturellus soui panamensis", "text": ""}
{"id": "19109", "revid": "1632387", "url": "https://it.wikipedia.org/wiki?curid=19109", "title": "Eva Braun", "text": "Biografia.\nEva Braun nasce a Monaco di Baviera, nella Isabellastra\u00dfe 45, secondogenita del luterano Otto Wilhelm Friedrich \"Fritz\" Braun (1879-1964) e della cattolica Franziska Katharina \"Fanny\" Kronberger (1885-1976). Eva e le sue sorelle, Ilse Ruth (1909-1979) e Margarete \"Gretl\" Berta (1915-1987), vengono educate secondo la religione della madre. Dopo aver frequentato il liceo, trova un impiego come commessa nello studio del fotografo personale di Hitler, Heinrich Hoffmann. L'incontro tra la giovane ragazza e il futuro F\u00fchrer avviene nell'ottobre del 1929, ma, inizialmente, Eva non rimane particolarmente impressionata da quel signore \u00abdi una certa et\u00e0 con dei buffi baffetti\u00bb. La loro relazione diventa seria intorno al 1932: la presunta amante di Hitler, la nipote Angelika Maria \"Geli\" Raubal, figlia della sorellastra Angela Hitler, si \u00e8 suicidata l'anno precedente ed Eva incomincia a frequentare assiduamente, all'insaputa dei suoi genitori, l'appartamento dell'uomo.\nIn vista delle importanti elezioni del 1932, Hitler e il suo entourage girano la Germania in lungo e in largo, occupati con la campagna elettorale, Eva rimane sola per lungo tempo, fino a che, il 1\u00ba novembre, si spara un colpo in gola. Fortunatamente salva, il suo gesto attira per\u00f2 l'attenzione di Hitler, che aveva ancora in mente sua nipote Geli Raubal e la sua tragica fine. Il 28 maggio 1935 tenta nuovamente il suicidio, ingerendo sonniferi, ma anche stavolta riesce a salvarsi. Nell'autunno del 1935 abbandona lo studio di Hoffmann e si trasferisce in una villetta nel quartiere residenziale di Monaco, dono personale del F\u00fchrer, insieme alla sorella minore Gretl e ai suoi due scottish terrier, Negus e Stasi.\nAma trascorrere le vacanze al \"Berghof\", la residenza personale di Hitler, dove pu\u00f2 comportarsi da padrona di casa e intrattenere numerose feste per ospiti illustri. \u00c8 libera di fare ci\u00f2 che vuole, compreso bere e fumare, ma viene descritta come \u00abla donna pi\u00f9 infelice del Terzo Reich\u00bb. Il 3 giugno 1944 sua sorella Margarete \"Gretl\" Braun sposa l\"'Obergruppenf\u00fchrer\" Hermann Fegelein, che verr\u00e0 fucilato negli ultimi drammatici atti del Terzo Reich a causa delle trattative che lui e Himmler stavano attuando con gli Alleati per mezzo del conte Folke Bernadotte.\nNel febbraio 1945 Eva torna a Monaco per festeggiare con la famiglia i suoi 33 anni, ma riparte subito per Berlino, per restare accanto al compagno, in un estremo atto di coraggio ed amore. I due vengono sposati il 29 aprile da Walter Wagner, alla presenza di Joseph Goebbels e Martin Bormann. La sposa indossa un vestito nero di seta ed \u00e8 orgogliosa di poter scrivere sul documento ufficiale il nome \"Eva Hitler\". Eva Braun e Adolf Hitler si suicidano nel pomeriggio di luned\u00ec 30 aprile 1945, intorno alle 15:30. Lui si spara un colpo di pistola, mentre lei si avvelena con il cianuro. I corpi vengono bruciati e seppelliti nel giardino della Cancelleria.\nCon l'apertura, nel 1993, di alcuni archivi del disciolto KGB, i documenti concernenti la morte di Hitler hanno ufficialmente confermato la ricostruzione di Hugh Trevor-Roper, raccolta nel libro \"The Last Days of Hitler\" (\"Gli ultimi giorni di Hitler\") del 1947 e concomitante con quella sovietica. L'Armata Rossa scopre presso l'uscita di emergenza del F\u00fchrerbunker i cadaveri di Hitler, Eva Braun, il cane Blondi e il suo cucciolo. Temendo che il sito scelto per la sepoltura dei cadaveri potesse divenire centro di culto per neonazisti e fanatici, il direttore del KGB, Jurij Andropov, ordin\u00f2 la cremazione dei resti e, il 4 aprile 1970, le ceneri furono sparse nel fiume Elba.\nIl resto della famiglia Braun sopravvisse alla guerra. Suo padre Fritz mor\u00ec nel 1964, sua madre nel 1976, all'et\u00e0 di 96 anni, e la sorella maggiore Ilse si spense nel 1979. Gretl, il 5 maggio 1945, mise al mondo una bambina, che chiam\u00f2 Eva, in onore dell'amata sorella. Proprio come la zia, Eva Fegelein si tolse la vita a causa di un uomo, nel 1975. Gretl, che nel 1954 si era sposata in seconde nozze, mor\u00ec invece nel 1987.\nNell'aprile 2014 alcuni ricercatori londinesi hanno effettuato uno studio secondo il quale Eva Braun avrebbe potuto avere origini ebraiche. Analizzando i presunti capelli di Eva Braun, rinvenuti su una spazzola trovata a Berghof, la residenza bavarese del F\u00fchrer, \u00e8 stata identificata una sequenza di DNA \"fortemente associata\" agli ebrei aschenaziti. Il risultato dello studio potrebbe essere confermato definitivamente solo confrontando il profilo genetico ottenuto dai capelli con quello dei parenti di Eva Braun, che per\u00f2 non hanno intenzione di acconsentire all'esperimento."}
{"id": "19112", "revid": "1522738", "url": "https://it.wikipedia.org/wiki?curid=19112", "title": "Ho Chi Minh (citt\u00e0)", "text": "La citt\u00e0 di Ho Chi Minh (\"Th\u00e0nh ph\u1ed1 H\u1ed3 Ch\u00ed Minh\" in vietnamita), gi\u00e0 Saigon (\"S\u00e0i G\u00f2n\" in vietnamita, \"Sa\u00efgon\" in francese) \u00e8 la citt\u00e0 pi\u00f9 popolosa del Vietnam. Si trova nella parte meridionale del paese sulla sponda occidentale del fiume Saigon.\nPrima della sua annessione nel secolo XVII da parte dei vietnamiti, che la ribattezzarono Saigon, era nota come \"Prey Nokor\". Tra il 1949 e il 1955 fu la capitale dello Stato del Vietnam e tra il 1955 e il 1975 del Vietnam del Sud.\nGeografia fisica.\nLa citt\u00e0 \u00e8 situata poco a settentrione del delta del Mekong sulla riva occidentale del fiume Saigon a un'altitudine media di La distanza dalla costa del Mar Cinese Meridionale \u00e8 di circa .\nClima.\nIl periodo di maggiori precipitazioni \u00e8 tra maggio e novembre, i mesi di aprile e maggio sono quelli con le temperature medie pi\u00f9 elevate mentre i mesi pi\u00f9 freschi sono dicembre e gennaio. \nFonte dei dati: Hydro-Meteorological Service of Vietnam\nStoria.\nH\u1ed3 Ch\u00ed Minh nasce come piccolo villaggio di pescatori, era originariamente conosciuta come Prey Nokor e si trovava in una zona paludosa abitata dal popolo Khmer.\nCon lo stanziamento dei vietnamiti nel XVII secolo divenne conosciuta come S\u00e0i G\u00f2n, e molti ancora la chiamano con questo nome. Nguyen Phuc Chu, un nobile vietnamita, venne inviato a stabilire le strutture amministrative dell'area nel 1698 ed \u00e8 spesso accreditato per l'espansione di S\u00e0i G\u00f2n in un insediamento significativo. La citt\u00e0 venne anche influenzata dai francesi durante la loro occupazione coloniale del Vietnam, e diversi dei suoi edifici pi\u00f9 importanti riflettono questa influenza.\nNel 1954, i francesi vennero sconfitti dai Viet Minh comunisti nella battaglia di Dien Bien Phu e si ritirarono dal Vietnam. Non riconobbero il nuovo governo dei comunisti, diedero il loro appoggio a un governo affidato all'imperatore B\u1ea3o \u0110\u1ea1i con la creazione nel 1949 dello Stato del Vietnam che ebbe come capitale Saigon. Quando il Vietnam venne ufficialmente diviso in Vietnam del Nord (la Repubblica Democratica del Vietnam) e Vietnam del Sud (la Repubblica del Vietnam), il governo del Sud, guidato dal Presidente Ng\u00f4 \u0110\u00ecnh Di\u1ec7m, mantenne S\u00e0i G\u00f2n come capitale.\nAlla conclusione della guerra del Vietnam, nel 1975, le forze del Fronte di Liberazione Nazionale del Vietnam presero la citt\u00e0. L'evento pose fine al conflitto ed \u00e8 conosciuto anche come la \"Caduta di Saigon\". \nI comunisti vittoriosi rinominarono quindi la citt\u00e0, dedicandola al padre fondatore del Vietnam socialista Ho Chi Minh. Il precedente nome \"Saigon\" viene ancora usato ma, ufficialmente, indica solo l'odierno Distretto Uno della citt\u00e0.\nMonumenti e luoghi d'interesse.\nArchitetture religiose.\nUno degli edifici coloniali pi\u00f9 rilevanti della citt\u00e0 \u00e8 la Basilica di Notre-Dame edificata tra il 1877 e il 1883 e centro della comunit\u00e0 cattolica della citt\u00e0. Altre chiese cattoliche sono la chiesa del Sacro Cuore di Ges\u00f9 di Cholon, la pi\u00f9 antica della citt\u00e0, la chiesa di San Giuseppe, la chiesa di San Filippo, la chiesa di San Francesco Saverio, la chiesa del Sacro Cuore di Ges\u00f9 di Tan Dinh e la chiesa di Santa Giovanna d'Arco.\nLa pi\u00f9 caratteristica pagoda della citt\u00e0 \u00e8 la pagoda dell'imperatore di giada costruita nel 1909 dalla comunit\u00e0 cantonese e situata nel Distretto n. 1. \nAlla divinit\u00e0 cinese Mazu \u00e8 dedicato il tempio Thien-Hau risalente al 1760.\nLa pi\u00f9 grande pagoda della citt\u00e0 \u00e8 quella di X\u00e1 L\u1ee3i sede centrale del buddismo in Vietnam.\nArchitetture civili.\nA Ho Chi Minh si trova l'edificio pi\u00f9 elevato del Vietnam, il grattacielo Landmark 81 (), il secondo edificio pi\u00f9 elevato \u00e8 la Bitexco Financial Tower.\nArchitetture militari.\nNel distretto rurale di C\u1ee7 Chi si trova il sistema dei tunnel di Cu Chi.\nSociet\u00e0.\nEvoluzione demografica.\nH\u1ed3 Ch\u00ed Minh aveva nel 2014 circa 8 milioni di abitanti ed \u00e8 la citt\u00e0 pi\u00f9 popolosa del Vietnam. \u00c8 anche la pi\u00f9 popolosa tra le unit\u00e0 amministrative di livello provinciale. Si ritiene che entro il 2025 avr\u00e0 superato i 13,9 milioni di abitanti. Dal punto di vista etnico, la maggioranza della popolazione \u00e8 vietnamita (\"Kinh\") o Hoa (cinesi d'oltremare), anche se membri di altre minoranze etniche si sono trasferiti in citt\u00e0.\nCultura.\nIstruzione.\nUniversit\u00e0.\nLa citt\u00e0 di Ho Chi Minh ospita oltre 80 universit\u00e0 per un totale di oltre studenti. Le universit\u00e0 principali sono l'Universit\u00e0 nazionale di Ho Chi Minh con studenti divisi in sei sedi, il Politecnico di Ho Chi Minh con circa studenti.\nGeografia antropica.\nSuddivisioni amministrative.\nH\u1ed3 Ch\u00ed Minh \u00e8 una municipalit\u00e0, ma \u00e8 anche una suddivisione amministrativa statale di secondo livello, al pari delle province del Vietnam. Come tale, ha una struttura politica simile alle province, con un Consiglio del Popolo e un Comitato del Popolo, che ne costituiscono le principali entit\u00e0 amministrative.\nLa municipalit\u00e0 \u00e8 divisa in 19 distretti urbani (\"Qu\u1eadn\") e cinque distretti rurali (\"Huy\u1ec7n\").\nI distretti rurali, pur essendo compresi nei confini ufficiali della municipalit\u00e0, si trovano nei sobborghi e comprendono le aree agricole intorno alla citt\u00e0, sono chiamati:\nI restanti diciannove distretti si trovano all'interno del centro abitato. Solo sette di questi, quelli pi\u00f9 periferici, hanno un nome (T\u00e2n B\u00ecnh, B\u00ecnh Th\u1ea1nh, Ph\u00fa Nhu\u1eadn, Th\u1ee7 \u0110\u1ee9c, G\u00f2 V\u1ea5p, B\u00ecnh T\u00e2n e T\u00e2n Ph\u00fa), mentre quelli situati nelle aree pi\u00f9 centrali della citt\u00e0 sono semplicemente numerati da uno a dodici.\nInfrastrutture e trasporti.\nL'Aeroporto Internazionale Tan Son Nhat \u00e8 uno dei due \"hub\" aeroportuali vietnamiti. Il traffico di oltre 35 milioni di passeggeri all'anno ne fa il primo scalo vietnamita per passeggeri complessivi.\nAmministrazione.\nGemellaggi.\nHo Chi Minh \u00e8 gemellata con:"}
{"id": "19115", "revid": "436907", "url": "https://it.wikipedia.org/wiki?curid=19115", "title": "Saigon (disambigua)", "text": ""}
{"id": "19116", "revid": "30610", "url": "https://it.wikipedia.org/wiki?curid=19116", "title": "Lista delle micronazioni", "text": "Questa \u00e8 la lista delle micronazioni pi\u00f9 note, o che hanno contribuito alla risonanza mediatica del fenomeno; per una lista pi\u00f9 aggiornata e completa, si pu\u00f2 vedere la (il numero delle micronazioni tende a variare nel tempo).\nMentre un microstato \u00e8 uno stato reale a tutti gli effetti, una micronazione \u00e8 un fenomeno effimero che ne imita esteriormente alcuni aspetti formali. L'inconsistenza e il carattere velleitario (spesso apertamente ludico) distingue nettamente queste iniziative da ben pi\u00f9 concreti tentativi di secessione o di autodeterminazione.\nLa suddivisione \u00e8 quella utilizzata nell'articolo principale.\nRicostruzioni storiche.\nIn questa categoria figurano molte micronazioni simili alle precedenti, ma con la caratteristica di voler ripetere le strutture politiche di nazioni ormai scomparse e ricreare il passato.\n\"Ludo nazioni\".\nSi tratta delle micronazioni pi\u00f9 comuni. Generalmente esistono solo \"per divertimento\", hanno pochi membri, sono di natura molto effimera e non superano i mesi di vita, anche se ci sono casi eccezionali. Di solito servono solo a fornire ai propri fondatori i simboli statali, i titoli, gli onori e simboli araldici derivati dalla tradizione feudale europea. In genere conducono \"guerre\" e \"attivit\u00e0 diplomatiche\" con altre micronazioni e dichiarano di essere collocate in continenti e pianeti fantasiosi.\nRepliche di opere letterarie o cinematografiche.\nQueste nazioni sono generalmente il prodotto di gruppi musicali, scrittori, o cineasti, e talvolta hanno un seguito su Internet. Sono le uniche micronazioni che possono diventare famose senza nemmeno provarci.\nVeicoli di propaganda o protesta sociale.\nQueste nazioni sono classificati come veicoli di propaganda e protesta sociale, ma a volte si trasformano in organismi di pubbliche relazioni ovvero di interesse sociale per l'umanit\u00e0.\nMicronazioni con motivazione fraudolenta.\n\u00c8 il caso di micronazioni usate per coprire esercizi commerciali abusivi o interamente fraudolenti.\nAnomalie storiche e aspiranti Stati.\nUn piccolo numero di micronazioni hanno l'unico fine apparente di affermarsi come Stati sovrani. Molte di esse sono basate su anomalie storiche o su eccentriche interpretazioni di leggi. Sono micronazioni collocate in territori spesso limitati (e talvolta contesi) e sono tollerati o ignorati dalle nazioni da cui pretenderebbero una secessione.\nProgetti di nuove nazioni.\nIl progetto di nuove nazioni sono focalizzati a fondare completamente delle nuove nazioni in senso reale. Tipicamente hanno l'obiettivo di creare isole artificiali (alcune realmente costruite)."}
{"id": "19117", "revid": "6923", "url": "https://it.wikipedia.org/wiki?curid=19117", "title": "Citt\u00e0 di Ho Chi Minh", "text": ""}
{"id": "19118", "revid": "772602", "url": "https://it.wikipedia.org/wiki?curid=19118", "title": "Micronazioni", "text": ""}
{"id": "19119", "revid": "793215", "url": "https://it.wikipedia.org/wiki?curid=19119", "title": "Battaglia di Dien Bien Phu", "text": "La battaglia di \u00d0i\u1ec7n Bi\u00ean Ph\u1ee7 (in francese: \"Bataille de Di\u00ean Bi\u00ean Phu\"; in vietnamita: \"Chi\u1ebfn d\u1ecbch \u0110i\u1ec7n Bi\u00ean Ph\u1ee7\") fu combattuta fra il 13 marzo 1954 e il 7 maggio 1954 dalle truppe francesi del Corpo di spedizione francese in Estremo Oriente (\"Corps exp\u00e9ditionnaire fran\u00e7ais en Extr\u00eame-Orient\") e le truppe nazionaliste vietnamite del Vi\u1ec7t Minh (abbreviazione di Vi\u1ec7t Nam \u0110\u1ed9c l\u1eadp \u0110\u1ed3ng minh H\u1ed9i - Lega per l'Indipendenza del Vietnam) nei dintorni del villaggio di \u00d0i\u1ec7n Bi\u00ean Ph\u1ee7, nel nord-ovest del Vietnam.\nFu la battaglia decisiva della guerra d'Indocina e termin\u00f2 con la vittoria totale del Vi\u1ec7t Minh guidato da V\u00f5 Nguy\u00ean Gi\u00e1p e la resa delle forze francesi accerchiate nella vallata di \u00d0i\u1ec7n Bi\u00ean Ph\u1ee7. L'esito della battaglia influenz\u00f2 l'andamento dei negoziati fra le due parti in lotta in corso alla conferenza di Ginevra, portando alla fine della guerra e alla firma degli accordi di pace conclusi il 21 luglio 1954, in base ai quali la Francia dovette accettare di ritirare le proprie truppe dall'intera Indocina francese, mentre il Vietnam venne diviso temporaneamente in due parti lungo il 17\u00ba parallelo.\nLa battaglia di \u00d0i\u1ec7n Bi\u00ean Ph\u1ee7, che ebbe vasta risonanza in tutto il mondo, determin\u00f2 la fine del dominio francese in Indocina e assunse una grande importanza storica simboleggiando la sconfitta irreversibile del colonialismo occidentale nel Terzo mondo.\nSituazione strategica in Indocina.\nDopo il successo a Hoa Binh, il comandante in capo delle forze Viet Minh, V\u00f5 Nguy\u00ean Gi\u00e1p, intendeva espandere la sua azione e sferrare una grande offensiva in Laos, dove riteneva di poter sfruttare l'appoggio delle trib\u00f9 montane per mettere in difficolt\u00e0 i francesi, che schieravano sul territorio laotiano solo guarnigioni isolate nei centri principali e non disponevano di solide linee di rifornimento e comunicazione. Nell'ottobre 1952 Gi\u00e1p inizi\u00f2 a muovere una parte delle sue forze verso il Laos: due divisioni vietminh, la 308\u00aa Divisione e la 316\u00aa Divisione, occuparono un piccolo villaggio al confine con il Vietnam abitato dalla minoranza etnica dei T'ai e noto con il nome di Muong Thanh o di \u00d0i\u1ec7n Bi\u00ean Ph\u1ee7.\nNell'aprile 1953 i vietminh entrarono in Laos per stabilire il collegamento con i guerriglieri comunisti del Pathet Lao e raggiungere la regione delle coltivazioni dell'oppio. L'alto comando francese, tuttavia, aveva gi\u00e0 rafforzato una serie di guarnigioni fortificate nelle aree strategiche pi\u00f9 importanti; dopo aver respinto con dure perdite nel novembre-dicembre 1952 gli attacchi vietminh contro la posizione di confine di Na San, i francesi erano solidamente schierati a Luang Prabang, nella Piana delle giare e a Lai Chau e sbarravano le principali linee di comunicazione nel Laos. Giap quindi fece avanzare le sue truppe vicino alla Piana delle giare e raggiunse Luang Prabang senza per\u00f2 tentare un attacco; temendo di rimanere bloccato nella regione con l'arrivo delle piogge monsoniche, ordin\u00f2 ben presto di ripiegare e i vietminh abbandonarono le posizioni conquistate, compresa Dien Bien Phu.\nNel maggio 1953 giunse in Indocina il nuovo comandante in capo francese del corpo di spedizione, il generale Henri Navarre, veterano delle guerre mondiali preparato ed esperto, dal carattere solitario e austero, propenso a mostrare ottimismo sull'esito finale del conflitto in corso. Espresse subito fiducia e afferm\u00f2 in pubblico: \u00abVediamo chiaramente la vittoria come la luce alla fine di un tunnel\u00bb. Il generale, inoltre, appena arrivato, si rec\u00f2 ad ispezionare il campo trincerato di Na San, che aveva resistito con tenacia e con successo agli attacchi Viet Minh; sembr\u00f2 ben impressionato dalla capacit\u00e0 difensiva della posizione e apprezz\u00f2 la solidit\u00e0 e l'efficienza della guarnigione.\nIn realt\u00e0, fin dal 24 aprile 1953 il governo francese aveva inviato una direttiva fondamentale al predecessore del generale Navarre, il generale Raoul Salan, avvertendolo di evitare rischiose manovre che avrebbero potuto mettere \"in pericolo la sicurezza del corpo di spedizione\". Sembra che il generale Navarre non avesse ricevuto istruzioni in merito dal capo del governo francese Ren\u00e9 Mayer al momento della sua partenza per l'Indocina e che Salan non avesse mostrato la direttiva ricevuta n\u00e9 messo in guardia il suo successore designato. Navarre, quindi, non fu avvertito della volont\u00e0 politica di evitare nuove audaci operazioni come quella di Na San n\u00e9 consigliato di rinunciare a costituire un altro campo trincerato isolato.\nIl nuovo comandante in capo francese riteneva fondamentale rinsaldare il morale del suo esercito organizzando operazioni aggressive; durante un incontro a Parigi il 16 giugno 1953 ritenne di aver ottenuto il consenso per i suoi piani dall'autorit\u00e0 politica, che peraltro non manc\u00f2 di evidenziare come non fosse possibile fornire rinforzi per l'Indocina e come fosse necessario iniziare negoziati per trovare \"una via d'uscita onorevole\". In questa occasione si parl\u00f2 anche dell'esigenza di difendere il Laos; i progetti esposti dal generale Navarre di occupare \u00d0i\u1ec7n Bi\u00ean Ph\u1ee7, tuttavia, incontrarono lo scetticismo del generale d'aviazione Corniglion-Molinier, il quale sostenne che la cittadina era troppo isolata. Nonostante queste critiche, il 25 luglio 1953 Navarre diede i primi ordini formali per studiare un piano di attacco a \u00d0i\u1ec7n Bi\u00ean Ph\u1ee7. I progetti francesi connessi con l'occupazione della localit\u00e0, in realt\u00e0, erano stati preparati fin dal 1952 su impulso del generale Salan, secondo lo schema che sembrava avere avuto successo a Na San.\nNell'agosto 1953 i francesi evacuarono per via aerea con pieno successo la base di Na San concludendo un ciclo di operazioni apparentemente favorevole, ma in ottobre il generale Giap riprese le operazioni nel nord-ovest e, dopo aver rinunciato ad attacchi nella regione del delta del Fiume Rosso, invi\u00f2 la 316\u00aa Divisione vietminh verso Lai Chau. Questo movimento allarm\u00f2 i comandanti francesi; il Laos, con il quale era stato concluso il 22 ottobre 1953 a Parigi un accordo difensivo, sembr\u00f2 nuovamente minacciato e Navarre sollecit\u00f2 il generale Ren\u00e9 Cogny, responsabile delle operazioni francesi nel Tonchino, a sviluppare in tempi brevi i piani di azione contro Dien Bien Phu.\nIl progetto per impossessarsi di \u00d0i\u1ec7n Bi\u00ean Ph\u1ee7, in codice operazione Castore, presentava alcuni vantaggi strategici: l'occupazione della localit\u00e0, situata in un'ampia vallata pianeggiante tra le colline del Tai Shan, avrebbe sbarrato la pi\u00f9 importante via di comunicazione verso il Laos e isolato le unit\u00e0 vietminh localizzate nella regione di Luang Prabang. Avrebbe inoltre consolidato la resistenza dei partigiani Tai alleati ai francesi e disorientato le forze vietminh, consentendo contemporaneamente al comando del generale Navarre di evacuare in sicurezza la base di Lai Chau con la cosiddetta operazione Pollux. Le unit\u00e0 aviotrasportate a \u00d0i\u1ec7n Bi\u00ean Ph\u1ee7 inoltre avrebbero potuto unirsi ai partigiani Tai ed effettuare, partendo dalla base nella valle, una serie di operazioni tattiche nell'area circostante, minacciando le retrovie nemiche.\nAll'inizio del mese di novembre 1953 l'alto comando francese in Indocina prese infine le decisioni definitive; Navarre, convinto dell'opportunit\u00e0 dell'operazione su \u00d0i\u1ec7n Bi\u00ean Ph\u1ee7, sollecit\u00f2 la collaborazione di Cogny, che, pur essendo dubbioso, fin\u00ec per obbedire disciplinatamente agli ordini. L'11 novembre il colonnello Nicot, comandante delle forze aeree francesi nel teatro indocinese, comunic\u00f2 in un documento scritto che riteneva di non essere in grado di assicurare il rifornimento per via aerea di un'eventuale guarnigione isolata a \u00d0i\u1ec7n Bi\u00ean Ph\u1ee7. Il generale Cogny in un primo tempo sembr\u00f2 impressionato dalle critiche del colonnello Nicot, ma alla fine, di fronte alla sicurezza di Navarre, prefer\u00ec continuare i preparativi dell'operazione Castore e non si dimise.\nAlcune concentrazioni vietminh erano sul lato opposto della valle, rifornite attraverso strade che sarebbero state tagliate. Queste forze sarebbero state costrette a spostarsi a est, su terreni pi\u00f9 aspri, o a tentare di aprirsi le strade con un attacco alla base stessa. I francesi speravano nella seconda ipotesi. Inoltre lo stesso terreno avrebbe impedito il movimento nell'area dell'artiglieria Vi\u1ec7t Minh, fornita dai cinesi.\nD'altra parte, \u00d0i\u1ec7n Bi\u00ean Ph\u1ee7 era abbastanza lontana da Hanoi e, se fosse scoppiata una grande battaglia, le unit\u00e0 di trasporto aereo francesi avrebbero avuto serie difficolt\u00e0 a soddisfare le richieste. Anche se ritenevano che sarebbero appena stati in grado di far funzionare la cosa, nessun passo fu intrapreso per migliorare questa parte vitale dell'operazione.\nOperazione Castore.\nAlla fine del 1953, mentre entrambe le parti si preparavano per i colloqui di pace, i francesi decisero di rafforzare la loro mano al tavolo delle trattative con una grande vittoria, e iniziarono il processo per prendere \u00d0i\u1ec7n Bi\u00ean Ph\u1ee7.\nLe operazioni a \u00d0i\u1ec7n Bi\u00ean Ph\u1ee7 iniziarono il mattino del 20 novembre 1953, quando l'operazione Castore in tre giorni paracadut\u00f2 nella vallata 3.000 uomini. Nelle settimane successive questa forza crebbe fino a 10.814 uomini. Si trattava di una forza mista, il cosiddetto \"Groupement Op\u00e9rationnel du Nord-Ovest\" (in sigla: GONO) che, al comando del brillante ed eccentrico colonnello Christian de Castries, era costituita da 2 battaglioni di T'ai, da tre battaglioni di \"tirailleurs\" algerini, da uno marocchino e da quattro battaglioni francesi tra paracadutisti e Legione straniera.\nQueste truppe iniziarono a costruire nella valle una grande base aerea con due piste di decollo, mentre altre occuparono le otto colline che circondavano la valle, fortificandole. Ad ognuna delle colline fu dato un nome di una prostituta, in onore \u2013 si dice \u2013 dei successi come \"tombeur de femmes\" del comandante della piazzaforte, il colonnello (ed in seguito generale) De Castries. All'inizio del 1954 le truppe erano aumentate a 13.000, con diverse unit\u00e0 di artiglieria e alcuni carri leggeri (10 M24).\nI Vi\u1ec7t Minh erano troppo sparsi per interferire con questi preparativi e ci fu qualche preoccupazione che stessero per ignorare la base e muoversi verso est.\nLe cose cambiarono ai primi di marzo del 1954, quando divenne chiaro che un crescente numero di Vi\u1ec7t Minh si stava concentrando nell'area. Fu allora che cominciarono a manifestarsi le prime divergenze tra il generale di divisione Ren\u00e9 Cogny e il suo diretto superiore, il generale Navarre, comandante delle truppe francesi stanziate in Indocina.\nIl primo, convinto che la base di \u00d0i\u1ec7n Bi\u00ean Ph\u1ee7 Phu potesse rappresentare solo un valido \"punto d'appoggio\" per pattugliamenti su larga scala da effettuare nella zona, insisteva affinch\u00e9 le truppe francesi appena paracadutate fossero impegnate fuori dal perimetro della fortificazione, per sloggiare i vietminh dalle colline sovrastanti il campo d'aviazione. Henri Navarre, al contrario, era fermamente convinto della necessit\u00e0 di trasformare l'avamposto di \u00d0i\u1ec7n Bi\u00ean Ph\u1ee7 in un'autentica fortezza, in grado di resistere a un assedio protratto, da sfruttare solo in seguito come perno di manovra. Il suo collega sosteneva per\u00f2 che tutto questo sarebbe stato impossibile senza aver prima consolidato le posizioni sulle colline; e i fatti successivi gli avrebbero dato ragione.\nLa soluzione adottata alla fine fu un compromesso: met\u00e0 della guarnigione sarebbe stata impiegata in azioni di guerra fuori dalle mura, per setacciare e occupare le colline pi\u00f9 basse, mentre l'altra met\u00e0 sarebbe rimasta all'interno con il compito di rafforzare le difese, impiantando una rete di bunker, scavando profonde trincee sui fianchi dei pendii ed estendendo la zona fortificata di diverse centinaia di metri.\nAl riparo delle loro casematte, i francesi si sentivano al sicuro. Ma con gli effettivi ridotti della met\u00e0, chi avrebbe provveduto alla difesa del campo d'aviazione? Inoltre gli 80 C-47 disponibili potevano trasportare solo 150 tonnellate di materiale al giorno, mentre per completare le opere di difesa ne sarebbero occorse almeno 30.000.\nGran parte della responsabilit\u00e0 del disastro va dunque attribuita a questa divergenza di opinioni e ai problemi logistici a essa connessi.\nLa battaglia.\nGli attacchi iniziali del Vi\u1ec7t Minh.\nLa battaglia ebbe inizio poco dopo le ore 17 del 13 marzo 1954 quando, con grande sorpresa dei francesi, i vietminh iniziarono un massiccio sbarramento di artiglieria. I difensori di \u00d0i\u1ec7n Bi\u00ean Ph\u1ee7, nonostante fossero in attesa da giorni dell'attacco nemico, furono colti di sorpresa dalla violenza del bombardamento e si precipitarono all'aperto cercando di raggiungere le postazioni di combattimento, mentre le bombe di mortaio e i proiettili dei cannoni da 105\u00a0mm cadevano con precisione sulla pista d'atterraggio, incendiando i depositi e gli aerei a terra. Il fuoco dell'artiglieria vietnamita si rivel\u00f2 subito potente ed efficace: molte postazioni furono colpite e subito i francesi subirono perdite tra soldati e ufficiali, caddero tra gli altri il tenente colonnello Gaucher, comandante della 13\u00aa brigata della Legione straniera, e il maggiore P\u00e9gaux.\nMentre l'artiglieria vietnamita continuava il suo sbarramento, la fanteria della 312\u00aa Divisione sferr\u00f2 subito l'attacco alla postazione \"Beatrice\", che, isolata a nord-est di \u00d0i\u1ec7n Bi\u00ean Ph\u1ee7, era particolarmente vulnerabile. I vietminh avevano raggiunto di nascosto nei giorni precedenti posizioni ravvicinate alle prime linee francesi e l'assalto, condotto da sei battaglioni, si rivel\u00f2 subito incontrollabile. I gruppi d'avanguardia si sacrificarono per aprire varchi nelle difesa con lunghi tubi di bamb\u00f9 riempiti di esplosivo e le ondate della fanteria vietnamita riuscirono rapidamente a penetrare in pi\u00f9 punti dentro \"Beatrice\". I vietminh attaccarono da nord-ovest, nord e nord-est, episodi di eroismo individuale permisero di schiacciare i nidi di resistenza francesi e gi\u00e0 alle ore 20 due capisaldi della postazione \"Beatrice\" caddero in mano della 312\u00aa Divisione.\nIl colonnello de Castries e i comandanti delle riserve, il tenente colonnello Langlais e il maggiore S\u00e9guin-Pazzis, contavano di organizzare un contrattacco e portare soccorso ai soldati del III battaglione della 13\u00aa brigata della Legione straniera, che difendevano ancora una parte di \"Beatrice\", ma la situazione della postazione divenne catastrofica in brevissimo tempo. Alle ore 23 i vietminh ripresero gli assalti e la posizione venne totalmente conquistata alle ore 00.15 del 14 marzo 1954, il soldato Nguyen Hum Oanh, innalz\u00f2 la bandiera vietminh, rossa con la stella d'oro, su \"Beatrice\", mentre altri reparti vietnamiti proseguirono nella notte e si avvicinarono alla postazione \"Dominique\", dove iniziarono subito a scavare trincee.\nAl mattino del 14 marzo 1954 venne concordata tra le due parti una breve tregua per facilitare il recupero e la cura dei feriti, ma la battaglia riprese alle ore 17.30 quando l'artiglieria vietminh inizi\u00f2 un nuovo bombardamento distruttivo, che provoc\u00f2 di nuovo notevoli danni alle precarie fortificazioni francesi. Alle ore 20 i reparti d'assalto della 308\u00aa Divisione sferrarono l'attacco alla postazione \"Gabrielle\", difesa, al comando del maggiore Mecquenem e del maggiore Kah, da un battaglione del 7\u00ba reggimento fucilieri algerini. I vietminh avanzarono fino alla cima della postazione nonostante l'accanita resistenza; alle ore 22 l'assalto sembr\u00f2 finalmente bloccato, ma un nuovo attacco ebbe inizio nella notte, alle ore 03.30 del 15 marzo 1954, e i difensori non furono pi\u00f9 in grado di resistere. I comandanti Mecquenem e Kah erano entrambi gravemente feriti; i superstiti iniziarono a ripiegare verso sud, sperando nell'arrivo di rinforzi.\nIl contrattacco francese venne effettivamente sferrato alle ore 05.30 del 16 marzo da deboli reparti del 1\u00ba battaglione straniero paracadutisti e del 5\u00ba battaglione paracadutisti vietnamiti al comando del maggiore Seguin-Pazzis, ma non pot\u00e9 ristabilire la situazione; le truppe di rinforzo raggiunsero solo le pendici meridionali di \"Gabrielle\", che era ormai saldamente in possesso dei vietminh, mentre gli algerini avevano gi\u00e0 ceduto tutte le posizioni. Il maggiore Mecquenem venne catturato e solo 170 algerini rientrarono nelle linee francesi. Vennero costituite posizioni difensive a sud della postazione. La perdita inattesa e subitanea di \"Beatrice\" e \"Gabrielle\" provoc\u00f2 un crollo del morale della guarnigione; il 16 marzo 1953 si verificarono defezioni tra i reparti del 3\u00ba battaglione T'ai schierato nella postazione \"Anne-Marie\"; i soldati, demoralizzati dal fuoco dell'artiglieria, abbandonarono la posizione e si dispersero; anche \"Anne-Marie\" venne facilmente occupata dai vietminh. Nella notte del 14-15 marzo 1954 si era gi\u00e0 suicidato il colonnello Charles Piroth, comandante dell'artiglieria francese a \u00d0i\u1ec7n Bi\u00ean Ph\u1ee7, completamente sconvolto dall'efficacia dell'artiglieria nemica e dalla incapacit\u00e0 di controbatterla con i suoi cannoni, nonostante le ottimistiche assicurazioni ripetute per mesi prima dell'attacco.\nL'andamento rapidamente disastroso della battaglia a \u00d0i\u1ec7n Bi\u00ean Ph\u1ee7 aveva provocato lo sbalordimento e la demoralizzazione anche nei centri di comando francesi di Hanoi e Saigon; il completo fallimento dell'artiglieria e la debolezza delle forze aeree francesi, rese inefficaci dal tiro contraereo dei vietminh e dalle difficolt\u00e0 del clima nebbioso e piovoso, rendevano la sconfitta quasi inevitabile. Il generale Cagny e i suoi ufficiali, estremamente pessimisti, comunicarono al generale Navarre che era \"ragionevole cominciare a prendere in considerazione ipotesi catastrofiche\". Anche Navarre riteneva la \"battaglia persa\", ma egli, convinto che la sconfitta che si profilava fosse responsabilit\u00e0 del potere politico in Francia e dell'aiuto cinese ai vietminh, non considerava decisiva la battaglia a \u00d0i\u1ec7n Bi\u00ean Ph\u1ee7 e continuava a sperare in un grande successo della operazione Atlante in corso nell'Annam centrale.\nI francesi risposero agli attacchi vietminh paracadutando dei rinforzi (fra i quali il 6\u00ba battaglione paracadutisti coloniali, giunto a dare il cambio allo stremato 3\u00ba battaglione T'ai, che aveva deciso di non combattere pi\u00f9), ma questi vennero bersagliati dai cannoni della contraerea, un'altra sorpresa che i vietminh avevano in serbo per loro. Considerando il bisogno vitale di rifornimenti aerei, questo era uno sviluppo problematico. I francesi iniziarono anche a usare i loro caccia-bombardieri contro l'artiglieria vietnamita, ma non giunsero mai abbastanza vicini da ottenere degli effetti consistenti, considerando quanto bene quest'ultima era stata nascosta. Si risolsero pertanto a ordinare ai piloti dei C-47 e dei C-119 di lanciare i loro carichi da 2000\u00a0m anzich\u00e9 da 600\u00a0m.\nL'assedio.\nGi\u00e1p, intanto, stava raccogliendo nuove riserve per l'assedio. A fine marzo disponeva ormai di una massa d'urto di 28 battaglioni, per un totale di tre divisioni, con un grosso parco d'artiglieria concentrato sulle colline attorno a \u00d0i\u1ec7n Bi\u00ean Ph\u1ee7. Avrebbe potuto lanciare tutti i suoi battaglioni contemporaneamente contro le difese di \u00d0i\u1ec7n Bi\u00ean Ph\u1ee7 e schiacciare la sua guarnigione grazie al semplice peso del numero, investendola con un unico attacco diretto, ma scelse invece di adottare la tattica del lento strangolamento, tagliandole i rifornimenti e sottoponendola all'azione prolungata delle batterie situate sulle montagne.\nConsapevoli dell'importanza dei rifornimenti aerei, i vietminh passarono cos\u00ec dai costosi assalti all'assedio, martellando di bombe le retrovie e i campi aerei fino a quando questi non vennero messi completamente fuori uso. In aggiunta iniziarono a scavare trincee e camminamenti verso il centro del campo, per portarsi via via sempre pi\u00f9 vicini all'obbiettivo. La prima pista di decollo cadde dopo un'avanzata di cinque giorni, dal 18 al 23 marzo. L'ultimo aereo atterr\u00f2 il 28 marzo sulla seconda pista, ma venne distrutto mentre eseguiva la manovra. I francesi risposero con un'offensiva il 28, attaccando le postazioni anti-aeree, con una brillante operazione architettata in sei ore dal tenente colonnello Bigeard e che vide le migliori truppe paracadutiste francesi tenere testa, attaccare e respingere un nemico dieci volte superiore. Il 31 marzo ripresero due delle fortificazioni sulle colline, ma dovettero in seguito abbandonarle a causa della mancanza di rinforzi.\nA met\u00e0 aprile la guarnigione era formata dai resti di cinque battaglioni di paracadutisti, quattro dei quali notevolmente sotto organico, pi\u00f9 quattro indeboliti della Legione (1 paracadutisti il 1\u00b0 REP, a questo si aggiunger\u00e0 in seguito anche il 2\u00b0 REP), oltre ai resti di alcuni battaglioni algerini e marocchini. Con i rifornimenti che giungevano solo con lanci paracadutati, il flusso inizi\u00f2 ad affievolirsi. Una buona parte degli approvvigionamenti atterrava in territorio controllato dai vietminh, fornendo loro del materiale di cui avevano bisogno. A questo punto i vietnamiti avevano essenzialmente vinto la battaglia, e si riferirono alla fase restante come al \"far sanguinare lentamente l'elefante morente\", anche perch\u00e9 attacchi frontali avevano avuto come unico risultato quello di infrangersi contro la fanatica resistenza dei difensori. L'area sotto controllo francese veniva restringendosi ogni giorno di pi\u00f9, le due unit\u00e0 chirurgiche presenti all'interno della base lavoravano giorno e notte per alleviare le sofferenze ai feriti, le riserve di acqua e medicine erano agli sgoccioli e persino le munizioni scarseggiavano, al punto che diverse sezioni di mitraglieri ricevettero l'ordine di sparare soltanto brevi raffiche per tenere a bada il nemico.\nFu in questo periodo che si form\u00f2 quella che in seguito venne definita dai detrattori la \"mafia paracadutista\", il colonnello Langlais - capo delle truppe paracadutiste - appoggiato dai comandanti di battaglione di tali unit\u00e0 (Bigeard, Botella, Tourret, Seguin Pazzis, Brechignac), prese direttamente le redini delle operazioni con il comandante ufficiale De Castries, che manteneva un profilo di pura forma. Da quel momento in poi i ruoli di comando venivano affidati non pi\u00f9 in base al grado o all'anzianit\u00e0, ma unicamente al valore personale del singolo ufficiale. Durante l'ultima settimana di aprile, arrivarono gli annuali monsoni, riducendo ulteriormente l'efficacia del supporto aereo che poteva venire fornito agli assediati e portando anche diverse malattie come il piede da trincea e una brutta forma di dissenteria. Le trincee allagate divennero pericolose e i bunker collassarono.\nFu cos\u00ec che, nelle ultime settimane di battaglia, entrambi i contendenti si ritrovarono a mollo nell'acqua putrida, con le latrine allagate e i pezzi del parapetto che cedevano trasformati in fango liquido. In questa poltiglia i soldati sguazzavano e consumavano il pasto, il pi\u00f9 delle volte freddo, sempre piegati in due per non offrire bersaglio ai cecchini nemici e sempre sotto il fuoco delle granate.\nL'assalto finale.\nLa battaglia di \u00d0i\u1ec7n Bi\u00ean Ph\u1ee7 aveva ormai assunto tutti i connotati di una battaglia di logoramento, costosa in termini di mezzi e vite sciupate anche agli occhi dell'opinione pubblica internazionale e per di pi\u00f9 insensata, dal momento che la sconfitta dell'esercito francese, bench\u00e9 i suoi comandanti non fossero disposti ad ammetterlo, era solo una questione di giorni.\nGli ultimi rimpiazzi, 4.306 soldati, vennero paracadutati tra il 14 marzo e il 6 maggio e non riuscirono nemmeno a compensare le perdite sofferte in quel periodo, che ammontavano a 5.500. A quel punto, gli uomini ancora in grado di reggersi in piedi erano meno di un migliaio.\nI francesi videro che la sconfitta era imminente, ma cercarono di resistere fino agli incontri di pace di Ginevra, che ebbero luogo il 26 aprile. L'ultima offensiva francese si svolse il 4 maggio, ma fu inefficace. I Vi\u1ec7t Minh iniziarono quindi a martellare il forte con dei razzi russi appena acquisiti. La caduta finale prese altri due giorni, durante i quali i francesi combatterono, ma vennero infine travolti da un massiccio assalto frontale. La 308\u00aa Divisione vietminh attacc\u00f2 da ovest, mentre la 312\u00aa Divisione attacc\u00f2 da est e una parte della 316\u00aa Divisione prese parte all'offensiva avanzando da sud; gli ultimi capisaldi francesi, \"Huguette\", \"Dominique\", \"Claudine\" ed \"Elaine\", caddero entro il 7 maggio 1954.\nAlle ore 17 sul quartier generale del colonnello de Castries venne issata una grande bandiera bianca; poco dopo, tuttavia, il generale Cogny chiam\u00f2 da Hanoi il comandante di \u00d0i\u1ec7n Bi\u00ean Ph\u1ee7 e, adducendo l'esigenza di concludere degnamente una valorosa resistenza ed evitare una umiliante capitolazione formale, sottoline\u00f2 in termini molto espliciti che doveva essere evitata una resa ufficiale. La bandiera bianca venne quindi rapidamente rimossa dal quartier generale.\nIl posto di comando del colonnello de Castries venne attaccato alle ore 17.30 del 7 maggio dalla squadra d'assalto guidata dal capitano Ta Quang Luat e dai capisezione Chu Ta The e Van. Non \u00e8 chiaro se la bandiera rossa con la stella d'oro del vietminh venne effettivamente innalzata in quel momento dalla squadra guidata dal caposezione Chu Ta The, che si era portata sul tetto del posto di comando, o se quell'evento storico venne ricreato in un secondo momento a scopi propagandistici. Alcune testimonianze francesi parlano solo di aver visto la bandiera bianca issata sul posto di comando del colonnello de Castries. Secondo altre fonti la bandiera rossa del Vi\u1ec7t Minh venne effettivamente innalzata da Chu Ta The e due altri soldati alle ore 17.40; la scena poi sarebbe stata ripetuta alcuni giorni pi\u00f9 tardi per il famoso operatore cinematografico sovietico Roman Karmen, che poi produsse un filmato che venne diffuso in tutto il mondo.\nIl colonnello de Castries venne catturato dai vietnamiti al suo posto di comando; il capitano Ta Quang Luat disse al comandante nemico, che chiedeva di essere autorizzato ad ordinare alle sue truppe di cessare il combattimento, che \"\u00e8 inutile. Hanno gi\u00e0 smesso senza il vostro ordine. Noi abbiamo vinto\". De Castries sembr\u00f2 temere di essere fucilato sommariamente, ma venne risparmiato e trasferito subito al servizio informazioni; caddero prigionieri anche i tenenti colonnelli Langlais e Bigeard.\nNel piovoso pomeriggio di quello stesso 7 maggio, Gi\u00e1p venne informato che i francesi avrebbero cessato il fuoco per le ore 17:30.\nL'ultimo caposaldo a cadere fu \"Isabelle\". L\u00e0 continuarono a battersi ancora mille uomini della Legione straniera che rifiutavano di arrendersi, posti sotto la guida del colonnello Lalande. Dopo aver esaurito tutte le scorte di munizioni, i sopravvissuti tentarono un'ultima sortita con il favore del buio, ma furono uccisi tutti quanti.\nLa battaglia per \u00d0i\u1ec7n Bi\u00ean Ph\u1ee7 si era conclusa dopo quasi cinquantasei giorni di assedio. Circa 5.000 dei 20.000 soldati francesi che vi avevano preso parte erano morti in combattimento; si trattava in larga parte di paracadutisti o volontari della Legione straniera. Dei circa 50.000 vietnamiti coinvolti si stima che 8.000 morirono e altri 15.000 vennero feriti: quasi met\u00e0 delle forze attaccanti.\nPiani di intervento americani.\nL'amministrazione americana del presidente Dwight Eisenhower era estremamente preoccupata per l'evoluzione della situazione politico-militare in Indocina; dopo la conclusione deludente della guerra di Corea e la crescita della potenza della Cina comunista, i dirigenti americani ritenevano essenziale fermare quella che sembrava un'avanzata minacciosa del comunismo in Asia. Nell'aprile 1954 venne codificata la cosiddetta teoria del domino, che richiedeva l'intervento americano per fermare ogni nuova possibile espansione comunista. I francesi erano consapevoli delle preoccupazioni americane e intedevano sollecitare un loro aiuto militare decisivo per salvare le truppe accerchiate a \u00d0i\u1ec7n Bi\u00ean Ph\u1ee7 e rafforzare la loro posizione negoziale a Ginevra. Il 20 marzo 1954 il generale Paul Ely, capo di stato maggiore generale francese, si rec\u00f2 negli Stati Uniti per richiedere il sostegno della superpotenza, egli ricevette il consenso dell'ammiraglio Arthur Radford, capo degli stati maggiori riuniti, che propose di sferrare la cosiddetta operazione Vulture (\"operazione avvoltoio\"), un piano di bombardamenti massicci con aerei Boeing B-29 Superfortress americani dalle basi nelle Filippine, che avrebbero dovuto martellare con attacchi notturni le postazioni vietminh intorno a \u00d0i\u1ec7n Bi\u00ean Ph\u1ee7.\nIl governo francese accolse con sollievo il piano dell'ammiraglio Radford, che tuttavia, nonostante l'appoggio del generale delle forze aeree americane Nathan Twining, incontr\u00f2 la netta opposizione del capo di stato maggiore dell'esercito, il generale Matthew Ridgway. Egli riteneva che i bombardamenti aerei non sarebbero stati risolutivi e che per supportare in modo efficace i francesi gli Stati Uniti avrebbero dovuto impiegare almeno sette divisioni da combattimento, che avrebbero dovuto essere incrementate in caso di intervento della Cina comunista. Il generale Ridgway ottenne il consenso degli altri membri degli stati maggiori riuniti, che conclusero che la guerra in Indocina \"era il conflitto sbagliato nel posto sbagliato\" e che l'Indocina non era un territorio strategicamente decisivo per la sicurezza degli Stati Uniti.\nL'operazione Vulture in realt\u00e0 non era il solo progetto pianificato all'interno degli alti comandi americani per sostenere la Francia nella fase cruciale della guerra d'Indocina: alcuni specialisti del Pentagono giunsero a proporre, sulla base di studi teorici sull'efficacia militare, l'impiego di armi atomiche tattiche per distruggere le forze vietminh intorno a \u00d0i\u1ec7n Bi\u00ean Ph\u1ee7. Sembra che questi progetti bellicosi abbiano ricevuto il consenso dell'ammiraglio Radford e forse anche del segretario di stato John Foster Dulles, che ne avrebbe parlato a Georges Bidault, il quale avrebbe respinto l'offerta americana. Un'altra versione afferma invece che furono i funzionari politici del dipartimento di stato americano che bloccarono il progetto e impedirono che la notizia fosse divulgata ai francesi e che trapelasse in pubblico.\nAlla fine il presidente Eisenhower respinse le proposte dei suoi consiglieri militari; mentre anche Foster Dulles si dimostr\u00f2 pubblicamente contrario all'intervento militare americano affermando che \"i salvataggi dell'ultima ora sono isterici e inutili\". Sembra che il presidente fosse fermamente contrario, sulla base dell'esperienza della seconda guerra mondiale e della guerra di Corea, ad interventi militari unilaterali degli Stati Uniti senza il preventivo consenso del Congresso e senza la partecipazione di altri alleati, soprattutto della Gran Bretagna. Egli richiese quindi il concorso dell'alleato britannico, ma il primo ministro Winston Churchill si dimostr\u00f2 risolutamente contrario: il ministro degli esteri Anthony Eden rifiut\u00f2 di essere coinvolto in \"decisioni militare scriteriate\", mentre Churchill conferm\u00f2 che la Gran Bretagna \"non era pronta a fornire alcun appoggio\". Eisenhower, privo del sostegno del suo principale alleato e ostacolato dai membri pi\u00f9 influenti del Congresso, dovette rassegnarsi ad abbandonare a se stessa la Francia a \u00d0i\u1ec7n Bi\u00ean Ph\u1ee7; nel corso di una conferenza stampa il 29 aprile 1954, alla vigilia della battaglia finale, disse che \"non era possibile sperare in una risposta completamente soddisfacente nei confronti dei comunisti\" e che \"il massimo che si pu\u00f2 fare... \u00e8 tirare avanti\".\nDopo la battaglia.\nI prigionieri presi a \u0110i\u1ec7n Bi\u00ean Ph\u1ee7 furono il numero pi\u00f9 alto che i Vi\u1ec7t Minh riuscirono mai a catturare, un terzo del totale dei prigionieri presi nell'intera guerra. I prigionieri vennero divisi in gruppi. Quelli sani e i feriti in grado di camminare vennero costretti a una marcia forzata di quasi 400\u00a0km, fino ai campi di prigionia, centinaia morirono di malattie lungo la strada. Ai feriti, contati a 4.436, furono date cure di base (\"triage\") fino all'arrivo della Croce Rossa, che ne rimosse 838 e diede una migliore assistenza ai restanti, i quali vennero anch'essi inviati alla detenzione.\nBilancio e conseguenze.\nLa vittoria dei Vi\u1ec7t Minh port\u00f2 agli accordi di Ginevra del 1954, che divisero il Vietnam in un Nord comunista filo-sovietico e un Sud filo-occidentale. Questa suddivisione era stata prevista per essere temporanea, e le due parti avrebbero dovuto riunirsi con le elezioni nazionali del 1956. Gli USA appoggiarono il governo del Sud, guidato da Ng\u00f4 \u0110\u00ecnh Di\u1ec7m, che si oppose agli accordi, supponendo che Ho Chi Minh dal Nord avrebbe vinto le elezioni - anche se il governo del Sud venne creato in base ai termini di quell'accordo. Quindi cominci\u00f2 la competizione per l'intero Vietnam, che sarebbe poi sfociata nella guerra del Vietnam.\nUn'altra \u0110i\u1ec7n Bi\u00ean Ph\u1ee7?\nIl comandante in capo del MACV, il generale William Childs Westmoreland, nel 1968 temette che la base dei marines di Khe Sanh, isolata vicino alla zona smilitarizzata sul 17\u00ba parallelo e minacciata dalle forze nordvietnamite, potesse trasformasi in una nuova \u0110i\u1ec7n Bi\u00ean Ph\u1ee7. Egli, il presidente Lyndon Johnson e molti esperti militari e civili americani credevano realmente che il generale V\u00f5 Nguy\u00ean Gi\u00e1p volesse ripetere lo stesso schema di \u0110i\u1ec7n Bi\u00ean Ph\u1ee7 e raggiungere un successo decisivo. Westmoreland, memore della sconfitta subita dai francesi nel 1954, come prima cosa fece occupare le colline circostanti dai battaglioni dei marines, per impedire al nemico di piazzarvi la sua artiglieria e inoltre organizz\u00f2 l'operazione Niagara, un programma di bombardamenti aerei massicci e prolungati, con l'intervento sistematico anche dei bombardieri strategici Boeing B-52 Stratofortress, contro le presunte posizioni nemiche intorno alla base.\nIn realt\u00e0 sembra che i nordvietnamiti non fossero affatto intenzionati a conquistare Khe Sanh e combattere una battaglia decisiva come \u0110i\u1ec7n Bi\u00ean Ph\u1ee7: \u00e8 possibile che l'assedio dei marines a Khe Sanh fosse un utile diversivo per attrarre nella zona la maggior parte delle forze americane e favorire la riuscita dell'offensiva del T\u00eat. Il generale Westmoreland e molti dei suoi collaboratori non compresero i piani del nemico e furono colti di sorpresa dagli attacchi vietcong e nordvietnamiti alle grandi citt\u00e0 del Vietnam del Sud. L'assedio di Khe Sanh termin\u00f2 con un altro fallimento strategico e propagandistico per gli americani: la base non venne mai realmente attaccata dai nordvietnamiti, ma gli statunitensi finirono per evacuarla, abbandonando in mano nemica quelle posizioni che erano state ritenute in precedenza di cos\u00ec decisiva importanza.\nIl film di Schoendoerffer.\nNel 1992 il regista francese Pierre Schoendoerffer (1928-2012), ex operatore di guerra che partecip\u00f2 a quella battaglia (venendo catturato dai vietminh), realizz\u00f2 un film, \"Dien Bien Phu\", dai tratti crudi e asciutti, con una narrazione che non concede spazio a effetti speciali sensazionalistici, ma nemmeno a facili sentimentalismi. \nLo stesso regista nel 1965 aveva girato un crudo film sulla guerra d'Indocina, intitolato \"317\u00ba battaglione d'assalto\"."}
{"id": "19125", "revid": "4", "url": "https://it.wikipedia.org/wiki?curid=19125", "title": "Quinto Mondo", "text": ""}
{"id": "19130", "revid": "486946", "url": "https://it.wikipedia.org/wiki?curid=19130", "title": "Conservazione del momento", "text": ""}
{"id": "19131", "revid": "1305772", "url": "https://it.wikipedia.org/wiki?curid=19131", "title": "Impulso", "text": ""}
{"id": "19132", "revid": "2084998", "url": "https://it.wikipedia.org/wiki?curid=19132", "title": "Momento", "text": "Il termine momento indica in realt\u00e0 due concetti matematici ben distinti, spesso utilizzati in fisica e nelle scienze applicate. Il termine \u00e8 anche usato, in analogia, per riferirsi a quantit\u00e0 che non sono momenti in senso stretto, in accordo alle precedenti definizioni."}
{"id": "19136", "revid": "1345938", "url": "https://it.wikipedia.org/wiki?curid=19136", "title": "Il settimo sigillo", "text": "Il settimo sigillo (\"Det sjunde inseglet\") \u00e8 un film svedese del 1957 diretto da Ingmar Bergman. \u00c8 la trasposizione cinematografica della \"pi\u00e8ce teatrale\" \"Pittura su legno\" (\"Tr\u00e4m\u00e5lning\") che lo stesso Bergman aveva scritto nel 1955 per la sua compagnia di attori teatrali.\nPresentato in concorso al 10\u00ba Festival di Cannes, il film vinse il Premio Speciale della Giuria, \"ex aequo\" con \"I dannati di Varsavia\" di Andrzej Wajda.\nTrama.\nIn un Nord Europa dove imperversano peste e disperazione tornano dalle crociate in Terra Santa il nobile cavaliere Antonius Block e il suo scudiero nichilista J\u00f6ns. Sulla spiaggia, al suo arrivo, il cavaliere trova ad attenderlo la Morte, che ha scelto quel momento per portarlo via. Block decide di sfidarla a scacchi, per rimandare la sua dipartita, e la Morte acconsente al rinvio.\nDurante il rinvio concessogli dalla Morte, Antonius e il suo scudiero J\u00f6ns incontrano parecchie persone. Molti, presi dalla paura della morte, si sottopongono a violente pratiche per l'espiazione dei propri peccati, altri inseguono gli ultimi piaceri prima della fine. J\u00f6ns salva anche una donna da Raval, un uomo che dieci anni prima aveva convinto il cavaliere a intraprendere la crociata.\nI due assistono anche ad uno spettacolo teatrale messo in scena da dei saltimbanchi guidati dall'attore-manager Skat, che durante la rappresentazione, fuggir\u00e0 con la moglie di un fabbro.\nIl cavaliere s'imbatte poi proprio nella famiglia di saltimbanchi abbandonata da Skat: Jof, Mia e il loro piccolino Mikael. La famiglia non sembra accorgersi della tragedia che li circonda, uniti solo dall'amore reciproco e da un sincero rispetto. Questo incontro aiuter\u00e0 Antonius a mettere da parte la sua angosciosa ricerca di Dio e di conseguenza accetter\u00e0 il suo destino non prima di un ultimo gesto significativo: salvare dalla Morte la famigliola.\nDopo aver distratto la Morte per permettere a Jof, Mia e Mikael la fuga, il cavaliere raggiunge il suo castello, dove si ricongiunge con la moglie Karin e dove gusta un ultimo banchetto con i suoi compagni di viaggio: il fido scudiero, la donna che questi ha salvato, il fabbro e sua moglie, prima che la Morte venga a prenderli.\nNel finale il saltimbanco Jof ha una visione: su una collina distante vede il cavaliere, lo scudiero, il fabbro e la moglie, Raval e Skat, guidati dalla Morte in una danza macabra.\nProduzione.\n\u00abL'idea venne a Bergman contemplando gli affreschi delle chiese medievali: menestrelli ambulanti, appestati, flagellanti, streghe sul rogo, crociati e poi la Morte che gioca a scacchi. Il soggetto deriva peraltro da un atto unico scritto da lui stesso nel 1954 per un saggio di recitazione degli allievi dell'Accademia Drammatica di Malm\u00f6. Era una breve rappresentazione scenica di una cinquantina di minuti, intitolata \"Pittura su legno\", e serv\u00ec molto bene per l'uso cui era destinata. Conteneva parti per tutti gli allievi. Ce n'era anche una per il meno dotato: quella del cavaliere muto perch\u00e9 i saraceni gli avevano mozzato la lingua\u00bb. Nel film rimane questa idea del mutismo nel personaggio della giovane che segue lo scudiero interpretato da Gunnel Lindblom. In tutto il film non pronuncia parola e la sua battuta finale, \u00abL'ora \u00e8 venuta\u00bb, appare come miracolosa.\nUn paio d'anni dopo ascoltando i \"Carmina Burana\" di Carl Orff, ebbe l'idea di trasformare il dramma \"Pittura su legno\" in un film e di scrivere, quindi, \"Il settimo sigillo\". Il produttore, sulle prime, non volle saperne, cambiando idea solo dopo il successo di \"Sorrisi di una notte d'estate\" al Festival di Cannes. Accett\u00f2, comunque con riserva, raccomandandosi col regista di far durare le riprese non pi\u00f9 di un mese. Il film fu girato, in parte a Hovs hallar, nella riserva naturale di Scane, dove in seguito si tennero le riprese, a cura dello stesso regista, del film \"L'ora del lupo\"; in parte negli atrii del Castello Reale di R\u00e5sunda; in parte nella vecchia Citt\u00e0 dei Film (\"Filmstaden\") di Solna.\nAnalisi.\nMolto interessante per penetrare nell'ambientazione livida del medioevo, e anche per la esatta comprensione delle tematiche del film, \u00e8 quanto lo stesso Ingmar Bergman racconta intorno alla ispirazione del suo lavoro, avuta fin da bambino e coltivata fino alla realizzazione, avvenuta circa trentacinque anni dopo.\nPi\u00f9 che il tema del trapasso, questo film ci pone di fronte a un interrogativo pi\u00f9 grande, e cio\u00e8 il rapporto tra l'uomo e l'onnipotente, di fronte alla caducit\u00e0 della vita, attraverso un percorso che porta il protagonista a confrontarsi con la paura e la disperazione degli uomini di fronte alla morte, un timore che \u00e8 anche sinonimo della mancanza di fede.\nSecondo un'interpretazione il messaggio del film \u00e8 che la fede vince anche la morte, che \u00e8 anche il messaggio originario dell\"'Apocalisse\".\nTutta la problematica esistenziale del cinema di Bergman viene espressa in questo film che inaugura la tematica religiosa, anticipando il tema dello \"specchio\", quella dell'uomo che non comprende il valore del suo essere uomo e quello della paura.\nI personaggi centrali del film sono il cavaliere che possiede la fede ma \u00e8 assalito dal dubbio e lo scudiero materialista e indifferente. Il cavaliere, che ritorna deluso dalla crociata, attraversa un periodo di crisi e confidandosi con il monaco, che in realt\u00e0 \u00e8 la Morte travestita, dice che il suo cuore \u00e8 vuoto come uno specchio, pieno di paura e indifferenza verso i suoi irriconoscibili simili e alla domanda della Morte: \"Non credi che sarebbe meglio morire?\" il cavaliere risponde che l'ignoto lo atterrisce e che vorrebbe avere la certezza dell'esistenza di Dio, perch\u00e9 se Dio non esistesse, l'intera esistenza sarebbe un vuoto senza fine.\nPer chiarire il ruolo dei personaggi che ruotano attorno al protagonista, si deve senz'altro notare la figura della Morte, che da altero giudice si dimostra un meschino messo del Fato, pronto a tutto pur di intessere una fallace \"pedagogia della paura\", mirata ad atterrire gli abitanti del villaggio, che inermi aspettano l'ultima ora; il saggio scudiero J\u00f6ns simboleggia invece la ragione tomistica, pronta a dispensare suggerimenti e giudizi su tutto e tutti, ma che in effetti cela nel suo sguardo il terrore dell'avvenire; enigmatica risulta la presenza della donna muta, che quasi prepara tutti con il suo eloquente silenzio a qualcosa di troppo grande per essere pensato o temuto: solo la fervida attesa e la cosciente preghiera consola l'animo umano ed \u00e8 questo il messaggio morale che la donna lascia nella sua unica e ultima frase \"l'ora \u00e8 venuta\". Infine \u00e8 necessario sottolineare come la famiglia costituita da Jof, Mia e Mikael \u00e8 senz'altro l'allegoria della Sacra famiglia, che offre un timbro solenne a questo cinematografico inno alla vita.\nCome scrive Nino Ghelli, \u00abL'autentico significato del film consiste nella rinuncia da parte dell'autore a fornire una risposta univoca all'angoscioso problema del crociato: egli ne ha invece adombrata una soluzione nella salvezza della Grazia che assiste i semplici. Una speranza, quindi, e al tempo stesso un monito\u00bb. L'ambientazione trecentesca aiuta a contestualizzare la concezione religiosa suggellata dal capolavoro di Bergman: la crisi del '300 e specialmente la diffusione della peste permisero il crollo della \"religione delle certezze\" tipicamente medievale e dantesca, dove non esisteva il dubbio ma solo la piena e spesso passiva fede cristiana, accompagnata dalla ragione, che aiutava l'uomo a comprendere buona parte delle tematiche bibliche. Ma se questi erano i dettami della Chiesa e del tomismo, la confessione di Antonius sancisce la nascita di un \"credo\" pi\u00f9 dilemmatico, che induce a riflettere sull'oscuro ignoto metafisico, ma allo stesso tempo pi\u00f9 consapevole. Non c'\u00e8 pi\u00f9 l'individuo che si perde nel guazzabuglio delle sue angosce e delle sue inquietudini, ma questo invece, confortato dalla collettivit\u00e0, dall'amore, dalla famiglia e da sensazioni fortemente laiche, si appressa al Giudizio Finale, credendo in un Dio, sensibilmente lontano, ma umanamente misericordioso, che ricompensa la carit\u00e0. La carit\u00e0 che Antonius ha con la famiglia di saltimbanchi, che lo aveva salvato dalla sua fede angosciante; lui stesso dice infatti che \"la fede \u00e8 una pena cos\u00ec dolorosa: \u00e8 come amare qualcuno che \u00e8 l\u00ec fuori e che non si mostra mai per quanto lo si invochi\".\nQuesta pellicola si unisce insomma alle voci di Iacopone da Todi, Francesco Petrarca, Ugo Foscolo: tante domande e poche risposte sull'onnipresente senso della morte. Il regista svedese riesce tuttavia a superare la concezione letteraria, sbarazzandosi nettamente del foscoliano \"nulla eterno\": solo apprezzando ci\u00f2 che si ha, \"senza pensare al traguardo\" direbbe Orazio, l'uomo riesce a vivere in piena armonia con la sua coscienza.\nTutto il film \u00e8 di grande suggestione e Bergman usa in modo magistrale luci e ombre, come nella scena in cui il cavaliere gioca con la Morte agli scacchi. Il bianco e il nero della scacchiera vengono presentati con un forte contrasto di chiari e scuri nelle sequenze che illustrano simbolicamente i sigilli dell'Apocalisse.\nAlla buona riuscita del film contribu\u00ec il cast, composto da Max von Sydow, uscito dalla scuola d'arte di Stoccolma, nelle vesti del protagonista, da una brillante Bibi Andersson alla sua prima esperienza e da Nils Poppe, attore comico, alle prese per la prima volta con un ruolo drammatico.\nDistribuzione.\nEdizione italiana.\nIl doppiaggio italiano del film \u00e8 stato eseguito presso la Fono Roma con la partecipazione della C.D.C. su dialoghi di Franco Dal Cer."}
{"id": "19140", "revid": "112927947", "url": "https://it.wikipedia.org/wiki?curid=19140", "title": "Script kiddie", "text": "Script kiddie \u00e8 un termine dispregiativo utilizzato per indicare quegli individui che utilizzano istruzioni, codici e programmi ideati da altri, al massimo con leggere modifiche, facendo intendere di essere un grande \"guru\" dell'informatica. Il termine script kiddie \u00e8 stato coniato dagli hacker, verso la fine degli anni 1990, quando la diffusione dei sistemi operativi open source e degli accessi privati a internet cominciavano ad allargare il pubblico di persone interessate al funzionamento dei personal computer, con il conseguente aumento di persone con pochi scrupoli e imitatori in cerca di notoriet\u00e0. \nDescrizione.\nIn genere si presume che molti script kiddie siano individui di giovane et\u00e0 (kiddie, in lingua inglese, deriva da kid, \"ragazzo\") che non sono in possesso delle abilit\u00e0 necessarie a sviluppare programmi o exploit sofisticati e che il loro obiettivo sia tentare di impressionare gli amici o incrementare la propria reputazione all'interno delle comunit\u00e0 di appassionati di informatica. Comunque, il termine non \u00e8 legato all'et\u00e0 effettiva della persona.\nGli script kiddie hanno a disposizione un vasto numero di programmi efficaci e facilmente reperibili capaci di attaccare computer e reti. Tali programmi includono WinNuke, trojan, Back Orifice, NetBus e Sub7, il vulnerability scanner Metasploit.\nAlcuni script kiddie pi\u00f9 malevoli si sono serviti di toolkit per generare e diffondere virus come Anna Kournikova e ILOVEYOU.\nEsempi famosi.\nGli esempi pi\u00f9 famosi di script kiddie includono:"}
{"id": "19145", "revid": "1748167", "url": "https://it.wikipedia.org/wiki?curid=19145", "title": "Spoleto", "text": "Spoleto (\"Spul\u00e9ti\" in dialetto spoletino) \u00e8 un comune italiano di abitanti della provincia di Perugia in Umbria.\nGeografia fisica.\nTerritorio.\nSpoleto \u00e8 situata all'estremit\u00e0 meridionale della Valle Umbra, vasta pianura alluvionale, generata in epoca preistorica dalla presenza di un vasto lago, il \"lacus Umber\", prosciugato definitivamente nel Medioevo, dopo il suo impaludamento, con delle opere di bonifica.\nLa citt\u00e0 si \u00e8 sviluppata sul colle Sant'Elia, un basso promontorio collinare alle falde del Monteluco, nei pressi del fiume Clitunno, e pi\u00f9 in basso fino alle rive del torrente Tessino; ad est \u00e8 contornata dai monti che delimitano la Valnerina, di cui tre delle sue frazioni, Le Cese, Belvedere e Ancaiano, ne fanno parte.\nLa citt\u00e0 si colloca per estensione al 28\u00ba posto fra i comuni italiani.\nClima.\nIl clima della citt\u00e0 di Spoleto \u00e8 essenzialmente di tipo subcontinentale con elevate escursioni termiche annuali e giornaliere, specie nella stagione estiva. Si rileva una variazione climatica tra il centro cittadino, che si trova ad una quota compresa tra 320 e 430 m s.l.m. ed \u00e8 in gran parte circondato dai monti, e la periferia che si sviluppa sulla valle spoletina ad un'altitudine inferiore ai 300m, in un contesto pianeggiante e collinare. In inverno le temperature minime medie sono intorno allo zero, ma in caso di cielo sereno, durante la notte possono scendere ad alcuni gradi sotto lo zero e sono piuttosto frequenti le brinate. Nei mesi di dicembre, gennaio e febbraio si contano mediamente 13/15 giorni di gelo (temperature minime inferiori o uguali a 0\u00a0\u00b0C) al mese, mentre le giornate di ghiaccio (temperatura massima inferiore o uguale a 0\u00a0\u00b0C) sono eventi piuttosto rari.\nLe precipitazioni nevose sono un fenomeno che si sta verificando sempre con maggior rarit\u00e0, sebbene il centro storico ogni anno veda scendere la neve anche pi\u00f9 volte, ma con accumuli che tendono a non essere particolarmente significativi a causa della presenza dei monti intorno. Nella prima parte della primavera, che risulta la stagione pi\u00f9 piovosa dell'anno, non di rado si assiste a gelate tardive e nevicate sui monti. In estate la citt\u00e0 presenta caratteristiche marcatamente continentali con escursioni termiche che in condizioni anticicloniche sfiorano, e a volte raggiungono, i 20\u00a0\u00b0C. Per questo se di giorno si possono avere temperature di 30\u00a0\u00b0C e oltre, tipicamente i valori minimi sono sempre inferiori ai 20\u00a0\u00b0C. Si pensi, ad esempio, che il 1\u00ba luglio 2012, che a Spoleto fu il giorno pi\u00f9 caldo di tutta la torrida estate 2012, le temperature minima e massima furono rispettivamente di 19,0 e 39,1\u00a0\u00b0C. A seguito di onde di calore di matrice subtropicale, Spoleto pu\u00f2 far registrare temperature massime di oltre 33\u00a0\u00b0C anche per diversi giorni consecutivamente.\nL'autunno, in una prima fase, presenta caratteristiche miti e molto piovose (fine settembre e mese di ottobre), mentre tende ad essere pi\u00f9 simile all'inverno nel mese di novembre. Nell'area periferica della citt\u00e0 sono piuttosto frequenti le nebbie autunnali, che in alcuni giorni possono persistere anche per tutta la giornata. I fenomeni di nebbia sono assai meno frequenti nel centro cittadino, e sono relativi alle sole prime ore del mattino.\nOrigini del nome.\nIl toponimo di Spoleto deriverebbe dalla congiunzione delle parole greche \"Spao\" e \"Lithos\" (\u03a3\u03c0\u03b1\u03c9-\u03bb\u03b9\u03b8\u03bf\u03c2), ovvero sasso-staccato: in altre parole il colle Sant'Elia (ovvero \"il colle del sole\") su cui \u00e8 sorta la citt\u00e0 sarebbe stato interpretato come il resto di una frana staccatasi dal Monteluco, ma tale teoria non \u00e8 stata mai confermata.\nStoria.\nUmbri e Colonia romana.\nSpoleto \u00e8 centro abitato fin dalla preistoria.\n risalgono almeno all'et\u00e0 del bronzo finale (XII-XI secolo a.C.): i reperti di maggiore interesse sono venuti alla luce alla sommit\u00e0 e sui pendii del colle Sant'Elia, dove molti secoli pi\u00f9 tardi sorger\u00e0 la Rocca albornoziana.\nDurante l'et\u00e0 del ferro Spoleto fu uno dei maggiori centri umbri, in posizione dominante sulla valle umbra. Rimangono numerose sepolture ad inumazione con ricchi corredi databili all'VIII-VI secolo a.C. trovate soprattutto nella necropoli di Piazza d'Armi. Eccezionali sono i ritrovamenti di 4 scettri, di cui due raffiguranti animali e divinit\u00e0, nella tomba principesca detta \"del re\", oltre a numeroso vasellame in ceramica d'impasto decorato con elementi fittili zoomorfi (cavalli, uccelli e animali fantastici) e due sonagli cerimoniali in lamina bronzea e in ferro. Si colgono chiari elementi del potere aristocratico e reale gi\u00e0 per diritto di nascita, come dimostrano le tombe neonatali dei \"piccoli principi\" che contengono armi (dischi-corazza, lance, pugnali) e simboli di status sociale (kantharos bronzeo, fiaschetta d'impasto).\nRimangono inoltre resti delle mura poligonali del V-IV secolo a.C., dette \"mura ciclopiche\", costituite da enormi massi di pietra calcarea in forma poligonale.\nUn importante documento lapideo arrivato ai giorni nostri \u00e8 la Lex spoletina, conservato al Museo archeologico nazionale di Spoleto.\nDivenne colonia romana nel 241 a.C. con il nome di \"Spoletium\" e si mantenne sempre fedele a Roma, in special modo durante le guerre puniche, non soltanto respingendo Annibale dopo la sua vittoria al Trasimeno (217 a.C.), ma soprattutto nel periodo critico successivo a quel lungo conflitto.\nNel 43 a.C. vi sost\u00f2 Ottaviano, prima della battaglia di Modena, officiando un sacrificio rituale presso uno dei templi della citt\u00e0.\nDucato di Spoleto.\nAgli inizi del V secolo risiedeva a Spoleto il poeta romano Giulio Naucellio.\nAbbellita da Teodorico, che fra il 507 e il 511 pose mano al restauro della citt\u00e0 e alla bonifica della valle in larga parte impaludata, e da Belisario (536), Spoleto fu espugnata da Totila (545) e restaurata da Narsete che, dopo il 553, intraprese il ripristino delle mura.\nSotto i Longobardi Spoleto fu capitale dell'omonimo ducato, proiettando l'influenza politica della citt\u00e0 su un vasto territorio dell'Italia centro-meridionale, fino al ducato di Benevento.\nCaduti i Longobardi, il ducato pass\u00f2 ai Franchi. Quando l'impero carolingio fu smembrato, i duchi di Spoleto, Guido II e suo figlio Lamberto II, si spinsero alla conquista della corona imperiale (889).\nStato pontificio.\nNel 1155 Spoleto, \"munitissima citt\u00e0, difesa da cento torri\" fu, secondo la tradizione, distrutta da Federico Barbarossa.\nContesa poi tra l'Impero e la Chiesa, fu a questa aggregata dal papa Innocenzo III nel 1198 e, definitivamente, nel 1247. La citt\u00e0 fu duramente colpita dal terremoto del 1298. Funestata da conflitti tra Guelfi e ghibellini, fu riappacificata dal cardinale Egidio Albornoz (egli, nel 1359, diede inizio ai lavori di costruzione della Rocca come sede dei governatori della citt\u00e0); fu assicurata alla Chiesa e fatta centro importante dello Stato Pontificio, che le mand\u00f2 autorevoli governatori, tra cui anche Lucrezia Borgia (1499).\nDal Rinascimento in poi, Spoleto si trasform\u00f2 progressivamente da centro prevalentemente strategico a centro culturale, con la fondazione dell'Accademia degli ottusi (nota anche come Accademia spoletina). Seguirono periodi di splendore e di decadenza. I papi, Urbano VIII e Pio IX erano stati rispettivamente vescovo ed arcivescovo di Spoleto.\nDurante l'occupazione francese nel periodo napoleonico, Spoleto fu capoluogo prima del dipartimento del Clitunno e poi di quello del Trasimeno. La Restaurazione (1814) la fece sede di una delegazione pontificia sino alla Unit\u00e0 d'Italia.\nDopo l'unit\u00e0 d'Italia.\nIl 17 settembre 1860, le truppe del generale piemontese Filippo Brignone entrarono a Spoleto, sottraendo la citt\u00e0 allo Stato pontificio. Successivamente, con il plebiscito del 4 novembre 1860, che coinvolse Marche e Umbria, Spoleto fu annessa al Regno d'Italia.\nDopo l'unit\u00e0, il nuovo Stato italiano privilegi\u00f2 Perugia come capoluogo di una vastissima provincia, che inglobava anche il territorio spoletino e si estendeva fino alla Sabina, relegando quindi Spoleto ad un ruolo di secondo piano, anche se ancora per molti anni la citt\u00e0 continu\u00f2 a restare sede di diverse istituzioni quali ad esempio il distretto militare.\nInfine, con la successiva cessione della Sabina al Lazio e la promozione di Terni a capoluogo di provincia, nel 1927, Spoleto ha finito per perdere definitivamente il suo antico ruolo di centro politico-amministrativo dell'Umbria meridionale.\nSociet\u00e0.\nEvoluzione demografica.\nIl comune di Spoleto ha fatto registrare nel censimento del 1991 abitanti.\nNel censimento del 2001 la popolazione \u00e8 risultata di abitanti, distribuiti in nuclei familiari, con una media per nucleo di 2,85 componenti.\nLa citt\u00e0 ha presentato nel tempo una singolare estensione urbana al di fuori del territorio comunale, andando a costituire un agglomerato urbano con zone dei comuni confinanti di Castel Ritaldi, Campello Sul Clitunno, Giano dell'Umbria, Scheggino, Sant'Anatolia di Narco e Vallo di Nera di oltre abitanti.\nEtnie e minoranze straniere.\nSecondo i dati ISTAT al 1\u00ba gennaio 2015 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nComunit\u00e0 ebraica.\nDal XIII al XVI secolo Spoleto fu sede di una piccola comunit\u00e0 ebraica. A testimonianza della sua storia rimane oggi solo nella toponomastica cittadina il nome di una via: San Gregorio della Sinagoga.\nCultura.\nCinema.\nPer il particolare aspetto scenografico dei suoi scorci, specie nel suo centro storico, a Spoleto sono stati girati diversi film, specie fra gli anni sessanta e settanta, con famosi attori e registi.\nGeografia antropica.\nFrazioni.\nAcqualacastagna, Acquaiura, Ancaiano, Arezzola, Azzano, Baiano, Balduini, Bazzano Inferiore, Bazzano Superiore, Beroide, Belvedere, Borgiano, Camporoppolo, Campo Salese, Caprareccia, Casal della Valle, Casal di Mezzo, Casigliano, Castagnacupa, Catinelli, Cappuccini, Cerqueto, Cese, Colle Attivoli, Collerisana, Collicelli, Cortaccione, Crocemaroggia, Eggi, Fabbreria, Fogliano, Forca di Cerro, Icciano, Madonna di Baiano, Maiano, Messenano, Milano, Molinaccio, Montebibico, Montelirossi, Monteluco, Monte Martano (sorge sull'omonimo monte ed \u00e8 sede di un castello), Morgnano, Morro, Ocenelli, Palazzaccio, Patrico (in cui si trova Mustaiole), Perchia, Petrognano, Pincano, Pompagnano, Pontebari, Poreta, Protte, Rapicciano, Roselli, Rubbiano, San Brizio, San Giacomo, San Giovanni di Baiano, San Gregorio di Ocenelli, San Martino in Trignano, San Nicol\u00f2, San Sabino, San Severo, San Silvestro, Santa Croce, Sant'Anastasio, Sant'Angelo in Mercole, Santo Chiodo, San Venanzo, Scatarci, Silvignano, Somma, Strettura, Sterpeto, Sustrico, Terraia, Terzo la Pieve, Terzo San Severo, Testaccio, Torrecola, Torricella, Uncinano, Valdarena, Valle San Martino, Vallocchia.\nEconomia.\nDopo l'unificazione, divenuta Perugia capoluogo dell'Umbria, Spoleto perse progressivamente il ruolo di centro amministrativo. Ai gravi contraccolpi economici si pose a parziale rimedio nei primi anni del Novecento, con la costruzione di opifici in prossimit\u00e0 delle mura, con l'attivazione delle miniere di lignite di Spoleto dislocate in varie frazioni tra cui Morgnano, che il 22 marzo 1955 sar\u00e0 teatro di una grave sciagura, il disastro di Morgnano, e con la costruzione nel 1907 del Cotonificio e di un'industria chimica per la trattazione del fosforo.\nAlla fine del XIX secolo in citt\u00e0 erano attivi cinque piccoli istituti di credito (\"Banco Laurenti\", \"Banco Poli\", ecc.). Un generale dissesto economico provoc\u00f2 il loro fallimento e priv\u00f2 la citt\u00e0 di un servizio indispensabile, dato il discreto giro d'affari che grandi proprietari terrieri locali intrattenevano con le Marche e con Terni. Fu Giulio Cesari, insegnante di Diritto ed Economia nel locale istituto tecnico commerciale, a proporre l'istituzione di un'altra, unica, banca cittadina, di cui divenne primo direttore. Fu istituita il 28 aprile 1895 con il nome \"Banca Popolare Societ\u00e0 Cooperativa\".\nAl fine di integrare nel bacino di utenza spoletino le popolazioni montane della Valnerina, a fine Ottocento si inizi\u00f2 la progettazione di una strada di collegamento adeguata tra Spoleto e Norcia; successivamente, si pass\u00f2 alla realizzazione di un collegamento ferroviario (la ferrovia Spoleto-Norcia), operativo dal 1926 al 1968.\nTurismo, artigianato, industria e agricoltura, affiancati dal commercio e dal terziario, sono le basi su cui poggia l'economia spoletina. L'artigianato vanta una solida tradizione di tessuti, ricami e sellerie; l'agricoltura, con la produzione di olio extravergine di oliva (numerose sono le aziende del settore in zona: Monini, Costa D'Oro, C.U.FR.OL., Coricelli etc.), continua una tradizione antica di secoli; la piccola e media industria, con aziende che operano nel settore metalmeccanico, tessile e grafico, contribuisce all'economia locale.\nMa la voce pi\u00f9 rappresentativa del comparto economico spoletino \u00e8 quella del turismo. Spoleto \u00e8 infatti uno dei principali centri turistici dell'Umbria, conosciuto a livello internazionale grazie al patrimonio storico, artistico, culturale e naturale offerto dalla citt\u00e0 e dal suo territorio.\nAziende dismesse.\nLe principali aziende che hanno permesso lo sviluppo industriale della citt\u00e0, in alternativa alla tradizionale economia legata alla mezzadria:\nInfrastrutture e trasporti.\nFerrovie.\nSul territorio comunale sono presenti 2 stazioni ferroviarie , Spoleto Centrale e Baiano di Spoleto, entrambe sulla direttrice Roma-Ancona. Fino al 30 Dicembre 2020 era presente una terza Stazione, quella di San Giacomo di Spoleto all'estremo nord del Comune, definitivamente soppressa il 30 dicembre 2020 in seguito all'attivazione di una variante di tracciato in galleria contestualmente ai lavori di raddoppio della tratta Spoleto-Campello.\nFino al 31 luglio 1968 era in funzione anche la Ferrovia Spoleto-Norcia, a scartamento ridotto.\nMobilit\u00e0 alternativa.\nLa citt\u00e0 di Spoleto \u00e8 dotata di tre percorsi meccanizzati sotterranei e di superficie che consentono di semplificare l'accessibilit\u00e0 al centro storico e di risolvere il problema parcheggi all'interno delle mura urbiche medievali.\nSport.\nCalcio.\nA livello calcistico sono presenti diversi club: quello storico che ha rappresentato la citt\u00e0 di Spoleto fino alla stagione 2019-20 \u00e8 la Societ\u00e0 Sportiva Dilettantistica Spoleto Calcio, la quale in passato ha partecipato per 4 stagioni alla Serie C negli anni '40, quando ancora la denominazione del club era \"Virtus Spoleto\". Pi\u00f9 recente \u00e8 La \"Ducato Spoleto\", con sede nella frazione di San Giacomo, che milita attualmente nel campionato di Eccellenza e detiene il principale settore giovanile. Altri club delle citt\u00e0 e zone limitrofe militano nelle categorie inferiori.\nGinnastica.\nIn questa disciplina sportiva \u00e8 molto attiva a livello organizzativo, ma non solo, la Polisportiva Dilettantistica La Fenice. Dal 2003, ogni due anni viene disputato un torneo internazionale denominato International Spoleto Cup di ginnastica ritmica, che ha avuto fra le sue vincitrici ginnaste del calibro di Anna Bessonova 2003, Vera Sessina 2005 e Eugenia Kanaeva 2007.\nPallavolo.\nIl migliore risultato ottenuto dalla pallavolo maschile a Spoleto \u00e8 stato il raggiungimento dei quarti di finale nel campionato di Serie A1 1991-1992 da parte della : la squadra, allora sponsorizzata Olio Venturi, fu eliminata nella gara decisiva da che vinse per 3-2 in casa.\nBaseball.\nL'Associazione Sportiva M.M. Marconi Baseball Softball ha militato nella serie C2 dal 1995 al 1999, mantenendo sempre una o due squadre giovanili, mentre la squadra di softball \u00e8 salita in serie C1 dal 1996.\nDal 1998 la Societ\u00e0 organizza ogni anno il Torneo Citt\u00e0 di Spoleto, che si svolge nel primo fine settimana del mese di settembre.\nPugilato.\nFondata nel 1946 da Dante Burli, l'Associazione Sportiva Dilettantistica Boxe Spoleto \u00e8 tra i pochi sodalizi pugilistici italiani a potersi fregiare del titolo di \"Societ\u00e0 di Interesse Nazionale\" assegnato dalla Federazione Pugilistica Italiana nel 1984, anno delle Olimpiadi di Los Angeles. Dal 2010, a un anno della scomparsa del suo fondatore, la Boxe Spoleto organizza in novembre un Memorial intitolato al suo fondatore e inserito in una grande manifestazione denominata \"Tre giorni di Pugilato a Spoleto\". Altres\u00ec \u00e8 l'unica associazione sportiva italiana a praticare la disciplina sportiva del chess boxing."}
{"id": "19153", "revid": "2039709", "url": "https://it.wikipedia.org/wiki?curid=19153", "title": "Masaccio", "text": "Fu uno degli iniziatori del Rinascimento a Firenze, rinnovando la pittura secondo una nuova visione rigorosa, che rifiutava gli eccessi decorativi e l'artificiosit\u00e0 dello stile allora dominante, il gotico internazionale. Partendo dalla sintesi volumetrica di Giotto, riletta attraverso la costruzione prospettica brunelleschiana e la forza plastica della statuaria donatelliana, inser\u00ec le sue \u00abfigure vivissime e con bella prontezza a la similitudine del vero\u00bb (Vasari) in architetture e paesaggi credibili, modellandole attraverso l'uso del chiaroscuro. Bernard Berenson disse di lui \u00abGiotto rinato, che ripiglia il lavoro al punto dove la morte lo ferm\u00f2\u00bb.\nBiografia e opere.\nOrigini.\nMaso (Tommaso) di ser Giovanni di Simone (Mone) Cassai, detto Masaccio, nacque a Castel San Giovanni (odierna San Giovanni Valdarno) il 21 dicembre 1401, giorno di san Tommaso Apostolo, da ser Giovanni di Mone Cassai, notaio, e da Jacopa di Martinozzo. I due vivevano nella casa, ancora esistente a San Giovanni, del nonno paterno Simone, che era un prospero artigiano costruttore di casse lignee (da cui il cognome \"Cassai\") sia per uso domestico che commerciale. Il padre doveva essere stato incoraggiato sin da piccolo all'attivit\u00e0 notarile, facendogli studiare latino e procedura legale, se gi\u00e0 a vent'anni, l'et\u00e0 minima per la professione, prendeva l'abilitazione per l'ufficio di notaio.\nNel 1406 il padre mor\u00ec improvvisamente, a soli ventisette anni, e poco tempo dopo la moglie diede alla luce un secondo figlio, chiamato in onore dello scomparso padre, Giovanni, successivamente detto lo Scheggia, che intraprese anche lui la carriera di pittore. Qualche anno pi\u00f9 tardi monna Jacopa si rispos\u00f2 con Tedesco di Mastro Feo, un ricco speziale anch'esso vedovo e con due figlie. Il 17 agosto del 1417 mor\u00ec Tedesco di Mastro Feo e Masaccio divenne il capofamiglia.\nPer quanto riguarda la sua formazione, secondo il Berti (1989) egli si form\u00f2 \"verosimilmente nella fiorente a abbastanza modernista bottega di Bicci di Lorenzo; mentre il Boskovits (2001) pensa al cognato Mariotto di Cristofano e la Padoa Rizzo (2001) al per altro sconosciuto Niccol\u00f2 di ser Lapo: tutte ipotesi che allo stato, in mancanza di documenti certi, rimangono tali.\nA Firenze.\nUgo Procacci scopr\u00ec dei documenti che provavano l'affitto in quegli anni da parte della madre di Masaccio di alcune stanze da una certa monna Piera de' Bardi nella zona di San Niccol\u00f2, dove probabilmente Masaccio pot\u00e9 stare, magari a bottega dal cognato. \u00c8 probabile anche che Masaccio facesse spesso la spola con Castel San Giovanni, per occuparsi degli interessi della madre nella contestata successione del patrigno.\nSi stima che l'arrivo a Firenze di Masaccio debba datarsi entro il 1418, quando la citt\u00e0 era nel pieno di un periodo di prosperit\u00e0 economica, sociale e culturale. E se \u00e8 vero che l'architettura, col Brunelleschi e la scultura con Donatello e Ghiberti, precedettero la pittura nella riscoperta dell'antico \u00e8 anche vero per\u00f2 che gi\u00e0 il revival neogiottesco di fine Trecento, nonch\u00e9 e l'adesione molto sui generis al Gotico Internazionale in atto a Firenze in quel periodo produssero opere molto significative anche in campo pittorico, con lo Starnina, Mariotto di Nardo e soprattutto Lorenzo Monaco, anche se mancarono a lungo grandi commissioni pubbliche.\nUn'eccezione furono le \"Storie di San Gerolamo\" dello Starnina nel Carmine, oggi conosciute solo tramite pochi frammenti e tramite le descrizioni antiche, come quella del Vasari che registr\u00f2 la \"grandissima reputazione\" ottenuta dall'artista non solo in Toscana ma \"per tutta l'Italia\". Non \u00e8 possibile valutare quanto questi affreschi ispirarono Masaccio e Masolino circa vent'anni dopo mentre lavoravano alla Cappella Brancacci. \u00c8 indubbio tuttavia che sar\u00e0 Masaccio e lui solo a imprimere anche in pittura quella autentica rivoluzione stilistica oggi chiamata Rinascimento.\nUn apprendistato di Masaccio sotto Masolino (pi\u00f9 anziano di lui di quasi vent'anni), riportata da Vasari nell'edizione delle Vite del 1568, \u00e8 ormai un'ipotesi scartata dalla critica, per la dimostrazione degli esiti troppo diversi delle opere dei due prima dell'inizio del loro sodalizio (1423/4 circa).\nNel 1421 anche il fratello minore Giovanni raggiunge Masaccio a Firenze e si registra come fattorino e garzone nella bottega di Bicci di Lorenzo, la pi\u00f9 attiva nella Firenze dell'epoca. La vocazione artistica di Giovanni era recente, poich\u00e9 prima di allora si era arruolato come soldato, nel 1420 all'et\u00e0 di quattordici anni. Alcuni hanno ipotizzato che anche Masaccio avesse lavorato sotto Bicci di Lorenzo, ma ancora una volta i dati stilistici contraddicono questa ipotesi.\nIl 7 gennaio 1422 Masaccio si iscrisse all'Arte dei Medici e Speziali, registrando come proprio domicilio il popolo di San Niccol\u00f2. L'iscrizione all'Arte dimostra una sicurezza delle proprie capacit\u00e0 professionali tale da poter far fronte alle regolari e non lievi tasse associative richiesta dalla corporazione. Altri pittori, per quel motivo, rimandarono l'iscrizione a pi\u00f9 tardi possibile, come fece forse lo stesso Masolino, che si registr\u00f2 solo nel 1423.\nBoskovits mise in luce come tra il 1420 e il 1440 molti pittori fiorentini andavano liberandosi degli orpelli gotici. Questa tendenza, mossa forse dal rinato orgoglio civico fiorentino, che lui chiam\u00f2 \"rinascimento giottesco\", ebbe tra i suoi esponenti anche Masaccio, ma nel suo caso la rilettura di Giotto si mosse in maniera autonoma e pi\u00f9 rigorosa che in altri autori, con il fondamentale innesto delle nuove condizioni derivate da altre discipline. Tra i migliori esempi che Masaccio aveva a disposizione c'erano la pala d'altare del Maestro di Figline nella collegiata di Santa Maria di Figline Valdarno, o il polittico dell\"'Incoronazione della Vergine\" di Giovanni del Biondo nella chiesa di San Lorenzo a San Giovanni Valdarno.\nTrittico di San Giovenale.\nIl primo lavoro sicuramente attribuibile a Masaccio \u00e8 il Trittico di San Giovenale, datato 23 aprile 1422 e destinato a una chiesa di Cascia di Reggello. L'iscrizione alla corporazione dei pittori di soli quattro mesi prima testimonia che certamente Masaccio esegu\u00ec la commissione a Firenze. Il dipinto \u00e8 composto di tre tavole e rivela gi\u00e0 un completo disinteresse verso il gotico internazionale ed una precoce adesione ad alcune novit\u00e0 del Rinascimento, con elementi spiegabili solo con un contatto diretto con Filippo Brunelleschi, inventore della prospettiva, e Donatello.\nNello scomparto di sinistra sono raffigurati i santi Bartolomeo e Biagio, nello scomparto centrale la Madonna col Bambino e due angeli, ed in quello di destra i santi Giovenale e Antonio abate. Nella tavola centrale \u00e8 incisa in capitali latini la scritta: , la pi\u00f9 antica conosciuta senza le tradizionali lettere gotiche. Evidente \u00e8 il rifiuto dell'artista degli ideali di bellezza del gotico internazionale, che agli occhi dell'artista dovevano apparire \"amabili ma arrendevoli\". Le figure sono infatti massicce e imponenti, scalate in profondit\u00e0, e occupano uno spazio costruito prospetticamente, il primo conosciuto in pittura: le linee di fuga del pavimento di tutti e tre i pannelli convergono verso un punto di fuga centrale, nascosto dietro il capo della Vergine.\nLa fisicit\u00e0 fredda e scultorea del Bambino mostra come Masaccio cercasse ispirazione nella scultura coeva, in particolare nelle opere di Donatello, come farebbe pensare anche il particolare delle dita in bocca, tratto dalla vita quotidiana alla quale attingeva anche il grande scultore. Lo schema prospettico rigoroso pu\u00f2 derivare solo dalla collaborazione diretta di Brunelleschi. Conoscendo la nota riservatezza del grande architetto nel divulgare le sue scoperte, pu\u00f2 darsi che il contatto con Masaccio fosse stato intenzionale, con la consapevolezza di vedere realizzate le sue teorie in pittura. Il primo risultato che conosciamo di tale esperimento, il \"Trittico\", \u00e8 ancora squilibrato e con gli aspetti religiosi in parte offuscati dalle preoccupazioni tecniche. Nelle opere successive Masaccio fece veloci passi da gigante.\nLa collaborazione con Masolino.\nNon si conosce esattamente quando inizi\u00f2 la collaborazione tra Masaccio e il pi\u00f9 anziano Masolino da Panicale. Essendo Tommaso di Cristoforo Fini, detto Masolino, nativo di Panicale presso San Giovanni Valdarno, era dunque conterraneo di Masaccio, e ci\u00f2 spiegherebbe la collaborazione che ad un certo momento intervenne tra i due. Ossia il pittore pi\u00f9 anziano delegava a quello pi\u00f9 giovane parti di opere che gli venivano commissionate. In realt\u00e0, i primi quaranta anni di Masolino sono quasi completamente oscuri, incluso il luogo di nascita. Un indizio \u00e8 l'iscrizione di Masolino all'Arte dei Medici e Speziali nel gennaio del 1423, forse proprio per poter tenere bottega con Masaccio che si era insediato in citt\u00e0 almeno da un anno prima e di quell'anno \u00e8 la Madonna dell'Umilt\u00e0 nella Kunsthalle di Brema, un'opera molto diversa dalla Madonna di Masaccio in S. Giovenale a Cascia di Reggello dell'anno precedente.\nStorie di San Giuliano.\nNel 1423, Masaccio lavor\u00f2 con Masolino al cosiddetto Trittico Carnesecchi per la cappella di Paolo Carnesecchi nella chiesa di Santa Maria Maggiore a Firenze. Del trittico rimangono il \"San Giuliano\" conservato a Firenze presso il museo diocesano di Santo Stefano al Ponte e attribuibile a Masolino e una tavoletta della predella con \"Storie di San Giuliano\" conservata al Museo Horne di Firenze attribuibile a Masaccio: vi \u00e8 narrata la vicenda, in cui il santo, secondo la profezia del demonio, uccide il padre e la madre. La Madonna con Bambino, attribuibile a Masolino, di cui esiste ancora una fotografia fu trafugata nel 1923 dalla chiesa di Novoli.\nNella tavoletta superstite della predella conservata al museo Horne di Firenze nel riquadro a sinistra Giuliano, durante la caccia \u00e8 a colloquio col demonio in sembianze umane che gli profetizza l'uccisione del padre e della madre. Giuliano scappa di casa e, dopo un lungo peregrinare, sposa una principessa. Nel riquadro centrale Masaccio raffigura il momento in cui i genitori alla sua ricerca, arrivati per caso al castello del santo, sono ospitati nella stanza matrimoniale. Giuliano, rientrato da un viaggio, scambia i genitori per la moglie e l'amante e li uccide. Nel riquadro di destra la scoperta di Giuliano che, incontrando la moglie si dispera, la posa scomposta e agitata del santo e il suo volto stravolto dal dolore, rimandano sia al gusto grottesco di certa pittura tardogotica, sia alla scultura donatelliana. Le figure come gi\u00e0 nel trittico di San Giovenale sono scalate in prospettiva e modellate dal chiaroscuro.\nSant'Anna Metterza.\nNel 1424 si iscrisse alla Compagnia di San Luca. Sempre in quell'anno esegu\u00ec la pala d'altare detta \"Sant'Anna metterza\", gi\u00e0 nella chiesa di Sant'Ambrogio a Firenze. La pala, ha sant'Anna \"messa come terza\" sul trono (Il \"Metterza\" deriva dalla tradizione toscana e sta per l'espressione \"mi \u00e8 terza\", con la quale si specifica il rango della santa che viene subito dopo il Bambino e la Madonna), alle spalle della Madonna con in braccio il Bambino, sullo sfondo di un drappo damascato sorretto da angeli.\nSecondo Roberto Longhi (1940), seguito oggi dalla maggior parte degli studiosi, l'opera venne realizzata in collaborazione con Masolino, che riserv\u00f2 per s\u00e9 il compito di dipingere la santa, mentre a Masaccio tocc\u00f2 la Madonna col Bambino e l'angelo reggicortina a destra al centro. Tuttavia va ricordato come il Vasari non consideri l'opera del solo Masaccio e con lui, nel tempo, concordano Cavalcaselle, Berenson, Venturi, Oertel, Pittaluga, Salmi, Salvini e di recente Sergio Rossi (2012). Questi rileva la sostanziale unit\u00e0 stilistica del dipinto, la medesima concezione spaziale brunelleschiana delle due figure principali; il medesimo andamento della stesura pittorica dei panni e delle vesti della Vergine e di sua madre. Infine, la mano di Anna vista di scorcio \u00e8 talmente moderna e prospetticamente audace che anche i sostenitori del \"doppio autore\" debbono ammettere che almeno questo particolare Masolino lo avrebbe lasciato al suo giovane collaboratore, cosa del tutto in contrasto con la prassi esecutiva delle botteghe dell'epoca.\nDa rimarcare infine come la struttura stessa delle figure principali risenta di una precisa adesione alla prospettiva brunelleschiana che non pu\u00f2 essere casuale. Non sono invece di Masaccio, ma di qualche collaboratore minore, i due angeli in basso ai lati del trono e quello in alto a sinistra. A questo periodo \u00e8 ascrivibile anche la \"Madonna dell'Umilt\u00e0\" della National Gallery of Art di Washington D.C., opera molto danneggiata e di difficile lettura critica, ma quasi sicuramente non ascrivibile a Masaccio.\nCappella Brancacci.\nSecondo Vasari Tommaso affresc\u00f2 un \"San Paolo\" nella chiesa del Carmine a Firenze (forse in pendant con un \"San Pietro\" di Masolino gi\u00e0 a fianco delle pareti di una cappella nel transetto sinistro della chiesa), il cui successo gli avrebbe fruttato la commissione della cappella Brancacci nel braccio del transetto opposto.\nAlla fine del 1424 si pu\u00f2 datare l'inizio della decorazione della \"Cappella Brancacci\" da parte del solo Masolino, cui presto si aggiunse Masaccio, che rimase a proseguire da solo l'impresa dopo la partenza del collega per l'Ungheria nell'estate del 1425. La cappella nel transetto destro della chiesa di Santa Maria del Carmine venne costruita in seguito alle disposizioni testamentarie di Pietro Brancacci da Felice Brancacci, mercante di sete e console del mare, patrono della cappella dal 1422. I lavori vennero organizzati sfruttando un solo ponteggio in modo che mentre uno eseguiva una storia sulla parete laterale, l'altro avrebbe realizzato una storia sulla parete di fondo, per poi scambiarsi i ruoli nel lato opposto, ci\u00f2 per evitare una frattura stilistica fra la parete di destra e quella di sinistra. L'insieme era inoltre unificato anche grazie all'utilizzo di un'unica gamma cromatica e di un unico punto di vista, pensato per lo spettatore al centro della cappella, in tutte le scene che sono composte entro una griglia architettonica unitaria, composta da pilastri dipinti, e spesso affreschi attigui condividono il medesimo paesaggio.\nNella \"Cacciata di Adamo ed Eva dal Paradiso terrestre\", di Masaccio, la coppia \u00e8 inserita saldamente sul terreno, su cui si proiettano le ombre della violenta illuminazione che modella i corpi. Adamo piangente si copre il viso con la mano, in segno di vergogna, mentre Eva si copre con le braccia e urla, in angoscioso dolore che risuona minaccioso come un \"Dies irae\". Sono presenti riferimenti in Eva all'antico (Venere pudica) o a Giovanni Pisano (la \"Temperanza\" del pulpito del Duomo di Pisa), ma il primo spunto \u00e8 sempre derivato dalla natura, per cui l'opera \u00e8 priva di suggestioni puramente antiquarie. Il chiaroscuro fornisce dei corpi volutamente massicci, sgraziati, realistici.\nNel \"Tributo\" di Masaccio sono fuse tre scene diverse nello stesso affresco (il gabelliere che esige il denaro al centro, a sinistra Pietro che prende la moneta dal pesce e a destra Pietro che paga i gabelliere), con diversa unit\u00e0 temporale ma uguale unit\u00e0 spaziale: la prospettiva infatti \u00e8 la medesima e le ombre sono determinate con la stessa inclinazione dei raggi del sole. Una serie di rimandi gestuali e di sguardi collega efficacemente le scene, guidando l'occhio dello spettatore da un capitolo all'altro. I personaggi sono massicci, scultorei grazie al chiaroscuro, e le espressioni sono vive. La costruzione architettonica ha il suo fulcro nel punto di fuga situato dietro la testa di Cristo, dove convergono le diagonali evidenziando la figura cardine.\nIl \"Battesimo dei neofiti\" offr\u00ec all'artista l'occasione di dipingere alcuni nudi magistralmente proporzionati ed atteggiati con grande realismo e vari stati d'animo a ricevere il sacramento. Vasari in particolare lod\u00f2 la figura in piedi e tremante sulla destra. Nel \"San Pietro risana gli infermi con la propria ombra\" Masaccio compose uno schema inedito per cui le figure sembrano procedere verso lo spettatore; inoltre ambient\u00f2 il tutto (come nella scena della \"Distribuzione dei beni e morte di Anania\" sul lato opposto) in una realistico paesaggio urbano fiorentino, con una costruzione prospettica rigorosa che aveva il suo fulcro in una perduta scena centrale dietro l'altare, dove si trovava il \"Martirio di Pietro\", distrutta gi\u00e0 entro il 1460.La scena infine della \"Resurrezione del figlio di Teofilo e san Pietro in cattedra\" venne probabilmente mutilata dopo l'esilio definitivo dei Brancacci, poich\u00e9 contenente parecchi ritratti della famiglia. Venne completata con profondi interventi da Filippino Lippi, che arrivarono, pare, a sconvolgere la primitiva composizione.\nQuanto al contenuto degli affreschi vi si possono cogliere vari registri: quello della riaffermazione del ruolo papale all'interno della chiesa, da mettere in relazione con la recente conclusione del Concilio di Basilea; l'esaltazione del \"primato\" fiorentino, specie nella scena del \"Tributo\" da mettere invece in relazione con la guerra contro i Visconti. E infine, \u00e8 ancora Rossi (2012) a sottolinearlo, siamo in presenza di un vero e proprio \"manifesto\" pittorico della nuova arte umanistica, riscontrabile soprattutto nel gruppo di figure in piedi alla destra del santo nella scena con \"S. Pietro in cattedra\". Qui, secondo l'acuta intuizione del Berti, si possono riconoscere nell'ordine, Masolino, lo stesso Masaccio con lo sguardo rivolto verso gli spettatori, Leon Battista Alberti e Brunelleschi, cio\u00e8 i massimi esponenti del nascente Rinascimento italiano. Al 1425 risale la prima notizia di una bottega di Masaccio.\nLa Sagra.\nTra il 1425 e il 1426 oppure, secondo altri studiosi, nel 1427 Masaccio esegu\u00ec l'affresco in terra verde, noto come la \"Sagra\", sopra una porta del chiostro della chiesa del Carmine che commemorava la consacrazione della chiesa avvenuta il 19 aprile 1422, alla presenza dell'arcivescovo Amerigo Corsini; Masaccio, secondo il Vasari fu presente alla cerimonia con Brunelleschi, Donatello e Masolino. Distrutto nei rifacimenti del chiostro tra il 1598 e il 1600, ne restano tracce in sette disegni.\nEra, secondo la testimonianza del Vasari, la scena folta di ritratti dei cittadini e artisti pi\u00f9 in vista di Firenze: \u00abE vi ritrasse infinito numero di cittadini in mantello et in cappuccio, che vanno dietro a la processione; fra i quali fece Filippo di Ser Brunellesco in zoccoli, Donatello, Masolino da Panicale [...], Antonio Brancacci, che gli fece far la cappella, Niccol\u00f2 da Uzzano, Giovanni di Bicci de' Medici, Bartolomeo Valori [...]. Ritrassevi similmente Lorenzo Ridolfi, che in que' tempi era ambasciadore per la Repubblica fiorentina a Vinezia\u00bb. Sempre secondo la testimonianza del Vasari l'opera doveva integrare una serie di ritratti \u00abdal vero\u00bb, in una scenografia di saldo impianto prospettico. Nella narrazione dell'evento cittadino l'inserimento degli artisti, tra gli uomini pi\u00f9 in vista della citt\u00e0, \u00e8 sintomo della diversa visione che l'Umanesimo avevo apportato al ruolo dell'artista, non pi\u00f9 semplice artigiano, ma intellettuale partecipe della vita culturale cittadina.\nPolittico di Pisa.\nNel 1426 i Carmelitani di Pisa commissionarono a Masaccio un polittico per la cappella del notaio ser Giuliano di Colino degli Scarsi da San Giusto nella chiesa di Santa Maria del Carmine. Grazie a un committente particolarmente pignolo, l'opera \u00e8 la meglio documentata della carriera del pittore, sebbene oggi sia smembrata in pi\u00f9 musei ed alcuni pannelli siano dispersi.\nIl polittico fu iniziato il 19 febbraio del 1426 ed aveva un impianto ancora medievale, diviso in scomparti su pi\u00f9 ordini e figure su fondo oro, con i personaggi modellati da un forte chiaroscuro, ottenuto tramite vibranti campiture di colore e lumeggiature. L'illuminazione, pi\u00f9 che il disegno di contorno, definisce la forma plastica delle figure, facendole assomigliare a voluminose sculture. Tutti i pannelli rispondevano ad un unico punto di fuga in modo che la composizione risultasse unitaria, per questo si spiegano le figure rialzate della predella e le figure incassate della cuspide. Il polittico fu smembrato nel XVIII secolo e le undici parti che sono state ritrovate sono oggi conservate in cinque diversi musei.\nSono perduti invece i quattro santi laterali alla Madonna che, a giudicare dalla predella, dovevano appunto rappresentare \"San Giuliano, San Nicola, San Giovanni Battista\" e \"San Pietro\". Sopra di essi, a rigor di logica, dovevano trovarsi altri due pannelli di cuspide perduti che affiancavano il \"San Paolo\" e il \"Sant'Andrea\".\nOpere per privati.\nVerso il 1426 Masaccio era abbastanza famoso da aggiudicarsi alcune importanti commissioni private, che lo costrinsero probabilmente a spostarsi pi\u00f9 volte in quell'anno tra Firenze e Pisa, come si evince dai solleciti minacciosi e i divieti di occuparsi di altre opere fino al completamento del polittico di Pisa da parte del committente.\nVasari cit\u00f2 alcune opere in mano privata (tra cui una coppia di ignudi in casa Rucellai) e ne tralascia altri a noi noti, come un Desco da parto oggi a Berlino e la \"Madonna Casini\" a Firenze.\nIl desco da parto \u00e8 un'opera atipica nella produzione masaccesca, poich\u00e9 al posto della solenne e maestosa impostazione di opere come il Tributo, qui l'autore si diletta nel raccontare minutamente alcuni dettagli aneddotici di un episodio familiare quale una nativit\u00e0 privata a cui accorrono alcune visitatrici, tra cui due monache, e un corteo ufficiale di trombicini della Signoria di Firenze, che annunciano l'arrivo di un prezioso regalo, il desco stesso. L'originalit\u00e0 si pu\u00f2 spiegare con una maggiore libert\u00e0 permessa dalla committenza privata o anche con l'influenza decisiva di Donatello nella realizzazione dell'opera. Molte caratteristiche infatti sono legate al suo stile, come l'organizzazione dello spazio regolare che arretra in profondit\u00e0, i personaggi in movimento che entrano ed escono dalla cornice o la vivacit\u00e0 aneddotica delle figurette con numerosi particolari tratti dalla vita quotidiana.\nLa \"Madonna Casini\", soprannominata da Roberto Longhi \"Madonna del solletico\", venne dipinta per la devozione privata del cardinale Antonio Casini, il cui stemma si trova sul verso. Anche questa \u00e8 un'opera atipica dove sono fusi uno studio innovativo sulla luce e sulla composizione e dettagli presi dalla realt\u00e0, che creano un'aura di serena familiarit\u00e0 tra i due protagonisti.\nLa Trinit\u00e0.\nTra il 1426 e il 1428 Masaccio esegu\u00ec l'affresco con la \"Trinit\u00e0\" in Santa Maria Novella. L'opera, che segna una svolta verso Brunelleschi nella poetica dell'artista, rappresenta il dogma trinitario ambientato in una cappella illusionisticamente dipinta, nella quale spicca la maestosa volta a botte con lacunari che, come scrisse Vasari, \"diminuiscono e scortano cos\u00ec bene che pare che sia bucato quel muro\". Le linee dell'architettura dirigono l'occhio dello spettatore inevitabilmente sulla figura del Cristo in croce, sostenuto da Dio Padre e con la colomba dello Spirito Santo in volo tra i due. Questa triade divina \u00e8 sottratta alle rigide regole prospettiche, in quanto immutabile e superiore alle logiche della fisica terrena; sotto la croce invece Maria e Giovanni Evangelista sono rappresentati in scorcio come se visti dal basso. Pi\u00f9 sotto si trovano i due committenti, che assistono inginocchiati alla scena sacra e che, per la prima volta nell'arte occidentale, sono di dimensioni identiche alle divinit\u00e0. Alla base \u00e8 infine collocato un altare marmoreo, sotto il quale si trova uno scheletro giacente con la scritta \"Io fu gi\u00e0 quel che voi sete: e quel ch'i' son voi a[n]co[r] sarete\".\nSe fino ad allora Masaccio era stato l'artista del reale, che calava le sacre scene, pur nella loro inalterata solennit\u00e0, nella vita di tutti i giorni, con la \"Trinit\u00e0\" si fa teologo, entrando a fondo nel mistero divino. La prima impressione che si ha alla vista dell'affresco \u00e8 quella di un monumento alla razionalit\u00e0, con una simmetria e un ordine di iconico misticismo, dove l'immobilit\u00e0 \u00e8 simbolo dell'atemporalit\u00e0 del dogma cristiano.\nLa tavola pu\u00f2 essere letta verticalmente dal basso in alto come ascensione verso la salvezza eterna: in primo piano il sarcofago con scheletro, che ricorda la transitoriet\u00e0 della vita terrena, in secondo piano, le due figure inginocchiate che pregano, i due committenti, alla base del triangolo che le figure formano (rappresentano la preghiera, mezzo di salvezza), in terzo piano la cappella con sulla soglia la Vergine e San Giovanni (rappresentano l'intercessione), dietro ai quali c'\u00e8 la croce, sorretta da dietro dal Dio Padre, al vertice del triangolo. Sopra il Cristo si trova la colomba dello Spirito Santo (salvezza); oppure attraverso le triangolazioni che legano le diverse figure: un primo triangolo, lega le figure umane, e ha per base i due committenti e per vertice la figura di Cristo, altro \u00e8 quello che ha per base il soppalco in legno, e che collega Maria, Giovanni e il Cristo ultimo \u00e8 quello Trinitario che comprende il Cristo, la colomba e Dio Padre, ed \u00e8 rovesciato, infatti la base si parte dai due capitelli passando a filo con la testa di Dio e si conclude nel punto di fuga di tutta la rappresentazione situato sui piedi del Cristo, al pari del punto di vista in modo da rendere partecipe lo spettatore, richiamato all'attenzione della scena sacra anche dal gesto di Maria; resta il fatto che lo snodo visivo e concettuale rimane sempre il corpo del Cristo.\nTrattandosi di una rappresentazione in una chiesa domenicana \u00e8 da sottolineare l'interpretazione della scena che vede in essa l'affermazione della Resurrezione come unica risposta alla morte: il Cristo morto \u00e8 anche risorto, e anche la nostra morte avr\u00e0 uguale soluzione.\nLa ricezione dell'opera \u00e8 talmente diffusa da uscire ben presto dall'ambito pittorico: ad esempio, a Masaccio si ispir\u00f2 lo scultore Agostino di Duccio per il bassorilievo della \"Santissima Trinit\u00e0 adorata da Pietro Bianco\" nel Santuario di Santa Maria delle Grazie di Forn\u00f2, vicino a Forl\u00ec. Inoltre, l'opera fu, probabilmente, perfino citata in un'architettura reale a distanza di tempo, come quella voluta nella propria cappella seicentesca della Santissima Trinit\u00e0 dall'architetto Carlo Lambardi, nella chiesa di Santa Maria in Via, Roma.\nUltimo periodo.\nUn documento del 23 gennaio 1427 registra Masaccio ancora a Pisa, come testimone per un atto notarile. Il 29 luglio dello stesso anno lasci\u00f2 un resoconto contabile delle sue finanze per il nuovo catasto, lo stesso dove se ne registr\u00f2 poco dopo la morte, avvenuta nell'estate del 1428 a Roma. L'artista dichiar\u00f2 di vivere con la madre e il fratello in una casa in affitto nel quartiere di Santa Croce e di pagare due fiorini l'anno per una bottega in piazza San Firenze, appartenente ai monaci della Badia fiorentina. Masaccio aveva alcuni crediti con artisti con cui aveva collaborato (come Andrea di Giusto, suo aiutante) e la sua famiglia possedeva una piccola vigna e una casa a Castel San Giovanni, frutto dell'eredit\u00e0 del secondo matrimonio della madre col ricco Tedesco di Feo, dai quali dichiar\u00f2 di non percepire alcun reddito.\nA queste testimonianze d'archivio si sommano poi quelle legate alla vita del compagno Masolino, tornato dall'Ungheria nel 1427 e segnalato da un documento a Firenze l'11 maggio 1428, e le fonti antiche come Vasari, che cita Masaccio come autore degli affreschi della cappella di Santa Caterina nella basilica di San Clemente a Roma. In realt\u00e0 oggi l'intervento di Masaccio a tale opera viene escluso o al massimo limitato ad alcune figure laterali di cavalieri. All'ultimo soggiorno romano \u00e8 generalmente attribuito anche il cosiddetto Polittico di Santa Maria Maggiore o Pala Colonna, secondo altri databile invece al giubileo del 1423, prima della \"Sant'Anna Metterza\". Di mano di Masaccio \u00e8 solo il pannello con i \"Santi Girolamo e Giovanni Battista\" alla National Gallery di Londra; i restanti sono tutti di mano di Masolino.\nMasaccio mor\u00ec a Roma nell'estate del 1428, probabilmente nel mese di giugno, nel corso del suo ventisettesimo anno di vita. Non sono mai state chiarite le reali cause del suo improvviso decesso: alcuni parlano di una tonsillite, altri di una malattia ereditaria. C'\u00e8 anche chi sostiene che sia rimasto vittima di un agguato da parte di alcuni banditi, che lo avrebbero soffocato con un panno. Vasari ricorda invece il sospetto che fosse stato avvelenato, forse per invidia, e testimonia il rammarico di Brunelleschi, che alla notizia della sua morte avrebbe detto: \"Noi abbiamo fatto in Masaccio una grandissima perdita\". Il biografo aretino inoltre scrisse del disinteresse di Masaccio verso le questioni finanziarie, volendosi dedicare solo alla sua passione, che era la pittura. Scrissero Crowe e Cavalcaselle che: \"Un fuoco ardeva in lui, inconciliabile con altro che la ricerca di quei grandi problemi della perfezione artistica\".\nIl Vasari riporta come venne sepolto a Firenze nella chiesa del Carmine, solo nel 1443, senza alcuna tomba. Solo in seguito venne posto un epigramma in latino di Fabio Segni e uno in italiano di Annibal Caro:\nCasa Masaccio.\nA San Giovanni Valdarno, nella casa natale del pittore, \u00e8 situato un centro sperimentale ed espositivo di arte contemporanea che si chiama Casa Masaccio. Ha l'obiettivo di valorizzare nuovi artisti e nuovi linguaggi dell'arte, ispirandosi proprio alla portata rivoluzionaria che Masaccio ha avuto nel panorama del rinascimento italiano."}
{"id": "19155", "revid": "1632387", "url": "https://it.wikipedia.org/wiki?curid=19155", "title": "Pendolo", "text": "Il pendolo semplice (o pendolo matematico) \u00e8 un sistema fisico costituito da un filo inestensibile e da una massa puntiforme (\"m)\" fissata alla sua estremit\u00e0 e soggetta all'attrazione gravitazionale (che supponiamo uniforme nello spazio e costante nel tempo). Questo sistema apparentemente banale \u00e8 stato reso celebre dall'impegno sperimentale e teorico profuso dallo studioso Galileo Galilei, che ne ha correttamente descritto la propriet\u00e0 principale, ovvero l'isocronismo.\nImpostazione delle equazioni del moto e loro soluzione.\nSe accelerazione di gravit\u00e0 formula_1 , velocit\u00e0 iniziale e direzione iniziale del filo sono complanari il pendolo oscilla in un piano verticale, descrivendo in particolare una traiettoria circolare, a causa dell'inestensibilit\u00e0 del filo. Se si scelgono coordinate polari (come illustrato nel disegno), si possono scrivere le equazioni del moto, che assumono la seguente forma:\nLa prima equazione corrisponde alla componente radiale di formula_4 e la seconda alla componente tangenziale.\nformula_5 \u00e8 la tensione del filo. Ora, essendo la lunghezza del filo formula_6 costante nel tempo per ipotesi, si deve avere:\ned inoltre le masse, che compaiono ad ambo i membri si semplificano. Si ottengono quindi le equazioni pi\u00f9 semplici:\ndove la lunghezza costante del filo \u00e8 stata indicata, come \u00e8 consuetudine, con la lettera formula_10 invece che, come in precedenza, con formula_6. Notiamo ora che l'equazione che ci interessa, in quanto determina il moto angolare del pendolo (l'unico non banale, essendo il moto radiale nullo), \u00e8 solo la seconda, mentre la prima risulterebbe utile solamente per determinare, in seguito, la tensione del filo. Scegliamo di approssimare la seconda equazione per piccoli angoli, ovvero considerando solo il termine lineare nello sviluppo in serie di Taylor del seno:\nche \u00e8 l'equazione differenziale dell'oscillatore armonico di pulsazione formula_13. Diventa cos\u00ec possibile determinare anche il periodo di una oscillazione completa, ovvero il tempo impiegato dal pendolo per andare da un estremo all'altro e ritornare nell'estremo iniziale.\nSi trova\nLa legge di oscillazione \u00e8 dunque indipendente dalla massa e, nell'ipotesi di piccoli angoli, si riduce ad un oscillatore armonico, indipendente quindi anche dall'ampiezza dell'oscillazione.\nSe per\u00f2 l'ampiezza dell'oscillazione formula_15 non \u00e8 piccola, si pu\u00f2 dimostrare che il periodo del pendolo dipende da essa secondo la formula\ndove formula_17 \u00e8 l'integrale ellittico completo di prima specie, valutato in formula_18. I primi due termini dello sviluppo in serie di potenze dell'integrale forniscono l'espressione\napprossimata a meno di un infinitesimo dell'ordine di formula_20.\nL'approssimazione per piccoli angoli va bene per ottenere una formulazione semplice dell'integrazione dell'equazione differenziale.\nLa differenza tra il valore dell'angolo esatto e quello ottenuto tramite approssimazione non \u00e8 impercettibile se il pendolo viene usato per orologi che devono contare tempi molto lunghi (vedi pi\u00f9 avanti \"Pendolo cicloidale\").\nBilancio energetico.\nMoltiplicando membro a membro la seconda equazione del moto per formula_21 si ottiene:\nche, riconoscendo una derivata rispetto al tempo e moltiplicando membro a membro per formula_10, si riconduce a:\novvero la quantit\u00e0 tra parentesi risulta conservata nel tempo. Tale quantit\u00e0, a meno di un fattore formula_25 e di una eventuale costante additiva \u00e8 l'energia del pendolo: il primo addendo costituisce l'energia cinetica ed il secondo l'energia potenziale gravitazionale.\nSi pu\u00f2 quindi verificare che, agli estremi dell'oscillazione, in cui formula_26 per definizione, si ha solo energia potenziale, ovvero la particella ha solo energia di posizione e non di movimento; mentre, scegliendo uguale a formula_27 la succitata costante additiva dell'energia, si pu\u00f2 affermare che nel punto di minimo vi \u00e8 solo \"energia cinetica\", cio\u00e8 solo energia di movimento e non di posizione.\nPendolo fisico.\nIl pendolo semplice non \u00e8 che un caso particolare: un qualunque oggetto fissato ad un punto di sospensione e soggetto alla gravit\u00e0 costituisce un pendolo, talvolta denominato \"pendolo fisico\". In questo caso la forza di gravit\u00e0 agisce sul centro di massa dell'oggetto e la componente di tale forza perpendicolare alla congiungente con il punto di sospensione risulta:\nIl momento meccanico risultante sul pendolo, considerato rispetto al punto di sospensione \u00e8 pertanto:\ndove formula_30 rappresenta la distanza tra punto di sospensione e centro di massa. Applicando la seconda equazione cardinale si trova che\ndove formula_32 rappresenta il momento di inerzia del pendolo rispetto al centro di rotazione, che in questo caso \u00e8 punto di sospensione. L'equazione si riduce in forma simile a quella dell'oscillatore armonico anche in questo caso, purch\u00e9 si considerino piccole oscillazioni. Si trova quindi:\nConfrontando questa formula con la corrispondente del pendolo semplice, si pu\u00f2 concludere che il pendolo fisico oscilla con lo stesso periodo di un pendolo semplice di lunghezza\nTale lunghezza \u00e8 detta lunghezza ridotta o lunghezza equivalente del pendolo fisico.\nPendolo a torsione.\nUn pendolo a torsione \u00e8 costituito da un filo inestensibile e di massa trascurabile alla cui estremit\u00e0 \u00e8 fissato un corpo rigido. Se si fa ruotare il corpo attorno all'asse passante per il filo, quest'ultimo si torce producendo un \"momento torcente\" dato da formula_35, dove formula_36 (nel caso il corpo rigido sia un disco) \u00e8 detta \"costante di torsione\". Esso ha segno meno perch\u00e9 tende a far ruotare il corpo nel verso opposto al moto. Prendendo come polo il centro di rotazione e applicando la seconda equazione cardinale della dinamica formula_37, otteniamo la seguente equazione differenziale:\ndove formula_32 \u00e8 il momento d'inerzia del corpo rigido rispetto all'asse di rotazione, avente soluzione\nEssa rappresenta l'equazione di un moto armonico semplice di pulsazione\nApplicando il teorema di conservazione dell'energia meccanica (siccome non vi sono forze dissipative), ricaviamo che l\"'energia potenziale torsionale\" dovuta al momento del filo risulta essere:\nPendolo cicloidale.\nIl pendolo cicloidale \u00e8 un tipo di moto periodico ideato da Christiaan Huygens intorno al 1659 con una peculiare propriet\u00e0: le sue oscillazioni sono isocrone indipendentemente dalla loro ampiezza. Si \u00e8 visto infatti che questo vale nel caso del pendolo semplice solo per ampiezze abbastanza piccole. Huygens dimostr\u00f2 invece che un punto materiale che oscilla seguendo una traiettoria cicloidale sotto l'azione della gravit\u00e0 ha un periodo costante che dipende unicamente dalle dimensioni della cicloide.\nL'equazione della cicloide in forma parametrica \u00e8\ndove \"a\" \u00e8 la lunghezza del raggio della circonferenza che genera la cicloide. Siano quindi \"x\" e \"y\" le coordinate del punto di massa \"m\" che oscilla sotto l'azione della gravit\u00e0. L'energia potenziale del punto \u00e8\nmentre l'energia cinetica \u00e8\nPoich\u00e9\nsi ha\ne ricordando le trasformazioni\nsi ottiene\nIntroducendo \nsi ottiene \nLa grandezza \"q\" si pu\u00f2 considerare coordinata generalizzata del punto oscillante, e la sua derivata formula_53 come velocit\u00e0 generalizzata.\nAllora\nformula_54.\nL'energia potenziale \u00e8 una funzione quadratica della coordinata \"q\", e l'energia cinetica \u00e8 una funzione quadratica della sua derivata (e i coefficienti sono costanti). Da ci\u00f2 risulta che le oscillazioni del pendolo sono isocrone e armoniche di periodo\nformula_55.\nHuygens utilizz\u00f2 la sua scoperta per realizzare orologi a pendolo molto precisi. Per costruire il pendolo cicloidale occorre sospendere il pendolo ad un filo posto fra due archi di cicloide, in modo tale che esso segua il loro profilo facendo percorrere anche al peso attaccato una traiettoria cicloidale."}
{"id": "19156", "revid": "125844886", "url": "https://it.wikipedia.org/wiki?curid=19156", "title": "Paolo Uccello", "text": "Fu tra i protagonisti della scena artistica fiorentina della met\u00e0 del XV secolo.\nSecondo quanto racconta Vasari nelle sue \"Vite\", Paolo Uccello \u00abnon ebbe altro diletto che d'investigare alcune cose di prospettiva difficili e impossibili\u00bb, sottolineando il suo tratto pi\u00f9 immediatamente distintivo, cio\u00e8 l'interesse, quasi ossessivo, per la costruzione prospettica. Questa caratteristica, unita con l'adesione al clima fiabesco del gotico internazionale, fa di Paolo Uccello una figura di confine tra i due mondi figurativi, secondo un percorso artistico tra i pi\u00f9 autonomi del Quattrocento.\nSecondo Vasari fu soprannominato \"Paolo Uccelli\" perch\u00e9 amava soprattutto dipingere animali, e in particolare gli uccelli: avrebbe amato dipingerli per decorare la propria casa, non potendo permettersi animali veri.\nBiografia.\nFormazione alla bottega di Ghiberti.\nEra figlio di un chirurgo e barbiere, Dono di Paolo di Pratovecchio, cittadino fiorentino dal 1373, e della nobildonna Antonia di Giovanni del Beccuto. Il padre apparteneva a un casato benestante, i Doni, che fra Tre e Quattrocento avevano dato otto priori, mentre la madre era di una famiglia di nobili feudatari, che aveva le proprie case nei dintorni di Santa Maria Maggiore, chiesa in cui i Del Beccuto ebbero e fecero decorare ben tre cappelle (di cui una dallo stesso Paolo). La portata al catasto del 1427 lo ricorda trentenne, per cui dovette nascere nel 1397.\nAd appena dieci anni, dal 1407 e fino al 1414 fu, assieme a Donatello e altri, nella bottega di Lorenzo Ghiberti, impegnato nella realizzazione della porta nord del Battistero di Firenze (1403-1424). Scorrendo il libro delle paghe dei garzoni del Ghiberti, si nota che Paolo dovette lavorare per due periodi distinti, uno di tre anni e uno di quindici mesi, in cui ebbe un graduale aumento delle paghe, che fa pensare a una crescita professionale del giovane. Nonostante l'apprendistato alla bottega di uno scultore, non \u00e8 nota nessuna sua statua o bassorilievo; era comune invece per pittori affermatisi in seguito essere stati avviati alla pratica artistica presso scultori o orefici, poich\u00e9 l\u00ec potevano coltivare l'arte alla base di qualsiasi produzione artistica, il disegno. Dal Ghiberti dovette apprendere quel gusto per l'arte tardo gotica, che fu una delle componenti fondamentali del suo linguaggio. Si trattava di stilemi legati al gusto lineare, all'aspetto mondano dei soggetti sacri, alla raffinatezza di forme e movenze e all'attenzione verso i dettagli pi\u00f9 minuti, all'insegna di un naturalismo ricco di decorazioni.\nIn questo periodo nacque l'uso del soprannome \"Uccello\" dovuta all'abilit\u00e0 nel riempire i vuoti prospettici con animali, in particolare uccelli. Iscritto alla Compagnia di San Luca nel 1414, si immatricol\u00f2 il 15 ottobre dell'anno successivo all'Arte dei Medici e Speziali, quella che comprendeva i pittori di professione.\nLe opere di questi anni sono piuttosto oscure, o perch\u00e9 perdute, o perch\u00e9 improntate a un gusto gotico tradizionale che si fa fatica ad abbinare ai lavori della maturit\u00e0, con attribuzioni ancora discusse. Come i pressoch\u00e9 coetanei Masaccio e Beato Angelico, le prime opere indipendenti dovettero datarsi agli anni venti. Farebbe eccezione, secondo Ugo Procacci, un tabernacolo in zona Lippi e Macia (Novoli, Firenze) che un'iscrizione antica datava al 1416 alla mano di Paolo Uccello: opera del tutto tardogotica, in cui si possono cogliere alcune affinit\u00e0 con lo Starnina.\nIn alcune primissime Madonne dall'attribuzione pi\u00f9 condivisa (quella di casa del Beccuto, oggi al Museo di San Marco, o quella in collezione privata a Fiesole) si nota un gusto per la linea falcata, tipicamente gotica, a cui si accosta per\u00f2 un innovativo sforzo verso la resa pi\u00f9 espressiva dei protagonisti, con sottili accenti umorali e ironici, pressoch\u00e9 inediti nella solenne arte sacra fiorentina.\nAppare evidente come la famiglia della madre dovette avere un ruolo attivo nell'entrata del ragazzo nella scena artistica locale. Oltre alla gi\u00e0 citata Madonna affrescata nella loro abitazione, per il \"dirimpettaio\" Paolo Carnesecchi, che aveva le sue case accanto a quelle dei Del Beccuto, Paolo esegu\u00ec una perduta \"Annunciazione e quattro profeti\" in una cappella di Santa Maria Maggiore, opera che il Vasari vide e defin\u00ec scorciata in maniera \"nuova e difficile in que' tempi\". Altre opere di quei tempi, oggi perdute, furono una nicchia nello Spedale di Lelmo con \"Sant'Antonio abate tra i santi Cosma e Damiano\" e due figure nel monastero di Annalena.\nNon \u00e8 chiaro se partecip\u00f2 alle prime storie ad affresco nel Chiostro Verde di Santa Maria Novella, dove invece lavor\u00f2 con certezza negli anni seguenti. In queste lunette, oggi attribuite per lo pi\u00f9 ad artisti anonimi, si nota un certo \"ghibertismo\", con figure arcuate, dalle ondulazioni fluenti e mobili, che alcuni studiosi indicano di ambito compatibile con quello di Paolo Uccello.\nIl viaggio a Venezia.\nTra il 1425 e il 1431 soggiorn\u00f2 a Venezia: si tratta di anni fondamentali, durante i quali Masaccio affrescava la Cappella Brancacci a Firenze, che tanto influsso avrebbe esercitato sui giovani pittori fiorentini, eclissando velocemente il recente traguardo tardogotico della \"Pala Strozzi\" di Gentile da Fabriano (1423). Con la strada spianata dall'aiuto di un facoltoso parente, Deo di Deo del Beccuto che gli fece da procuratore, dall'alleanza tra le repubbliche fiorentina e veneziana e, non ultimo, dalla recente presenza in laguna del suo maestro Ghiberti (inverno 1424-1425), Paolo Uccello raggiunse dunque la capitale veneta, dove rest\u00f2 per sei o sette anni. Prima di partire, come consueto, fece testamento, il 5 agosto 1425.\nQuel poco che si sa di questi anni \u00e8 legata alla testimonianza di una lettera a Pietro Beccanugi (ambasciatore fiorentino accreditato presso la Serenissima) dell'Opera del Duomo fiorentina datata 23 marzo 1432, in cui si chiede conto e referenza su Paolo di Dono, \"magistro musayci\", che aveva realizzato un \"San Pietro\" per la facciata della basilica di San Marco (opera perduta, che si intravede per\u00f2 nel telero di Gentile Bellini con la \"Processione in piazza San Marco\", del 1496). Gli vengono attribuite oggi, con prudenza, alcune tarsie marmoree per il pavimento basilicale . Longhi e Pudelko gli hanno riferito anche il disegno dei mosaici della \"Visitazione\", \"Nascita\" e \"Presentazione al Tempio della Vergine\" della Cappella dei Mascoli in San Marco, eseguiti da Michele Giambono: le tre scene, attribuite dalla maggior parte della critica al disegno di Andrea del Castagno, attivo qualche anno dopo in citt\u00e0, presentano un disegno prospettico di una certa complessit\u00e0.\nNel 1427 era sicuramente a Venezia, mentre qualche anno dopo, nell'estate del 1430, \u00e8 possibile che abbia visitato Roma, assieme a due ex-allievi, come lui, di Ghiberti, Donatello e Masolino. Con quest'ultimo forse collabor\u00f2 al perduto ciclo di \"Uomini illustri\" in palazzo Orsini, oggi noto tramite una copia in miniatura di Leonardo da Besozzo. L'ipotesi si basa comunque solo su congetture, legate all'attrazione di artisti all'epoca del rinnovamento di Roma promosso da Martino V.\nL'esperienza veneziana accentu\u00f2 la sua propensione a rappresentare evasioni fantastiche, ispirate probabilmente ai perduti affreschi di Pisanello e Gentile da Fabriano in Palazzo Ducale, ma lo allontan\u00f2 da Firenze durante un periodo cruciale per gli sviluppi artistici.\nAlcuni riferiscono a questo periodo l'\"Annunciazione\" di Oxford e il \"San Giorgio e il drago\" di Melbourne.\nIl rientro a Firenze.\nNel 1431 ritorn\u00f2 in patria, dove trov\u00f2 i colleghi di giovent\u00f9 alla bottega di Ghiberti ormai lanciati verso una carriera affermata, quali Donatello e Luca della Robbia, a cui si affiancano due frati gi\u00e0 pienamente coscienti della portata della rivoluzione masaccesca, quali Fra Angelico e Filippo Lippi.\nI committenti fiorentini dovettero mostrare una certa diffidenza verso l'artista rimpatriato, come testimonia la lettera di referenze spedita a Venezia degli Operai del Duomo del 1432, di cui si \u00e8 gi\u00e0 accennato. Al 1431 \u00e8 riferito il lunettone con la \"Creazione degli animali e creazione di Adamo\" e il riquadro sottostante della \"Creazione di Eva e Peccato originale\" nel Chiostro verde di Santa Maria Novella, in cui si pu\u00f2 cogliere in alcuni particolari l'influenza di Masolino (la testa del serpente nel \"Peccato originale\"), mentre la severa figura del Padre Eterno ricorda Ghiberti. L'opera dimostra per\u00f2 anche un primo contatto con le novit\u00e0, in particolare di Masaccio, soprattutto nell'ispirazione per il corpo nudo di Adamo, pesante e monumentale, nonch\u00e9 anatomicamente proporzionato. In generale si manifesta gi\u00e0 quella tendenza geometrizzante dell'artista, con le figure inscrividbili in cerchi e altre forme geometriche, fusa con reminiscenze tardogotiche quali l'insistenza decorativa dei dettagli naturalistici. L'artista lavor\u00f2 poi sicuramente a una seconda, pi\u00f9 nota lunetta (\"Diluvio e recessione delle acque\" e \"Storie di No\u00e8\") nel 1447-1448.\nForse una certa ostilit\u00e0 in patria lo port\u00f2 per un breve periodo a Bologna, dove realizz\u00f2 una grandiosa \"Adorazione del Bambino\" nella chiesa di San Martino, nei cui frammenti superstiti si legge oggi un rapido e inequivocabile adeguamento ai volumi saldi e alla ricerca prospettica di stampo masaccesco. Sulla base della data iscritta scarsamente leggibile, c'\u00e8 chi riferisce per\u00f2 quest'opera al 1437.\nNei primi anni trenta lavor\u00f2 a delle \"Storie francescane\" nella basilica di Santa Trinita a Firenze, di cui resta solo una sciupatissima scena delle \"Stimmate di san Francesco\" sopra la porta sinistra in controfacciata.\nNel 1434 acquist\u00f2 casa a Firenze, testimoniando la sua volont\u00e0 di lavorare e affermarsi nel panorama cittadino.\nNel 1435 Leon Battista Alberti pubblicava il \"De pictura\", trattato che port\u00f2, in maniera diretta o indiretta, Paolo Uccello e numerosi altri artisti a un decisivo balzo in avanti nel campo delle sperimentazioni pi\u00f9 peculiarmente rinascimentali, mettendo in secondo piano il gusto e gli stilemi tardogotici: ai pittori veniva richiesta coerenza, verosimiglianza e senso dell'armonia, all'insegna di una \"narrativa ornata\" che presto divenne la norma estetica dominante. A queste nuove istanze Paolo Uccello accost\u00f2 comunque sempre il suo gusto personale elegante e astratto, derivato dall'esempio di Ghiberti.\nPrato.\nIl 26 novembre 1435 il lanaiolo e mercante pratese Michele di Giovannino di Sandro, sessantaquattrenne, dettava il suo testamento, disponendo fondi per fondare e decorare una cappella dedicata all'Assunta nel Duomo di Prato, spianando anche la strada al fratello sacerdote, che ne sar\u00e0 il primo rettore.\nFu chiamato a decorare le tre pareti della cappella Paolo Uccello, che dovette iniziare l'impresa tra l'inverno 1435 e la primavera del 1436. A Paolo Uccello spettano una parte delle \"Storie della Vergine\" (\"Nativit\u00e0 di Maria\" e \"Presentazione di Maria al Tempio\") e delle \"Storie di santo Stefano\" (\"Disputa di santo Stefano\" e \"Martirio di santo Stefano\", tranne la met\u00e0 inferiore), oltre a quattro santi entro nicchie sui fianchi dell'arcone (\"San Girolamo, San Domenico, San Paolo\" e \"San Francesco\") e il toccante \"Beato Jacopone da Todi\" sulla parete dietro l'altare, oggi staccato e conservato nel Museo civico. Si tratta di una presenza rara (le sue spoglie erano state ritrovate appena nel 1433) e dalla forte connotazione francescana, probabilmente per la personale devozione del committente che nella sua vita era stato condannato e imprigionato pi\u00f9 volte per debiti, a suo dire senza colpa.\nParticolarmente significativa \u00e8 la vertiginosa scalinata nella \"Presentazione di Maria al Tempio\", dove si vede la veloce maturazione delle capacit\u00e0 di rappresentare elementi complessi nello spazio, anche se ancora non sono presenti i virtuosismi di pochi anni dopo. Gi\u00e0 il contemporaneo Giovanni Manetti, nella sua biografia di Brunelleschi, aveva incluso Paolo Uccello tra gli artisti che ebbero una conoscenza immediata degli esperimenti prospettici del grande architetto. Da allora prendeva il via, nella letteratura successiva, la fama di Paolo come maestro che \"intese bene la prospettiva\", ad esempio gi\u00e0 negli scritti di Cristoforo Landino del 1481.\nNegli affreschi di Prato un certo isolamento metafisico degli edifici, la gamma cromatica fredda e brillante e soprattutto il curioso repertorio di fisionomie strampalate disseminate nelle storie e nei ondi dei partiti decorativi fanno emergere un'indole stravagante, originale e amante delle irregolarit\u00e0.\nL'attribuzione degli affreschi pratesi non \u00e8 certa: Pudelko parl\u00f2 pi\u00f9 prudentemente di un Maestro di Karlsruhe, Mario Salmi li riferiva al Maestro di Quarate, mentre Pope-Hennessy parl\u00f2 di un \"Maestro di Prato\".\nEntro il 1437 il lavoro a Prato \u00e8 ritenuto concluso, per la presenza di un trittico alla galleria dell'Accademia di Firenze datato in quell'anno, che cita espressamente il \"San Francesco\" di Paolo. Non \u00e8 chiaro perch\u00e9 l'artista lasci\u00f2 la citt\u00e0 prima della fine del ciclo (completato poi da Andrea di Giusto), forse per la stipula, nel 1436, di un pi\u00f9 attraente contratto con l'Opera del Duomo di Firenze.\nStilisticamente vicini agli affreschi sono la \"Santa monaca con due fanciulle\" della Collezione Contini Bonacossi, la \"Madonna col Bambino\" della National Gallery of Ireland e la \"Crocifissione\" del Museo Thyssen-Bornemisza di Madrid.\nGrandi commissioni.\nIl ciclo pratese venne improvvisamente lasciato incompiuto (sar\u00e0 poi Andrea di Giusto a portartarlo a termine), probabilmente perch\u00e9 imprese ben maggiori per prestigio e guadagno gli erano state nel frattempo offerte. Tornato infatti a Firenze fu impegnato soprattutto nel cantiere di Santa Maria del Fiore, attivissimo in vista dell'inaugurazione della cupola e della solenne consacrazione alla presenza di papa Eugenio IV.\nNel 1436 vi affresc\u00f2 il monumento equestre al condottiero Giovanni Acuto (John Hawkwood), eseguito in soli tre mesi e firmato con il suo nome sul basamento della statua. L'opera \u00e8 a monocromo (o verdeterra), usato per dare l'impressione di una statua bronzea. Vi impieg\u00f2 due diversi impianti prospettici, uno per la base e uno frontale per il cavallo ed il cavaliere. Le figure risultano curate, auliche, ben trattate volumetricamente tramite un'abile stesura di luci e ombre col chiaroscuro. A quello stesso periodo dovette risalire il perduto ciclo in terra verde con le \"Storie di san Benedetto\" in Santa Maria degli Angeli.\nIn quest'opera si firm\u00f2, per la prima volta, come \"Pavli Vgielli\": non \u00e8 chiaro in quale circostanze avesse adottato quello che sembra un semplice soprannome come nome vero e proprio, non ultimo in una commissione pubblica di grande importanza e visibilit\u00e0. Alcuni hanno anche messo in relazione questa scelta con un poissibile legame con la famiglia bolognese degli Uccelli.\nNel 1437 fece infatti un viaggio a Bologna, ove resta l'affresco della \"Nativit\u00e0\" nella prima cappella di sinistra della chiesa di San Martino.\nTra il 1438 e il 1440 (ma alcuni storici pongono la data nel 1456) realizz\u00f2 i tre dipinti che celebrano la Battaglia di San Romano, nella quale i fiorentini, guidati da Niccol\u00f2 Mauruzi da Tolentino sconfissero i senesi nel 1432. I tre pannelli, esposti fino al 1784 in una sala del palazzo Medici di via Larga, a Firenze, sono oggi dispersi separatamente in tre fra i pi\u00f9 importanti musei d'Europa: la National Gallery di Londra (\"Niccol\u00f2 da Tolentino alla testa dei fiorentini\"), gli Uffizi (\"Disarcionamento di Bernardino della Ciarda\") e il Louvre di Parigi (\"Intervento decisivo a fianco dei fiorentini di Michele Attendolo\"), quest'ultimo forse realizzato in un momento successivo e firmato dall'artista. L'opera venne preparata con cura e restano vari disegni con cui l'artista studi\u00f2 costruzioni geometriche in prospettiva particolarmente complesse: ne restano oggi sia agli Uffizi che al Louvre e si pensa che in questo studio fu probabilmente aiutato dal matematico Paolo Toscanelli.\nNel 1442 abbiamo il primo documento che attesta l'esistenza di una sua bottega.\nTra il 1443 e il 1445 esegu\u00ec per il Duomo di Firenze il quadrante del grande orologio della controfacciata e i cartoni per due delle vetrate della cupola (\"Resurrezione\", eseguita dal vetraio Bernardo di Francesco, e \"Nativit\u00e0\", realizzata da Angelo Lippi).\nPadova e rientro.\nNel 1445 venne chiamato a Padova da Donatello, e qui realizz\u00f2 nel palazzo Vitaliani affreschi con \"Giganti\" in terra verde oggi perduti; essi vennero stimati in \"grandissimo conto\" da Andrea Mantegna, che forse vi si ispir\u00f2 per le \"Storie di san Cristoforo\" nella Cappella Ovetari. Torn\u00f2 a Firenze l'anno successivo.\nVerso il 1447-1448 Paolo Uccello si trovava nuovamente impegnato negli affreschi nel Chiostro verde di Santa Maria Novella, in particolare nella lunetta con il \"Diluvio e recessione delle acque\", nel quale si vede No\u00e8 uscire dall'arca, e sotto il pannello con il \"Sacrificio e Ebbrezza di No\u00e8\". Nella lunetta adott\u00f2 un duplice punto di fuga incrociato che accentuava, insieme all'irrealt\u00e0 dei colori, la drammaticit\u00e0 dell'episodio: a sinistra si vede l'arca all'inizio del diluvio, a destra dopo il diluvio; No\u00e8 \u00e8 presente sia nell'atto di prendere il ramoscello di ulivo, sia sulla terra ferma. Le figure diventano pi\u00f9 piccole allontanandosi, e l'arca sembra arrivare all'infinito. Nei nudi si avvertiva l'influsso delle figure di Masaccio, mentre la ricchezza dei dettagli risentiva ancora del gusto tardogotico.\nIn quegli stessi anni, per il chiostro dello Spedale di San Martino della Scala affresc\u00f2 una lunetta con la \"Nativit\u00e0\", oggi molto rovinata e nei depositi degli Uffizi assieme alla relativa sinopia: soprattutto in quest'ultima si rileva l'attenzione riservata dall'artista alla costruzione prospettica, con una definizione invece molto sommaria delle figure, che poi si trovano in altre posizioni nella versione finale.\nNel 1447\u20131454 circa attese agli affreschi con \"Storie dei santi eremiti\" nel chiostro di San Miniato, solo in parte conservati. Nel 1450 \u00e8 documentato un tabernacolo in San Giovanni e nel 1452 un dipinto col \"Beato Andrea Corsini\" nel Duomo di Firenze, opere entrambe perdute.\nDatabile tra il 1450 e il 1475 \u00e8 la tavola con la \"Tebaide\", tema largamente diffuso in quegli anni, e custodita alla Galleria dell'Accademia di Firenze. Al 1450 circa \u00e8 attribuito anche il piccolo trittico con la \"Crocifissione\", custodito al Metropolitan Museum of Art di New York, probabilmente realizzato per una cella del convento di Santa Maria del Paradiso a Firenze.\nSpos\u00f2 Tommasa Malifici nel 1452 da cui ebbe due figlie, di cui una Antonia suora carmelitana che \u00e8 ricordata per le sue doti pittoriche ma delle sue opere non \u00e8 rimasta traccia. Antonia \u00e8 forse la prima pittrice fiorentina ricordata dalle cronache. Di quell'anno \u00e8 la tavola con un\"'Annunciazione\" oggi perduta di cui si conserva la predella con \"Cristo in piet\u00e0 tra la Madonna e san Giovanni evangelista\" nel Museo di San Marco a Firenze. Al 1455 circa risale la tavola con \"San Giorgio e il drago\" della National Gallery di Londra.\nTra il 1455 e il 1465 realizz\u00f2 per la pala della chiesa di San Bartolomeo (prima detta di San Michele Arcangelo) a Quarate, della quale resta solo la predella composta di tre scene con la \"Visione di san Giovanni a Patmos\", l\"'Adorazione dei Magi\" e i \"Santi Giacomo il Maggiore e Ansano\", custodita nel Museo diocesano di Santo Stefano al Ponte di Firenze.\nNel 1465 esegu\u00ec per Lorenzo di Matteo Morelli, una tavola con \"San Giorgio e il drago\" (Parigi, Museo Jacquemart Andr\u00e9) e l'affresco con l\"'Incredulit\u00e0 di san Tommaso\" sulla facciata della chiesa di San Tommaso nel Mercato Vecchio (perduto).\nI ritratti.\nAmpiamente dibattuta \u00e8 l'origine di un nucleo di ritratti di profilo di area fiorentina, databili al primo Rinascimento. In queste opere, in cui si notano mani diverse, si \u00e8 provato a riconoscervi la mano ora di Masaccio, ora di Paolo Uccello, ora di altri. Sebbene si tratti probabilmente dei pi\u00f9 antichi ritratti indipendenti di scuola italiana, al totale assenza di riscontri documentari impedisce una precisa attribuzione. A Paolo Uccello in particolare \u00e8 talvolta riferito il delicato \"Ritratto femminile\" del Metropolitan Museum, i cui tratti ricorderebbero quelli delle principesse salvata dal drago nelle tavole dell'Uccello (ma oggi si propende per un seguace dell'artista), o il \"Ritratto di giovane\" del Mus\u00e9e des Beaux-Arts di Chamb\u00e9ry, dalla cromia ridotta sui toni del rosso e del bruno, come in altre tavole dell'artista.\nUrbino e ultimi anni.\nIn et\u00e0 ormai avanzata Paolo Uccello venne invitato da Federico da Montefeltro a Urbino, dove soggiorn\u00f2 dal 1465 al 1468, venendo coinvolto nella decorazione di Palazzo Ducale. Qui resta la predella con il \"Miracolo dell'Ostia profanata\", commissionatagli dalla Compagnia del Corpus Domini, che venne poi completata da una grande pala di Giusto di Gand.\nProbabilmente a questi anni appartiene la tavola con la \"Caccia notturna\" dell'Ashmolean Museum di Oxford.\nTra la fine dell'ottobre e gli inizi di novembre del 1468 Paolo era di nuovo a Firenze. Vecchio e ormai incapace di lavorare, resta la sua portata al catasto del 1469, in cui scrisse: \u00abtruovomi vecchio e sanza usamento e non mi posso esercitare e la mia donna \u00e8 inferma\u00bb.\nL'11 novembre 1475, probabilmente malato, fece testamento e mor\u00ec il 10 dicembre 1475, venendo sepolto in Santo Spirito, il 12 dicembre.\nLasci\u00f2 molti disegni, fra cui tre agli Uffizi con studi prospettici. In questo studio l'artista fu probabilmente affiancato dal matematico Paolo Toscanelli.\nStile.\nLa caratteristica pi\u00f9 appariscente delle opere della maturit\u00e0 di Paolo Uccello \u00e8 l'ardita costruzione prospettica, che per\u00f2, a differenza di Masaccio, non serve a dare ordine logico alla composizione, entro uno spazio finito e misurabile, ma piuttosto a creare scenografie fantastiche e visionarie, in spazi indefiniti. Il suo orizzonte culturale rest\u00f2 sempre legato alla cultura tardogotica, anche se interpretata con originalit\u00e0.\nLe opere della maturit\u00e0 sono contenute in una gabbia prospettica logica e geometrica, dove le figure sono considerate volumi, collocati in funzione di rispondenze matematiche e razionali, dove sono esclusi l'orizzonte naturale e quello dei sentimenti. L'effetto, ben percepibile in opere come la \"Battaglia di San Romano\" \u00e8 quello di una serie di manichini che impersonano una scena con azioni congelate e sospese, ma proprio da questa imperscrutabile fissit\u00e0 nasce il carattere emblematico e onirico della sua pittura.\nL'effetto fantastico \u00e8 accentuato anche dall'uso di cieli e sfondi scuri, su cui risaltano luminose le figure, bloccate in posizioni innaturali.\nFortuna critica.\nVasari nelle Vite lod\u00f2 la perfezione a cui Paolo Uccello aveva condotto l'arte della prospettiva, ma lo rimprover\u00f2 di esservi dedicato \"fuori misura\", tralasciando lo studio della resa di figure umane e animali: \u00abPaulo Uccello sarebbe stato il pi\u00f9 leggiadro e capriccioso ingegno che avesse avuto, da Giotto in qua, l'arte della pittura se egli si fusse affaticato tanto nelle figure et animali, quanto egli si affatic\u00f2 e perse tempo nelle cose di prospettiva\u00bb.\nQuesta limitata visione critica venne difatti ripresa da tutti gli studiosi successivi fino al Cavalcaselle, che, sottolineando come lo studio scientifico della prospettiva non impoverisce l'espressione artistica, dette il via a una comprensione dell'arte di Paolo Uccello pi\u00f9 completa e ragionata.\nTra gli studi successivi un problema spesso affrontato \u00e8 stato quello dell'interpretazione della prospettiva frammentaria di alcune opere, secondo alcuni, come Parrochi, legato a una \"non accettazione del sistema riduttivo della costruzione con punti di distanza applicata esemplarmente dall'architetto [Brunelleschi] nelle sue tavolette sperimentali\". Forse per\u00f2 \u00e8 pi\u00f9 corretto parlare di una interpretazione personale di tali principi, piuttosto che di una vera e propria opposizione, all'insegna di un maggiore senso \"astratto e fantastico\" (Mario Salmi). Per Paolo la prospettiva rimase sempre uno strumento per collocare le cose nello spazio e non per rendere le cose reali, come \u00e8 specialmente evidente in opere come il \"Diluvio Universale\". Mantenendosi a met\u00e0 strada tra mondo tardogotico e novit\u00e0 rinascimentali, Paolo Uccello fuse \"antiche idealit\u00e0 e nuovi mezzi d'indagine\" (Parronchi).\nIl Maestro di Karlsruhe, di Prato o di Quarate.\nLa critica del primo Novecento, riscontrando una certa discontinuit\u00e0 stilistica nel gruppo di opere riferite o riferibili a Paolo Uccello, ipotizz\u00f2 spesso l'esistenza di allievi, a cui diede vari nomi convenzionali, riferendo loro piccolo gruppi di lavori, oggi in genere tutti riferiti, di nuovo, al maestro. Essi sono il \"Maestro di Karlsruhe\", prendendo come opera eponima l'\"Adorazione del Bambino coi santi Girolamo, Maddalena ed Eustachio\" (Pudelko), il \"Maestro di Prato\" (affreschi della Cappella dell'Assunta, per Pope-Hennessy) o il \"Maestro di Quarate\" (per la \"predella di Quarate\", secondo Mario Salmi). Pur nelle differenze riscontrabili tra le varie opere, esse appaiono legate da caratteristiche omogenee.\nSarebbe dopotutto alquanto improbabile, come sottoline\u00f2 Luciano Berti, che di un maestro del peso e della fama di Paolo Uccello non ci fossero giunte che le opere maggiori, e che tutte quelle minori siano di un fortunato scolaro di cui, invece, non si sia conservata nessuna opera maggiore. Inoltre ogni lavoro, anche quello pi\u00f9 passante, mostra una sua spiccata originalit\u00e0, che \u00e8 prerogativa del maestro, e non di un imitatore. Per tutte queste ragioni si propende a ricondurre tutti questi \"alter ego\" alla figura unica del maestro, magari dislocando le varie opere in fasi e periodi diversi.\nPaolo Uccello nella letteratura.\nPaolo Uccello, assieme a Gioachino Rossini e Lev Tolstoj, \u00e8 il soggetto di uno dei tre componimenti che formano i Poemi italici di Giovanni Pascoli, pubblicati un anno prima della morte del poeta nel 1911. Il poemetto \"Paulo Ucello\", una scena di dieci capitoli dove Paolo dipinge l'usignolo che non pu\u00f2 comprare, \u00e8 una celebrazione del potere escapistico dell'arte e una sfida a riprodurre in poesia lo stile fiorito e descrittivo del pittore fiorentino.\nMarcel Schwob gli dedica un capitolo del suo libro \"Vite Immaginarie\" (1896) in cui immagina Paolo Uccello immerso nella contemplazione e scomposizione del mondo in semplici linee e cerchi tanto dal distaccarsi del tutto da ogni percezione dai fenomeni terreni della vita e della morte.\nOpere.\nIn passato gli era stata attribuita anche la tavola con \"Cinque maestri del Rinascimento fiorentino\" (Museo del Louvre, Parigi) di ignoto pittore fiorentino, datata tra la fine del XV secolo o i primi anni del XVI secolo."}
{"id": "19159", "revid": "1318658", "url": "https://it.wikipedia.org/wiki?curid=19159", "title": "Le Giovani Marmotte e le balene in pericolo", "text": "Le Giovani Marmotte e le balene in pericolo (\"Wailing Whalers\") \u00e8 una storia a fumetti di Carl Barks disegnata da Key Wright; successivamente ne venne realizzata una nuova versione nel 1999 da Daan Jippes.\nStoria editoriale.\nQuando Chase Craig chiese a Barks di rientrare dal pensionamento, questi inizi\u00f2 a inviargli una serie di layout che poi Craig assegn\u00f2 a vari disegnatori, preferibilmente Strobl e Wright. Molte di queste storie comparvero su \"Heuy, Dewey and Louie Junior Woodchucks\", ovvero l'albo dedicato alle Giovani Marmotte, in cui si alternavano storie di Barks e storie di Siegel, prima che questi iniziasse a collaborare direttamente con la Mondadori.\nLa storia venne edita per la prima volta sul n. 15 del luglio 1972 disegnata da Wright; Successivamente venne ripresa da Daan Jippes, il quale, recuperando vecchi sceneggiature di Barks, ne realizz\u00f2 una nuova versione nel 1999, che venne pubblicata sulla rivista olandese \"Donald Duck (\"n.43).\nTrama.\nLe Giovani Marmotte, guidate dal Gran Mogol con i suoi fidi generali Qui, Quo e Qua si scontrano con dei cacciatori di balene. Raccolti dopo un naufragio da una baleniera della flotta di loro zio Paperone, cercano di farlo desistere dai suoi propositi di caccia. Il sottomarino di Paperone subisce un guasto e l'unico che pu\u00f2 manovrarlo manualmente \u00e8 proprio lui con l'aiuto del Gran Mogol.\nNei paraggi, per\u00f2, c'\u00e8 una baleniera concorrente, che prende di mira proprio il sommergibile con Paperone, che cos\u00ec rischia la sua stessa vita. Questa esperienza, che gli ha fatto capire cosa prova esattamente una balena, lo convincer\u00e0 a desistere dai suoi propositi di sterminio."}
{"id": "19161", "revid": "1652635", "url": "https://it.wikipedia.org/wiki?curid=19161", "title": "Donatello", "text": "Artista dalla lunghissima carriera, fu uno dei tre padri del Rinascimento fiorentino, assieme a Filippo Brunelleschi e Masaccio, oltre che uno dei pi\u00f9 celebri scultori di tutti i tempi. Diede un contributo fondamentale al rinnovo dei metodi della scultura, facendo accantonare definitivamente le esperienze del tardo gotico e super\u00f2 i modelli dell'arte romana classica. Invent\u00f2 la tecnica dello \"stiacciato\", basato su minime variazioni millimetriche degli spessori, che non impedisce la creazione di uno spazio illusorio, e padroneggi\u00f2 le pi\u00f9 disparate tecniche e materiali (marmo, pietra serena, bronzo, legno, terracotta). Si dedic\u00f2 anche al disegno, fornendo, ad esempio, i modelli per alcune vetrate del Duomo di Firenze.\nParticolare fu la sua capacit\u00e0 di infondere umanit\u00e0 e introspezione psicologica alle opere, spesso con accenti drammatici o di energia e vitalit\u00e0 trattenute ma perfettamente visibili.\nVita e opere.\nDonatello.\nNacque a Firenze nel 1386, figlio di Niccol\u00f2 di Betto Bardi, cardatore di lana non imparentato con la famiglia comitale dei Bardi. La sua era una famiglia modesta: il padre, irrequieto, condusse una vita tumultuosa, avendo partecipato prima alla rivolta dei Ciompi del 1378 e poi ad altre azioni contro Firenze, che lo portarono a essere condannato a morte e poi perdonato con il condono della pena; un carattere molto diverso da quel suo figliolo cos\u00ec minuto, signorile, elegante e delicato tanto da essere vezzeggiato con il nome di Donatello. Secondo il Vasari, il giovane venne educato nella casa di Roberto Martelli. La prima menzione documentata risale al 1401, quando a Pistoia venne segnalato per il fatto poco onorevole di aver picchiato un tedesco di nome Anichinus Pieri, procurandogli ferite piuttosto serie. Ne segu\u00ec una condanna che in caso di reiterazione recidiva avrebbe portato a una salata multa in denaro. Non si conoscono altri episodi di violenza che lo coinvolsero, anche se in numerosi aneddoti dei biografi \u00e8 tramandato un temperamento piuttosto passionale. La presenza in Pistoia potrebbe essere legata ai lavori del giovane Filippo Brunelleschi e della bottega di Lunardo di Mazzeo e Piero di Giovanni da Pistoia per l'altare di San Jacopo, magari nel ruolo di garzone-apprendista. Una formazione come orafo, allora molto comune per chi voleva intraprendere una qualsiasi carriera artistica, \u00e8 suffragata solo da prove indiziarie come questa e non \u00e8 sicura. Dal 1402, fino al 1404, fu a Roma con Brunelleschi, pi\u00f9 anziano di lui di circa dieci anni, per studiare \"l'antico\". Tra i due si andava instaurando un intenso rapporto di amicizia ed il soggiorno romano fu cruciale per le vicende artistiche di entrambi. Essi poterono osservare i copiosi resti antichi, copiarli e studiarli per trarre ispirazione. Il Vasari racconta come i due vagassero nella citt\u00e0 spopolata alla ricerca di \"pezzi di capitelli, colonne, cornici e basamenti di edifizii\", arrivando a scavare quando li vedevano affiorare dal terreno. Le dicerie iniziarono presto a circolare e la coppia veniva chiamata per dileggio \"quella del tesoro\", poich\u00e9 si pensava che scavassero alla ricerca di tesori sepolti, e in effetti in qualche occasione rinvennero materiali preziosi, come qualche cameo o pietra dura intagliata o, addirittura, una brocca piena di medaglie.\nNel 1404 Donatello era gi\u00e0 tornato a Firenze da solo, per collaborare, nella bottega di Lorenzo Ghiberti, fino al 1407, alla creazione dei modelli in cera per la porta nord del Battistero. Questa attivit\u00e0 retribuita, legata alla lavorazione dei metalli, ha altres\u00ec fatto supporre la conoscenza dei rudimenti dell'attivit\u00e0 di orafo. Nel 1412, infatti, una nota nel registro della corporazione dei pittori lo indica come \"orafo e scalpellatore\".\nAll'Opera del Duomo.\nI primi lavori artistici di Donatello gravitano attorno ai due pi\u00f9 grandi cantieri di decorazione scultorea nella Firenze dell'epoca: il Duomo, in particolare la facciata e la porta della Mandorla, e le nicchie di Orsanmichele.\nLa sua prima opera documentata \u00e8 la coppia di \"Profeti\" pagati nel 1406 e nel 1408, che veniva generalmente identificata con due statuine collocate sul registro superiore della Porta della Mandorla e oggi nel Museo dell'Opera del Duomo. Queste due opere sono per\u00f2 molto diverse per stile e uno non sembra nemmeno un profeta ma \u00e8 simile ad un angelo. Uno dei due viene oggi di solito attribuito a Nanni di Banco, con il quale Donatello poteva aver iniziato un sodalizio artistico, incaricandosi di riscuotere anche per il suo lavoro, cosa tutt'altro che insolita nelle botteghe artigiane dell'epoca.\nSegue l'attribuzione del \"David marmoreo\" nel Museo del Bargello, sempre per l'Opera del Duomo di Firenze, scolpita nel 1408-1409 per la tribuna del coro del Duomo, dal 1416 a Palazzo Vecchio. L'opera \u00e8 a grandezza naturale e mostra una notevole capacit\u00e0 artistica, nonostante la postura di ispirazione ancora gotica e alcuni errori di proporzioni.\nTra il 1409 e il 1411 esegu\u00ec il \"San Giovanni Evangelista\" per una nicchia collocata a lato del portale centrale del Duomo, con altri tre evangelisti: il \"San Marco\" di Niccol\u00f2 di Pietro Lamberti, il \"San Luca\" di Nanni di Banco e il \"San Matteo\" di Bernardo Ciuffagni. Donatello, nel suo evangelista reag\u00ec al manierismo tardogotico, non solo riallacciandosi alla nobile compostezza della statuaria antica ma ricercando brani di autentica umanit\u00e0 e verit\u00e0: il volto del santo con la fronte corrucciata (forse ripreso da una testa di Giove Capitolino) era per\u00f2 basato ancora sull'idealizzazione, le spalle e il busto erano semplificate geometricamente secondo una calotta semicircolare, nelle parti inferiore della figura la stilizzazione recedeva a vantaggio di una maggiore naturalezza: le mani erano realistiche e i panneggi che avvolgono le gambe esaltavano le membra, senza nasconderle; la statua con la sua carica di forza trattenuta costitu\u00ec un importante modello per il \"Mos\u00e8\" di Michelangelo.\nIl Crocifisso \"contadino\".\nMolto controversa \u00e8 la datazione del \"Crocifisso \"contadino\"\" di Santa Croce, al centro di un curioso aneddoto narrato dal Vasari ne \u201cLe Vite\u201d, che registr\u00f2 una competizione artistica con Filippo Brunelleschi. Oggi viene generalmente collocato tra le opere giovanili, scolpito tra il 1406 e il 1408 dopo il viaggio a Roma del 1402-1404, per via della sua drammatica espressivit\u00e0. Altri lo collocano al 1412 o anche arrivano a negare la paternit\u00e0 al grande scultore, con argomenti per\u00f2 meno convincenti e in aperta opposizione alla testimonianza di Vasari oltre che ad alcuni elementi stilistici.\nBrunelleschi rimprover\u00f2 all'amico di aver messo in croce un \"contadino\", privo della solennit\u00e0 e della bellezza proporzionale che si confaceva a un soggetto sacro. Sfidato a fare di meglio Brunelleschi scolp\u00ec il Crocifisso di Santa Maria Novella, impostato secondo una studiata \"gravitas\", alla vista del quale Donatello rimase cos\u00ec colpito da lasciar cadere le uova che stava trasportando in grembo.\nIl confronto tra i due crocifissi \u00e8 esemplare per dimostrare le differenze personali tra i due padri del Rinascimento fiorentino, che nonostante la comunanza di intenti avevano concezioni personali del fare artistico molto diverse, se non talvolta opposte. Il Cristo di Donatello \u00e8 costruito sottolineando la sofferenza e la verit\u00e0 umana del soggetto, forse in accordo con le richieste dei committenti francescani. Il corpo sofferente \u00e8 composto con un modellato energico e vibrante, che non fa concessione alla convenienza estetica: l'agonia \u00e8 sottolineata dai lineamenti contratti, la bocca dischiusa, gli occhi semiaperti, la composizione sgraziata.\nOrsanmichele.\nDal 1411 lavor\u00f2 alla decorazione delle nicchie della chiesa di Orsanmichele, realizzando sicuramente due statue, il \"San Marco\" (1411-1413) e il \"San Giorgio\" (1415-1417), per altrettante arti di Firenze che avevano ricevuto il compito di provvedere alla decorazione esterna con statue dei loro santi protettori. Vasari riferisce a Donatello anche il \"San Pietro\", ma dissonanze stilistiche tendono oggi ad attribuire l'opera a Filippo Brunelleschi.\nIl \"San Marco\" fu commissionato dall'Arte dei Linaioli e Rigattieri ed \u00e8 considerata la prima scultura pienamente rinascimentale nel percorso dell'artista, anche se il restauro ha riscoperto delle dorature superficiali di gusto piuttosto gotico. Inequivocabile \u00e8 la forza che pervade dallo sguardo e la verosimiglianza priva di rigidit\u00e0, che divenne una delle caratteristiche pi\u00f9 apprezzate dell'arte di Donatello.\nQueste caratteristiche sono ancora pi\u00f9 sviluppate nel \"San Giorgio\", un primo capolavoro assoluto, dove alcuni piccoli accorgimenti (composizione delle gambe a compasso, fermezza del busto appoggiato allo scudo, scatto a sinistra della testa) trasmettono appieno un'idea di energia trattenuta, come se la figura potesse muoversi da un momento all'altro.\nNel rilievo alla base del tabernacolo, \"San Giorgio libera la principessa\" Donatello inser\u00ec il primo esempio conosciuto di stiacciato e la pi\u00f9 antica rappresentazione di uno sfondo impostato secondo le regole della prospettiva centrale a punto unico di fuga, teorizzata nel 1416 circa da Brunelleschi. Ma se per Brunelleschi la prospettiva era semplicemente un modo di organizzare lo spazio attorno alle figure, per Donatello, che centra il punto di fuga sulla figura di San Giorgio, esso \u00e8 un modo per evidenziare il centro dell'azione, come se fossero le figure stesse a generare lo spazio.\nUna terza statua per Orsanmichele, non pi\u00f9 in loco dal 1459, \u00e8 il \"San Ludovico di Tolosa\" (1423-1425) in bronzo dorato, oggi al Museo dell'Opera di Santa Croce. Era destinata al tabernacolo della Parte Guelfa, poi ceduto al Tribunale della Mercanzia che vi colloc\u00f2 l\"'Incredulit\u00e0 di San Tommaso\" di Verrocchio, ma la nicchia di ordine corinzio \u00e8 quella originaria di Donatello e aiuti, tra i quali probabilmente Michelozzo. L'opera, non particolarmente amata da una parte della critica a partire da Vasari, \u00e8 importante per il recupero della tecnica della fusione a cera persa, che venne usata qui per la prima volta da Donatello in un'opera di grandi dimensioni, sebbene prudentemente cre\u00f2 pi\u00f9 pezzi separati e poi assemblati. Col tempo l'uso di questa tecnica per Donatello divenne sempre crescente, arrivando ad essere quasi esclusiva negli anni della maturit\u00e0.\nCinque statue per il campanile.\nDal 1415, subito dopo la fine del \"San Marco\" per Orsanmichele Donatello venne assoldato di nuovo dall'Opera del Duomo, per partecipare alla decorazione scultorea del Campanile di Giotto, che all'epoca era arrivata alle nicchie del terzo livello. Il lati ovest e sud erano gi\u00e0 stati terminati da Andrea Pisano e i suoi collaboratori nel secolo precedente, per cui ci si dedic\u00f2 al lato est, quello verso le absidi.\nNel 1408 Nanni di Bartolo, collaboratore di Donatello, aveva gi\u00e0 scolpito un \"Profeta barbuto\" (oggi non pi\u00f9 identificabile) per cui la statua successiva fu affidata a Donatello ed era il \"Profeta imberbe\" (1416-1418), seguito dal \"Profeta pensieroso\" e dal \"Sacrificio di Isacco\" (1421). Queste opere dimostrano come Donatello fosse propenso a sottolineare un forte realismo e una profonda intensit\u00e0 espressiva nelle sue sculture, oltre che la sua padronanza delle tecniche ottiche per far risaltare dal basso le statue che si trovavano a una notevole altezza. Il meglio riuscito del gruppo \u00e8 il \"Sacrificio di Isacco\", dove le due figure, strettamente unite, sono composte secondo un vibrante dinamismo dato dalla torsione dei loro corpi, che sottolineano anche il momento esatto in cui Abramo riceve l'intimazione dell'angelo divino a fermarsi, come sembra indicare il suo sguardo rivolto verso l'alto.\nLa decorazione del lato nord, il peggiore poich\u00e9 difficilmente visibile in quanto a ridosso della parete della cattedrale, prese il via un po' pi\u00f9 tardi, dal 1420 fino al 1435. Per questo lato Donatello, ormai nel pieno delle sue capacit\u00e0 artistiche, scolp\u00ec due capolavori come lo \"Zuccone\" (il profeta Abacuc, dal 1423) e il \"Geremia\" (dal 1427). In queste statue Donatello profuse una straordinaria penetrazione psicologica, sia nei volti estremamente espressivi, sia nell'atteggiamento del corpo, sottolineato da un panneggio profondo e maestoso per il primo, mosso e vibrante per il secondo, che evidenzia i loro tormenti interiori.\nA lavori ultimati gli Operai del Duomo furono cos\u00ec soddisfatti delle opere che le collocarono nel lato ovest, il pi\u00f9 importante poich\u00e9 parallelo alla facciata, spostando quelle pi\u00f9 antiche di Andrea Pisano e bottega.\nIl Marzocco.\nIl \"Marzocco\" di piazza della Signoria risale al 1418-1420. Anche nella figura dell'animale araldico fiorentino Donatello, che qui speriment\u00f2 la scultura della pietra serena, seppe infondere una grande maestosit\u00e0 tramite gli effetti chiaroscurali nel volto contratto e tramite il gesto, pacato e solenne, di poggiare la zampa sullo scudo.\nSiena.\nNel 1423, mentre stava lavorando ai \"Profeti\" per il campanile, Donatello ricevette una prima, importante commissione fuori Firenze, venendo chiamato a partecipare alla decorazione del fonte battesimale nel battistero di Siena, accanto ad altri sei artisti, tra i quali Lorenzo Ghiberti e Jacopo della Quercia.\nPer questa commissione forn\u00ec, entro il 1427, il pannello bronzeo del \"Banchetto di Erode\", che piacque particolarmente ai committenti, i quali gli affidarono subito il compito di realizzare anche le due statuette a tutto tondo della \"Fede\" e della \"Speranza\" (1427-1429).\nVerso il 1426 Donatello fuse la lastra tombale di Giovanni Pecci per il Duomo di Siena, in bronzo.\nReliquiario di San Rossore.\nTornato a Firenze, nel 1424-1427 cre\u00f2 il \"Reliquiario di San Rossore\", un'opera in bronzo dorato che rivoluzion\u00f2 la tradizione medievale dei reliquiari, creando un vero e proprio ritratto \"alla romana\", con tratti decisi e individuali e con una minuziosa lavorazione, ben visibile nella cura dei dettagli come la capigliatura, la barba, le trame delle stoffe e dell'armatura da soldato.\nIl sodalizio con Michelozzo (1425-1438 circa).\nNel 1425 prese avvio il sodalizio di bottega tra Donatello e Michelozzo, che dur\u00f2 per quasi tutti gli anni Trenta, con una serie di importanti opere realizzate in cooperazione. Michelozzo era di circa dieci anni pi\u00f9 giovane di Donatello ed era un buon scultore e architetto, mentre Donatello era gi\u00e0 un indiscusso maestro di scultura. Inoltre Michelozzo aveva un carattere meno burrascoso del collega, per questo si dedicava di solito alla risoluzione delle faccende quotidiane legate ad aspetti sociali. Nel catasto del 1427 Michelozzo fece la denuncia dei redditi per s\u00e9 e per Donatello: nel documento sono rivelati l'et\u00e0 dello scultore (41 anni) e fatti della sua vita privata come l'informazione che vivesse con la madre, la sorella e il figlio di essa e che fosse in ritardo di due anni per il pagamento dell'affitto.\nMonumenti funebri.\nDal 1425 al 1427 Donatello collabor\u00f2 con Michelozzo al monumento funebre dell'antipapa Giovanni XXIII, al secolo Baldassarre Coscia, nel battistero (1425-1427); sicuramente di Donatello \u00e8 la figura bronzea del defunto disteso, sotto una conchiglia che racchiude una Madonna con il Bambino, la parte superiore \u00e8 inquadrata da un baldacchino aperto, mentre sotto \u00e8 una lastra con rilievi di geni alati e il nome e le cariche del defunto, ancora pi\u00f9 sotto tre rilievi raffiguranti le \"Virt\u00f9\". Allo stesso periodo risalgono anche i monumenti per il cardinale Rainaldo Brancaccio (spedito via mare alla chiesa di Sant'Angelo a Nilo a Napoli) e quello per Bartolomeo Aragazzi, nel Duomo di Montepulciano (conservato solo in frammenti).\nRilievi in stiacciato.\nIl rilievo dell\"'Assunzione della Vergine\" nel sepolcro Brancaccio \u00e8 un perfetto esempio di stiacciato, ricco di espressivit\u00e0 e vibrante energia. Alla fine degli anni Venti e la met\u00e0 dei Trenta sono attribuiti loro vari rilievi simili nella tecnica e nella resa stilistica, anche se in alcuni casi l'attribuzione \u00e8 incerta.\nTra questi figurano il \"Battesimo di Cristo\" per il fonte battesimale del Duomo di Arezzo (post 1425), la \"Consegna delle chiavi\", forse nella Cappella Brancacci di Firenze (1430 circa), la \"Madonna Pazzi\" di Berlino (1425-1430) e la \"Madonna delle Nuvole\" di Boston (1430 circa).\nIl pulpito di Prato e il viaggio a Roma.\nNel luglio del 1428 Donatello e Michelozzo ottennero un altro incarico di grande importanza per la creazione del pulpito esterno per il Duomo di Prato, da usare per le pubbliche ostensioni della reliquia del Sacro Cingolo. Un primo contratto venne firmato da Michelozzo a nome di entrambi e vi si prevedeva un termine dei lavori entro quindici mesi, clausola che venne ampiamente sforata, poich\u00e9 essi si protrassero, nonostante le ripetute proteste dei committenti, fino a gran parte degli anni Trenta. Ormai si tende quasi unanimemente ad attribuire a Michelozzo l'intera parte architettonica ed a Donatello il rilievo dei putti danzanti, almeno nel disegno, poich\u00e9 la scultura non \u00e8 sempre all'altezza della mano del maestro e venne probabilmente realizzata con la collaborazione di vari aiuti.\nIn questo lungo periodo, i due artisti furono occupati anche da numerosi altri incarichi e trovarono anche il tempo per effettuare un lungo viaggio a Roma. Nell'autunno 1432 Donatello fu sicuramente nella citt\u00e0 papale, quando gli venne inviata una lettera per convincerlo a tornare dai committenti pratesi. A Roma Donatello e Michelozzo lavorarono sicuramente ad almeno due opere: la lastra tombale di Giovanni Crivelli in Santa Maria in Aracoeli (1432) e il Tabernacolo del Sacramento (1432-1433) oggi nella sagrestia dei Beneficiati in San Pietro in Vaticano. Recentissima (2005) \u00e8 la scoperta e presentazione di un'altra opera del periodo romano, la \"Madonna con due corone e cherubini\", che sarebbe il frammento di una lunetta dalla tomba di santa Caterina da Siena nella basilica di Santa Maria sopra Minerva, dove lavorarono pi\u00f9 artisti.\nMinacciato di essere sanzionato con una multa, Donatello fece ritorno a Firenze nel maggio 1433, dedicandosi a numerosi lavori lasciati incompleti, tra cui i \"Profeti\" del Campanile.\nI rilievi del pulpito risalgono a dopo il viaggio (un nuovo contratto venne siglato appositamente nel 1434) e presentano elementi della tradizione paleocristiana e romanica, come lo sfondo mosaicato. Le frenetiche scene di putti danzanti si ispirarono probabilmente ad antichi sarcofagi con scene dionisiache (due frammenti forse studiati da Donatello sono oggi agli Uffizi), ma essi avevano anche una valenza biblica illustrando i salmi 148-150 dove si invita a lodare Dio per mezzo di cori e danze di bambini. I rilievi furono montati nell'estate del 1438 e nel settembre venne saldato il pagamento a Donatello.\nDopo il completamento del pulpito le tracce della collaborazione tra i due artisti si perdono: Michelozzo inizi\u00f2 a dedicarsi in misura sempre crescente all'architettura, diventando nel corso degli anni Quaranta l'architetto di Cosimo il Vecchio; per Donatello si apriva invece, senza interruzioni, il lungo periodo dell'apoteosi della sua carriera artistica.\nGrandi commissioni nella Firenze medicea (1428-1443).\nLa Cantoria.\nAppena tornato da Roma, Donatello sigl\u00f2 anche un nuovo contratto (datato 10 luglio 1433) con l'Opera del Duomo, per progettare una delle due cantorie (la prima era stata allogata nel 1431 a Luca della Robbia). Questa balconata per organo, che si trovava sopra la porta della Sagrestia dei Canonici nell'angolo sud-est della crociera, venne completata solo nel 1438 e rappresenta un nuovo capolavoro.\nLa vasca \u00e8 sorretta da cinque mensole a cui corrisponde nella vasca una coppia di colonnine che sorreggono un architrave; quest'intelaiatura architettonica \u00e8 staccata dal fondo, dove si trova un fregio continuo con putti freneticamente intenti alla danza sullo sfondo mosaicato (una citazione della facciata di Arnolfo di Cambio del Duomo stesso). La composizione del fregio \u00e8 costruita su linee diagonali, in contrasto con le linee verticali della struttura, dando al complesso un forte senso di movimento. Le figure dei putti sono raffigurate nelle posizioni pi\u00f9 varie, in accordo con la teoria della \"varietas\" di Leon Battista Alberti. Il risultato \u00e8 quello di uno straordinario dinamismo scaturito da questi contrasti, che esalta il movimento come un liberarsi gioioso delle energie fisiche. I putti sembrano lanciati in una corsa che nemmeno la partitura architettonica frena (come nel pulpito di Prato), ma anzi esalta. Inoltre lo sfavillante balenio delle paste vitree dello sfondo, pi\u00f9 ricche e colorate di quelle dell'opera pratese, accentua il senso di movimento e la variet\u00e0 fantasiosa degli elementi decorativi, anche sul parapetto, sulla base e sulle mensole. Niente di pi\u00f9 diverso dalla serena e pacata compostezza classica dell'opera gemella di Luca della Robbia.\nNel complesso l'opera si ispirava sia a sarcofagi antichi che a cofani eburnei bizantini, in particolare la disposizione delle colonne ricorda i sarcofagi paleocristiani, mentre la loro decorazione e quella del fondale ricordano opere toscane del Duecento. Coronavano probabilmente la cantoria i due \"Putti reggicandela del Museo Jacquemart-Andr\u00e9\", in bronzo.\nNel 1434 vince anche, sorprendentemente, un concorso per il disegno di una vetrata del tamburo della cupola di Santa Maria del Fiore, che presentava l\"'Incoronazione della Vergine\".\nAnnunciazione Cavalcanti.\nNel 1435 circa esegu\u00ec l\"Annunciazione\" per l'altare Cavalcanti di Santa Croce. L'opera segna una deviazione dal solenne e dinamico stile usuale di Donatello, che qui cre\u00f2 una scena di grande dolcezza e misurata bellezza.\nLa ricca ornamentazione dorata dell'edicola non influisce in alcun modo sulla calma concentrazione dell'incontro sacro. I due protagonisti, l'Angelo e la Vergine, sono ad altorilievo e sono rappresentati nel momento immediatamente successivo all'apparizione angelica. La Vergine \u00e8 colta moderatamente di sorpresa ed ha una reazione controllata. La sua figura \u00e8 modellata secondo gli ideali anatomici degli antichi, ma supera l'arte antica per espressivit\u00e0 delle emozioni pi\u00f9 profonde: Wirtz parla di \"interiorit\u00e0 animata e spiritualit\u00e0 astratta\", che gli antichi non conoscevano. L'Angelo, inginocchiato al suo cospetto, la guarda timidamente e con dolcezza, stabilendo un serrato dialogo visivo che rende la scena straordinariamente leggera e viva.\nLa Sagrestia Vecchia.\nLa Sagrestia Vecchia era la cappella funebre privata della famiglia Medici nel XV secolo, costruita da Filippo Brunelleschi tra il 1421 e il 1428 e decorata da Donatello a partire dal 1428-29. Per primi Donatello scolp\u00ec forse i tondi delle \"Storie di san Giovanni evangelista\". Solo nel 1434, dopo la morte di Giovanni di Bicci e il ritorno di Donatello da Roma e di Cosimo de' Medici dall'esilio di Padova, lo scultore riprese l'opera, che doveva essere conclusa nel 1439, quando la cappella fu sede di importanti cerimonie religiose, e in ogni caso erano tutti completi nel 1443, anno della partenza di Donatello per Padova.\nLe opere certamente di Donatello, nella Sagrestia, erano otto medaglioni monumentali in stucco policromo (diametro di 215\u00a0cm, all'epoca paragonabili solo alle grandi vetrate delle basiliche), con le \"Storie di san Giovanni evangelista\", patrono della cappella (\"Resurrezione di Drusiana\", \"Martirio\", \"Visione a Patmos\" e \"Ascensione\") e quattro tondi con \"Evangelisti\" (\"Giovanni\", \"Marco\", \"Matteo\" e \"Luca\"), due soprapporte sempre in stucco (\"Santi Stefano e Lorenzo\", \"Santi Cosma e Damiano\") e due porte bronzee a formelle (\"Porta dei Martiri\" e \"Porta degli Apostoli\").\nBrunelleschi non fu contento dei lavori di Donatello alla sua Sagrestia: essi andavano a intaccare quell'essenzialit\u00e0 decorativa di cui si faceva promotore, inoltre non aveva gradito il non essere stato interpellato nemmeno per un parere: fu la fine dell'amicizia e della collaborazione tra i due geni del primo Rinascimento. L'opera di Donatello venne criticata per l'\"eccessiva\" espressivit\u00e0 anche da Filarete, che in un passo del \"Trattato di Architettura\" (1461-1464) sconsiglia di fare figure di apostoli come quelle di Donatello nella porta della sagrestia di San Lorenzo, \"che paiono schermidori\".\nCapolavori in bronzo.\nDel 1440 circa \u00e8 il \"David\" bronzeo del Bargello. Quest'opera fu forse realizzata per il cortile di palazzo Medici su commissione di Cosimo de' Medici (tornato a Firenze nel 1434), e intendeva rappresentare sia l'eroe biblico simbolo delle virt\u00f9 civiche, sia il dio Mercurio che contempla la testa recisa di Argo. Donatello qui diede un'interpretazione intellettualistica e raffinata della figura umana, il fregio con putti dell'elmo di Golia deriva forse da un cammeo delle raccolte medicee. La statua del \"David\" fu progettata per poter essere vista da pi\u00f9 punti ed \u00e8 stato il primo corpo nudo raffigurato a tutto tondo e senza essere subordinato a un elemento architettonico dopo l'et\u00e0 classica.\nSempre di quegli stessi anni e dello stesso clima culturale \u00e8 la statuetta con l\"Amore-Attys\", ora conservata al Bargello, dove sono fusi numerosi attributi non ancora del tutto chiarificati. L'opera, nata probabilmente per un mecenate privato colto e raffinato, ha un carattere vitale e sfrenatamente gioioso, intriso di cultura pagana.\nForse risale a questo periodo anche il \"Busto di giovane con cammeo\" ora al Bargello.\nIn questo periodo Donatello manifest\u00f2 una preferenza verso il bronzo che divenne sempre pi\u00f9 spiccata in seguito, soprattutto nel periodo padovano. Fu anzi forse proprio l'allettante possibilit\u00e0 di lavorare con questo materiale stimolante e costoso che spinse lo scultore a lasciare Firenze.\nAltre opere.\nVarie opere sono collocate nel periodo immediatamente anteriore alla partenza per Padova. Tra queste il \"San Giovanni Battista\" per la chiesa di Santa Maria Gloriosa dei Frari a Venezia \u00e8 l'unica datata con relativa certezza per il rinvenimento della data del 1438 durante il restauro, ma il suo stile \u00e8 molto inconsueto per questo periodo, con una fortissima espressivit\u00e0 che era stata collegata alle opere della vecchiaia come la \"Maddalena penitente\".\nA questo periodo vengono riferiti il busto-ritratto di Niccol\u00f2 da Uzzano in terracotta (Bargello) e la \"Madonna col Bambino\" e la \"Madonna Piot\", due opere in terracotta al Louvre.\nUn decennio a Padova (1443-1453).\nNel 1443 Donatello part\u00ec per Padova, dove sarebbe rimasto un intero decennio, creando alcuni dei suoi capolavori assoluti. Vasari riporta come lo scultore partisse su invito per creare una statua del condottiero Gattamelata morto quell'anno, anche se la critica moderna tende a collocare la commissione della celebre statua equestre a un periodo leggermente successivo, verso il 1446.\nI motivi per cui Donatello part\u00ec non sono chiari, ma nel 1443 egli era comunque costretto a lasciare la sua bottega fiorentina, poich\u00e9 situata nel quartiere mediceo, dove stava per sorgere il palazzo Medici, che ne richiese la demolizione. Qui lo scultore pagava un affitto praticamente simbolico e la possibilit\u00e0 di uno sfratto imminente lo avrebbe incoraggiato a lasciare la citt\u00e0. L'ipotesi che Donatello si fosse trasferito su invito del ricco banchiere fiorentino in esilio Palla Strozzi non \u00e8 suffragata da alcun riscontro.\nPadova, dal punto di vista artistico, era all'epoca sicuramente pi\u00f9 provinciale di Firenze, ma era sede di una grande universit\u00e0, che gi\u00e0 dalla fine del XIV secolo aveva sviluppato una sorprendente modernit\u00e0, che accolse subito le istanze dell'umanesimo fiorentino. Gi\u00e0 un secolo prima Giotto, un altro fiorentino, aveva lasciato in citt\u00e0 il suo capolavoro, la Cappella degli Scrovegni e, guardando all'epoca pi\u00f9 vicina a Donatello, numerosi erano stati gli artisti toscani attivi nella citt\u00e0 veneta tra gli anni trenta e quaranta del Quattrocento: Filippo Lippi (1434-1437), Paolo Uccello (1445) e lo scultore Niccol\u00f2 Baroncelli (1434-1443).\nIl Crocifisso bronzeo.\nLa prima opera sicuramente documentata di Donatello a Padova \u00e8 il \"Crocifisso della basilica del Santo\", una monumentale opera bronzea che oggi fa parte dell'altare del Santo nella basilica di Sant'Antonio da Padova, ma che all'epoca doveva essere nata come opera indipendente. Nel 1444 fu acquistata la cera per il modello e nel 1449 venne saldato l'ultimo pagamento relativo all'opera. La figura del Cristo \u00e8 modellata con grande precisione nella resa anatomica, nelle proporzioni e nell'intensit\u00e0 espressiva, acutizzata da un taglio secco e asciutto della muscolatura dell'addome. La testa \u00e8 un capolavoro per la resa nei minimi dettagli, con i peli della barba e i capelli minuziosamente modellati e per la straziante ma composta emotivit\u00e0 della sofferenza nel momento vicino alla dipartita terrena.\nNel frattempo Donatello lavor\u00f2 anche alla recinzione del coro.\nL'altare del Santo.\nForse grazie al riscontro positivo del Crocifisso, verso il 1446 ricevette una commissione ancora pi\u00f9 imponente e prestigiosa, la costruzione dell'intero altare della basilica del Santo, opera composta da quasi venti rilievi e sette statue bronzee a tutto tondo, al quale lavor\u00f2 fino alla partenza dalla citt\u00e0. Dell'importantissimo complesso \u00e8 andata persa la struttura architettonica originaria, smantellata nel 1579, e conoscendo l'estrema attenzione con cui Donatello definiva i rapporti tra le figure, lo spazio e il punto di vista dell'osservatore, \u00e8 chiaro che si tratta di una perdita notevole.\nLe statue a tutto tondo sono la \"Madonna col Bambino, i santi Francesco, Antonio, Giustina, Daniele, Ludovico e Prosdocimo\". A queste si aggiungono i quattro rilievi con \"Episodi della vita di sant'Antonio\" (aiuti Bartolomeo Bellano e il Riccio) e alcuni rilievi minori, quali le formelle dei quattro simboli degli Evangelisti e i dodici putti.\nL'altare, scompaginato nel 1591 per la risistemazione del presbiterio, \u00e8 stato arbitrariamente ricomposto da Camillo Boito nel 1895; l'assetto originario doveva apparire come una \"Sacra Conversazione\" in cui la Vergine col Bambino e i sei santi erano collocati su un baldacchino poco profondo, posto a sua volta su un basamento ornato sulla fronte e sul retro con rilevi fra cui i quattro con le scene della vita di sant'Antonio. La \"Madonna col Bambino\", fulcro della scena, \u00e8 colta nel momento in cui sta per alzarsi e mostrare il Bambino ai fedeli. Le altre statue a tutto tondo sono improntate a una statica solennit\u00e0, con un'economia di gesti ed espressioni che evita tensioni espressive troppo forti.\nI rilievi invece sono pi\u00f9 articolati e si va dalla serena postura dei \"Putti\", ai gesti moderati del \"Cristo morto\", fino alla disperata reazione delle donne nella \"Deposizione di Cristo\". Quattro grandi pannelli illustrano i \"Miracoli di Sant'Antonio\" e sono composti in scene affollate, dove l'evento miracoloso \u00e8 mescolato alla vita quotidiana. Al centro, di solito, \u00e8 collocato l'episodio miracoloso, mentre sullo sfondo si aprono maestosi fondali di architetture straordinariamente profonde, nonostante il bassissimo rilievo stiacciato. Numerosi temi sono desunti da monumenti antichi, ma quello che pi\u00f9 colpisce \u00e8 la folla, che per la prima volta diventa parte integrante della rappresentazione. Il \"Miracolo dell'asina\" \u00e8 tripartito da archi in scorcio, non proporzionati con le dimensioni dei gruppi delle figure, che amplificano la solennit\u00e0 del momento. Il \"Miracolo del figlio pentito\" \u00e8 ambientato in una sorta di circo, con le linee oblique delle scalinate che direzionano lo sguardo dello spettatore verso il centro. Il \"Miracolo del cuore dell'avaro\" vanta una serrata narrazione che mostra in contemporanea gli eventi chiave della storia facendo compiere all'occhio dell'osservatore un moto circolare guidato dalle braccia delle figure. Nel \"Miracolo del neonato che parla\", infine, alcune figure in primissimo piano, poste davanti ai pilastri, sono di dimensioni maggiori poich\u00e9 proiettate illusionisticamente verso lo spettatore.\nNella \"Deposizione\" in pietra, forse per il lato posteriore dell'altare, Donatello rielabor\u00f2 il modello antico della morte di Meleagro; lo spazio viene annullato e della composizione rimangono solo il sarcofago e uno schermo unitario di figure dolenti, sconvolte nei lineamenti grazie alla mimica facciale e alla gestualit\u00e0 esasperate, con un dinamismo accentuato dai contrasti delle linee che generano soprattutto angoli acuti.\nIl monumento equestre al Gattamelata.\nRisale probabilmente al 1446 la commissione da parte degli eredi del capitano di ventura Erasmo da Narni, detto il Gattamelata (morto nel 1443), per realizzare il monumento equestre del condottiero nella piazza antistante la basilica del Santo. L'opera in bronzo venne completata nel 1453. Prima di essere iniziata necessit\u00f2 di un beneplacito concesso dal Senato veneto, poich\u00e9 venne concepita come un cenotafio, cio\u00e8 un monumento funebre, non contenente le spoglie del condottiero, volto a celebrare la fama del morto. Non si hanno precedenti per questi tipi di monumenti: le statue equestri del Trecento, nessuna in bronzo, sormontavano di solito le tombe; si hanno precedenti in pittura, tra questi il \"Guidoriccio da Fogliano\" di Simone Martini e il \"Giovanni Acuto\" di Paolo Uccello, ma Donatello probabilmente pi\u00f9 che a questi si ispir\u00f2 ai modelli classici: la \"statua equestre di Marco Aurelio\" a Roma, il \"Regisole\", da cui prese ispirazione per la statica, e i \"Cavalli di San Marco\", da cui riprese il modo del cavallo che avanza al passo col muso rivolto verso il basso.\nNell'opera, posta su un alto basamento, la figura dell'uomo \u00e8 idealizzata, infatti non \u00e8 un ritratto dal vero dell'uomo vecchio e malato prima della morte, ma una ricostruzione ideale, ispirata alla ritrattistica romana, ma con una precisa individuazione fisionomica, sicuramente non casuale. Il condottiero, con le gambe tese sulle staffe, fissa un punto lontano e tiene in mano il bastone del comando in posizione obliqua che con la spada nel fodero, sempre in posizione obliqua, fanno da contrappunto alle linee orizzontali del cavallo e alla verticale del condottiero accentuandone il movimento in avanti. Il monumento fece da prototipo per tutti i successivi monumenti equestri eretti in Italia, poi in Europa occidentale e in tutto il mondo, sino al Novecento.\nUltimi anni (1453-1466).\nPartito da Padova a fine del 1453, nel 1454 Donatello era tornato a Firenze. Il 15 novembre di quell'anno affitt\u00f2 una casa con annessa bottega a magazzini in piazza del Duomo, angolo via de' Servi dove oggi si trova una lapide.\nIl ritorno a Firenze non fu facile, poich\u00e9 durante la sua assenza il gusto dominante si era evoluto ed era diventato ormai poco disposto nei confronti della sua arte. Donatello era un artista al di fuori delle mode del tempo e continu\u00f2 a muoversi al di fuori dei sentieri della convenzione stilistica. La forza creativa non lo abbandon\u00f2 nemmeno in vecchiaia, come testimoniano capolavori come la \"Giuditta\" e i pulpiti di San Lorenzo, creati a pi\u00f9 di settant'anni, sebbene con l'aiuto di numerosi assistenti.\nProbabilmente risale a questi anni anche la scultura di un busto in marmo di Cecco Ordelaffi, signore di Forl\u00ec, nonch\u00e9 il San Pietro Martire realizzato per la chiesa di Santa Lucia Novella di Fabriano.\nLa Maddalena.\nTra il 1453 e il 1455 realizz\u00f2 la \"Maddalena penitente\", opera lignea del Museo dell'Opera del Duomo, che esemplifica perfettamente la scarnificazione delle forme dell'ultimo periodo di Donatello, verso un superamento espressionistico del classicismo di cui Donatello era stato il principale rappresentante in giovent\u00f9. In questa opera la bellezza fisica \u00e8 negata, privilegiando i valori drammatici e patetici; il corpo scheletrico \u00e8 reso informe dalla massa di capelli; traspare dal volto inciso la fatica, il dolore, l'animo stanco. Soprattutto in et\u00e0 avanzata, egli lasci\u00f2 ogni modello precostituito per rappresentare i sentimenti pi\u00f9 profondi dell'animo umano.\nGiuditta e Oloferne.\nDel 1453-1457 circa \u00e8 il gruppo con \"Giuditta e Oloferne\". Il gruppo bronzeo rappresenta Giuditta velata, che dopo aver fatto ubriacare Oloferne, si appresta a decapitarlo; nel basamento vi sono tre bassorilievi con putti vendemmianti e scene di ebbrezza. Forse il gruppo statuario era impiegato come fonte da vino: infatti agli angoli del cuscino si trovano quattro fori. La statua, iniziata per la Cattedrale di Siena, venne posta nel giardino del palazzo Medici in via Larga, infine sistemata a palazzo Vecchio, dopo il sacco del palazzo in seguito alla seconda cacciata dei Medici. Forse venne realizzato su commissione di Piero de' Medici detto il Gottoso, in memoria di Cosimo il Vecchio. L'opera \u00e8 firmata sul cuscino, ruotato rispetto al basamento in modo che i loro angoli non coincidono, creando un effetto di movimento. La struttura dell'opera \u00e8 piramidale, con al vertice il volto della ieratica Giuditta e la lama della spada retta dal braccio destro dell'eroina piegato a novanta gradi, altro punto focale \u00e8 la testa di Oloferne in cui convergono le diagonali del gruppo. L'opera \u00e8 attraversata da diversi valori simbolici: come simbolo religioso (la continenza che abbatte la lussuria), come celebrazione della potenza dei Medici e infine come emblema comunale (la repubblica che abbatte i tiranni).\nCrocifissione e altre opere.\nRisale a questo periodo forse anche il sarcofago di Niccol\u00f2 e Fioretta Martelli in San Lorenzo, a Firenze. Anteriore al 1456 \u00e8 la Madonna Chellini, nata come bassorilievo e stampo assieme.\nIl soggiorno a Siena.\nNel 1457 Donatello si trasfer\u00ec a Siena, probabilmente con l'idea di stabilirvisi definitivamente per passare i propri anni della vecchiaia.\nQui port\u00f2 con s\u00e9 il \"San Giovanni Battista\", fuso forse nel 1455: l'artista lo vendette agli operai del Duomo, ma senza l'avambraccio sinistro, una condizione che ha fatto pensare a problemi sul compenso.\nQui gli venne probabilmente affidato il compito di creare le porte bronzee per il Duomo (delle quali \u00e8 una prova forse il \"Compianto di Cristo\" del Victoria and Albert Museum), ma anche in questo caso l'accordo dovette sfuggire e lo scultore se ne ripart\u00ec, deluso o forse stanco, per Firenze nel 1459. Per non offendere i senesi lasci\u00f2 comunque un tondo raffigurante una \"Madonna col Bambino\" (ora identificata nella \"Madonna del Perdono\").\nI due pulpiti.\nUltima commessa fiorentina furono i due pulpiti bronzei per la chiesa di San Lorenzo, opera realizzata con la partecipazione di aiuti (Bartolomeo Bellano e Bertoldo di Giovanni), ma da lui progettata in tutte le sue parti. Gli ultimi studi mettono in rilievo come probabilmente questi rilievi fossero stati commissionati per l'altare maggiore della chiesa; rimasti in gran parte ancora da fondere e rifinire alla morte dell'artista (1466), furono montati infetta nella forma attuale in occasione della visita di papa Leone X nel 1515. In quest'opera si accentua la carica religiosa che spinge le figure verso un'estrema drammaticit\u00e0, realizzata attraverso la tecnica del non-finito, in cui alcune parti delle figure sono appena sbozzate. Non \u00e8 dato sapere in quanta misura ci\u00f2 sia opera consapevole di Donatello, ma \u00e8 un dato di fatto anche in altre opere attribuite al maestro (come il \"Compianto\" di Londra) e si adatta perfettamente alle emozioni crude e all'espressivit\u00e0 delle scene dell'ultima fase dell'artista. Sembra spesso, infatti, di essere di fronte a uno schizzo, a una rappresentazione di getto.\nLo spazio \u00e8 trattato con una libert\u00e0 compositiva spregiudicata: le figure scompaiono dietro i bordi oppure li scavalcano, invadono la cornice sia superiore che inferiore, camminano tra gli elementi di separazione che scandiscono le scene, venendo proiettate verso lo spettatore con notevole illusionismo.\nLa morte.\nIn conformit\u00e0 con l'archetipo della vita d'artista, si narra che Donatello pass\u00f2 i suoi ultimi giorni solo, abbandonato dalla fortuna artistica e provato dalla vecchiaia e della malattia. Vasari riporta che Donatello negli ultimi anni di vita fu incapace di lavorare e rimase inchiodato a letto.\nMor\u00ec a Firenze nel 1466. Venne sepolto nei sotterranei della basilica di San Lorenzo, vicino a Cosimo il Vecchio, nella singolare e prestigiosa collocazione al di sotto dell'altare. Tra gli uomini che portarono la bara c'era Andrea della Robbia.\nAlla sua morte restarono da pagare 34 fiorini d'affitto e ci\u00f2 ha innescato riflessioni sul suo effettivo stato di povert\u00e0, ma la questione sembra piuttosto riferibile al suo totale disinteresse verso le questioni finanziarie, alla quale si dedic\u00f2 per tutta la vita giusto il minimo indispensabile. Molti aneddoti testimoniano questo suo atteggiamento, come quello secondo cui, al tempo della sua fiorente bottega, fosse solito appendere una cesta colma di denaro alla quale i suoi assistenti potevano liberamente attingere secondo le proprie necessit\u00e0. I compensi che ricevette per le sue opere lasciano dedurre che in vita ebbe assicurati lauti guadagni e inoltre pare che Cosimo de' Medici gli avesse accordato in fin di vita un vitalizio settimanale.\nDonatello e il rilievo.\nLe tecniche e le modalit\u00e0 del rilievo erano rimaste sostanzialmente le stesse dai tempi di Andrea Pisano e della sua porta del Battistero (1330-1336) e nei primi anni del Quattrocento era Lorenzo Ghiberti il maestro indiscusso di quest'arte. Ma nel corso del secondo decennio Donatello svilupp\u00f2 delle innovazioni che rivoluzionarono la tecnica del rilievo e che parvero stupefacenti ai contemporanei. Si tratta del rilievo stiacciato, del quale cant\u00f2 le lodi anche Vasari, che si basava sulla piattezza e sulla variazione di spessori infinitesimali, che ricordavano le opere di grafica. Tramite sottili giochi di luci ed ombre le figure potevano venire disposte in una profondit\u00e0 illusoria, dove gruppi di figure, il paesaggio e gli elementi architettonici si sovrapponevano uno dietro l'altro in innumerevoli sovrapposizioni, impossibili con le tecniche tradizionali.\nNei rilievi di Donatello si trova anche la prima applicazione coerente della prospettiva centrale, la cui scoperta \u00e8 attribuita a Brunelleschi (1416 circa), ma alla quale potrebbe aver contribuito anche Donatello. Secondo il biografo di Brunelleschi, Antonio Manetti, i due artisti visitarono Roma assieme e qui trasposero assieme, su carta rigata, innumerevoli architetture, in disegni che inizialmente erano comprensibili al solo Filippo. Ma il veloce apprendimento di Donatello \u00e8 testimoniato dal rilievo giovanile del \"San Giorgio libera la principessa\" (1417 circa), che mostra per la prima volta, molto prima delle opere di Masaccio e Paolo Uccello, le novit\u00e0 della prospettiva lineare con punto di fuga centrale. Lo stesso Brunelleschi pare che procedesse a una prima stesura delle sue teorie solo nel 1420.\nUna differenza con altri artisti \"ossessionati\" dalla prospettiva come Paolo Uccello, fu che Donatello era capace di autolimitarsi e selezionare all'occorrenza i propri mezzi espressivi, a seconda del compito che doveva affrontare. Da ci\u00f2 deriva la straordinaria variet\u00e0 nelle opere di Donatello, dove sono del tutto assenti le ripetizioni e le semplici variazioni di schemi di successo. Nessuna coppia nelle formelle della Porta dei Martiri o degli Apostoli assomiglia a un'altra e anche nelle scene pi\u00f9 affollate, come i \"Miracoli\" dell'Altare di Sant'Antonio da Padova, le centinaia di persone raffigurate sono sempre diverse e spesso prive di alcun modello antecedente.\nNel suo percorso artistico \u00e8 evidente un continuo approfondimento ed evoluzione del repertorio, con un notevole studio preliminare di ciascun nuovo lavoro e la valutazione delle richieste specifiche e degli effetti desiderati.\nVasari quindi non ha dubbi nell'affermare che Donatello innalz\u00f2 l'arte del rilievo a un nuovo livello e questo giudizio \u00e8 ritenuto dalla storiografia artistica moderna tuttora valido.\nDonatello e i Medici.\nDonatello fu contemporaneo di Cosimo il Vecchio che, come lui, raggiunse una veneranda et\u00e0 morendo nel 1464, solo due anni prima del grande scultore. Vasari testimonia la conoscenza tra i due, che dovette durare per pi\u00f9 di un cinquantennio, evolvendosi con il tempo in un'amicizia e stima reciproca. Se Donatello, figlio di un cardatore, riusc\u00ec ad entrare nelle grazie di un uomo cos\u00ec ricco e potente come Cosimo \u00e8 una chiara prova di quanto prestigio sociale potesse raggiungere un affermato artista nella Firenze del Quattrocento.\nCuriosamente per\u00f2 non si \u00e8 conservato nessun documento diretto di incarichi di Donatello da parte di Cosimo o dei suoi familiari, ma numerose sue opere scultoree sono sicuramente frutto del mecenatismo di Casa Medici. Tra queste, sicuramente ci sono alcune tavole a rilievo, le decorazioni della Sagrestia Vecchia, il \"David\", la \"Giuditta e Oloferne\", i pulpiti di San Lorenzo.\nPare che in letto di morte Cosimo si ricordasse di Donatello, regalandogli una tenuta di campagna nei pressi di Cafaggiolo. Egli per\u00f2 era poco propenso alla vita di campagna e chiese a Piero de' Medici di riprendere il regalo, cosa che, con divertimento, venne accettata e commutata in un vitalizio settimanale.\nFortuna critica.\nDonatello fu conosciuto fin dai primi teorici come uno dei padri della \"rinascita\" delle arti del XV secolo, il primo che era riuscito ad eguagliare i grandi scultori dell'antichit\u00e0, secondo lo schema storico (in auge per molti secoli) che vedeva il Medioevo come un periodo di decadenza artistica. Gi\u00e0 nel 1481 Cristoforo Landino nell\"'Apologia\" poneva Donatello al pari degli antichi e Giorgio Vasari, nelle due edizioni de le Vite (1550 e 1568) sottolineava come la sua opera fosse pi\u00f9 simile agli artisti romani che a quelle degli altri maestri immediatamente precedenti.\nMa non mancavano le voci critiche sulla sua opera, tra cui ad esempio quella del suo stesso amico Filippo Brunelleschi. Le opere del periodo tardo, con lo stile crudo ed espressivo, vennero criticate nel XVI secolo, per venire gradualmente rivalutate solo nel XX secolo. Negli ultimi anni numerosi suoi lavori, gi\u00e0 collocati all'esterno, sono stati sostituiti da copie e ricoverati nei musei.\nMa gi\u00e0 Vasari nello scrivere la biografia di Donatello e il catalogo delle sue opere incorse in vari errori, che nel tempo si stratificarono. I giudizi imprecisi furono facilitati dallo smantellamento o la decontestualizzazione dai luoghi originali di singole sculture, come la cantoria o l'altare del Santo. Ci\u00f2 comport\u00f2 difficolt\u00e0 sempre maggiori nel farsi un'idea della sua opera. Nel 1886, ad esempio, nel corso delle celebrazioni a Firenze per il cinquecentenario dalla nascita, capolavori autentici e documentati vennero confusi con lavori di altri autori, arrivando a un tale livello di astrusit\u00e0 che ormai era possibile attribuirgli qualsiasi opera in qualsiasi materiale.\nDa allora la storiografia artistica ha iniziato un lavoro di selezione e riconsiderazione del catalogo, sgombrando il campo dai vecchi errori. Ancora oggi gli studi possono dirsi tutt'altro che conclusi, soprattutto per ampi periodi dove la documentazione conosciuta \u00e8 particolarmente scarsa.\nLe fattezze di Donatello.\nEsistono alcuni ritratti di Donatello che si rifanno essenzialmente al dipinto su tavola dei cinque \"Padri della Prospettiva\" (1470 circa), gi\u00e0 attribuito a Paolo Uccello e conservato al Louvre di Parigi. Donatello, accanto a Giotto, Paolo Uccello, Antonio Manetti e Filippo Brunelleschi, \u00e8 ritratto con una barba bianca pi\u00f9 lunga sul pizzetto e con un turbante che venne poi ripreso nelle incisioni per l'edizione del 1568 de le Vite di Vasari, e nel ritratto del XVII secolo per la Serie Gioviana. Esiste anche un possibile ritratto giovanile di Donatello nella Cappella Brancacci, in particolare nell'affresco masaccesco del \"San Pietro che risana con l'ombra\" (1425-1427), dove sarebbe il personaggio barbuto accanto ad un ritratto di Lorenzo Ghiberti con le mani giunte a sinistra di Pietro. Nello stesso affresco un personaggio con la barba bianca dietro Pietro assomiglia al ritratto postumo di Donatello, ma non \u00e8 coerente con l'et\u00e0 che il maestro doveva avere all'epoca. Nella \"Resurrezione del figlio di Teofilo\" sono invece ritratti in gruppo Beato Angelico, Masolino da Panicale, Leon Battista Alberti e Filippo Brunelleschi.\nScoperta.\nNel 2020 grazie allo storico d'arte Gianluca Amato, che ha svolto la tesi di dottorato all'Universit\u00e0 degli Studi di Napoli Federico II sui crocefissi lignei tra il tardo Duecento e la prima met\u00e0 del Cinquecento, con studi ha scoperto che il crocifisso della chiesa di Sant'Angelo a Legnaia \u00e8 della mano di Donatello.\nQuesta scoperta \u00e8 stata valutata storicamente in considerazione che l'opera apparteneva alla Compagnia di Sant'Agostino che aveva sede nell'oratorio adiacente alla chiesa madre di Sant'Angelo a Legnaia. Promotori della ricerca sono stati don Moreno Bucalossi e Anna Bisceglia funzionaria e storica dell'arte della sovraintendenza che nel 2012 ritennero l'opera meritevole di studio e di restauro. Silvia Bens\u00ec si \u00e8 occupata del restauro che ha riportato all'antico splendore l'opera che ora \u00e8 ritornata nella sua sede."}
{"id": "19165", "revid": "140", "url": "https://it.wikipedia.org/wiki?curid=19165", "title": "Christian Huygens", "text": ""}
{"id": "19167", "revid": "4", "url": "https://it.wikipedia.org/wiki?curid=19167", "title": "Giorgione da Castelfranco", "text": ""}
{"id": "19169", "revid": "125804476", "url": "https://it.wikipedia.org/wiki?curid=19169", "title": "Pisa Sporting Club", "text": "Il Pisa Sporting Club, meglio noto come Pisa, \u00e8 una societ\u00e0 calcistica italiana con sede nella citt\u00e0 di Pisa. Milita in Serie B, la seconda divisione del campionato italiano.\nFondato nel 1909 e successivamente ricostituito in due occasioni (nel 1994 come \"Associazione Calcio Pisa\", poi \"Pisa Calcio\", e nel 2009 come \"Associazione Calcio Pisa 1909\"), vanta 7 partecipazioni alla Serie A e 34 alla Serie B; nella stagione 1920-1921 ha, inoltre, partecipato alla finalissima per il titolo nazionale di massima serie. Annovera nel proprio palmar\u00e8s due Coppe Mitropa, due campionati di Serie B e una Coppa Italia Serie C.\nStoria.\nNata nel 1909, la squadra si affilia alla FIGC e sfiora il titolo italiano nel campionato di Prima Categoria 1920-1921: dopo aver vinto il proprio girone, e una successiva fase a gironi, batte il nella finale centro-meridionale e si gioca la vittoria del campionato nella finalissima con la , perdendo 2-1. Nel 1926 retrocede nella serie cadetta e tre stagioni pi\u00f9 tardi, retrocede nella terza categoria. Nel 1934, il Pisa ritorna in seconda divisione e dopo aver sfiorato la promozione in A, all'inizio degli anni cinquanta fa prima ritorno in Serie C, poi retrocede in quarta divisione.\nDopo aver riconquistato la Serie C, negli anni sessanta la formazione toscana approda nuovamente in Serie B. Nel 1968, per un solo anno, il Pisa milita in Serie A prima di tornare in terza serie negli anni settanta. Nel 1978 Romeo Anconetani rileva la presidenza della squadra e risolleva il Pisa dalla C alla A, portandolo fino alla semifinale di Coppa Italia nel 1989 e a vincere anche le sue prime storiche competizioni europee: nel 1986 e nel 1988, i toscani s'impongono in Coppa Mitropa. Per volont\u00e0 dello stesso Anconetani, nel 1989 si gioca l'unica edizione della Supercoppa Mitropa tra le ultime due vincenti temporali della Mitropa: il Pisa affronta i cecoslovacchi del , perdendo il doppio confronto. Dopo diversi anni nella massima serie, negli anni novanta il Pisa retrocede in B, quindi fallisce una prima volta e riparte dall'Eccellenza.\nNegli anni duemila torna tra i professionisti, vince una Coppa Italia di Serie C nel 2000 e ritorna a giocare in Serie B, tuttavia fallisce nuovamente nel 2009 e riparte dalla Serie D. Nel 2017 il Pisa gioca in Serie B per una sola stagione, prima di tornare in terza serie, che dura fino a giugno 2019, quando, con la vittoria nell'ultimo turno play-off per 3-1 a Trieste con gli alabardati dopo i tempi supplementari, viene di nuovo promossa in cadetteria. Nelle due stagioni seguenti giunge prima nona e poi quattordicesima.\nColori e simboli.\nColori.\nAlla sua nascita, nel 1909, i colori ufficiali del Pisa erano il bianco e il rosso, presi in prestito dal gonfalone cittadino. Sopravvissero pochi mesi poich\u00e9, in onore della vittoria dell'Inter nel campionato italiano del 1909-1910, lasciarono il posto al nero e all'azzurro del club meneghino.\nDa allora le due tinte divennero quindi anche quelle della squadra pisana, quasi sempre disposte sulla maglia casalinga in strisce verticali, la cui ampiezza pu\u00f2 variare di stagione in stagione; la societ\u00e0 toscana derog\u00f2 alla tradizione solo sul finire degli anni 1980 quando, seguendo le mode del tempo, adott\u00f2 una casacca ripartita esattamente a met\u00e0 con sottili righe nere e blu nella parte sinistra, e azzurre e celesti nella zona destra. Per quanto concerne il resto della tenuta, inizialmente alla maglia nerazzurra erano abbinati pantaloncini bianchi, che in seguito divennero neri o blu a seconda delle esigenze, cos\u00ec come le calze.\nNei completi da trasferta, principalmente si sono alternati soprattutto gli storici colori delle origini, ovvero il bianco (con inserti nerazzurri) e il rosso. Nel corso dei decenni non sono tuttavia mancate le pi\u00f9 diverse sperimentazioni cromatiche, su tutti il giallo; proprio il rosso e il giallo sono due tinte storicamente legate al territorio pisano \u2013 rispettivamente, alla citt\u00e0 e alla provincia.\nSimboli ufficiali.\nSimboli iconicamente associati al club nerazzurro sono la torre pendente cittadina e la bandiera rossa con croce bianca patente, ritrinciata e pomata (comunemente definita \"Pisana\", simbolo araldico civico e retaggio del periodo indipendentista della repubblica marinara) o come secondo stemma in abbinamento a quello sociale.\nStemma.\nI suddetti simboli sono dunque ricorrenti negli stemmi che il Pisa si \u00e8 dato nel corso dei decenni. Tra gli esempi pi\u00f9 antichi conosciuti si annoverano:\nNei primi anni di attivit\u00e0 della squadra, le maglie da gioco portavano bens\u00ec ricamato sul petto lo stemma araldico cittadino \"al naturale\", senza particolari aggiunte o finiture non di rado inoltre, anche dopo l'adozione di stemmi differenti, lo scudo rosso-crociato ha comunque continuato ad apparire sulle divise dei calciatori pisani.\nCelebre \u00e8 poi il logotipo adottato negli anni 1980, in concomitanza con la presidenza di Romeo Anconetani: in un inconsueto \"scudo\" dalle linee geometriche estremamente semplici erano inscritti i disegni stilizzati della torre pendente (colorata in nero e azzurro) e della croce pisana (in rosso), con la denominazione \"PISA SC\" collocata in basso a sinistra.\nNel 1994 il club (frattanto dissolto e rifondato con nuova denominazione) si dot\u00f2 di un nuovo stemma: venne recuperato l'ancile palato nero e azzurro (doppiamente bordato in bianco ed oro), all'interno del quale venne collocato un complesso disegno in cui le lettere \"P\" e \"C\" (acronimo societario) s'intrecciavano attorno al disegno stilizzato della torre pendente (inconsuetamente piegata verso sinistra). Al di sotto di esso appariva la denominazione \"PISA CALCIO\" e uno scudetto rotondo con la croce pisana.\nIl fallimento del 2009 e la successiva rifondazione imposero la necessit\u00e0 di individuare un nuovo logotipo: si opt\u00f2 per mantenere l'ancile, che divenne bianco con bordo azzurro; all'interno venne collocato il disegno stilizzato della torre pendente (sotto forma di nastro spiroidale azzurro all'esterno e nero all'interno) \"basato\" sopra la croce pisana in campo rosso. La nuova denominazione \"A.C. PISA 1909\" trov\u00f2 posto nella parte superiore dell'insieme. Tale stemma non venne mai particolarmente apprezzato dall'opinione pubblica legata al club, che alludendo alla forma del disegno della torre civica coni\u00f2 l'ironico soprannome di \"mollone\".\nNella primavera del 2017 la societ\u00e0 riacquis\u00ec i diritti d'uso dello storico marchio \"Pisa Sporting Club\": ci\u00f2 non si riflesse nell'immediato in un cambio ufficiale di denominazione, pur se dalla stagione 2017-2018 il club inizi\u00f2 a utilizzare prettamente il succitato marchio nella sua \"corporate identity\". In tal senso, vennero commissionate alcune proposte di \"rebranding\" inerenti allo stemma, poi sottoposte al giudizio della tifoseria tramite web. Il logo cos\u00ec scelto mantiene la forma ovale e recupera la blasonatura di base palata nero-azzurra: la parte superiore \u00e8 tuttavia integralmente nera, onde contenere la denominazione \"Pisa Sporting Club\", mentre in posizione centrale appare il disegno stilizzato della torre pendente sovrapposta alla croce pisana in campo rosso; nel capo inferiore \u00e8 riportato l'anno di fondazione.\nDall'estate 2021, con il completamento del relativo \"iter\" burocratico, dopo ventisette anni la societ\u00e0 riprende definitivamente la storica denominazione di Pisa Sporting Club.\nMascotte.\nLa mascotte del Pisa \u00e8 \"Vituperio\", personificazione della Torre di Pisa (tipicamente a braccia conserte e dall'aria arrabbiata e minacciosa) vestita con la maglia sociale nerazzurra.\nIdeata da due studenti dell'Istituto d'Arte della citt\u00e0 toscana, trae il proprio nome dall'invettiva contro Pisa del XXXIII Canto dell\"Inferno\" di Dante Alighieri.\nInno.\nLo storico inno della squadra nerazzurra si intitola \"Pisa come ai vecchi tempi\", cantato da Funel e risalente all'inizio degli anni 1980.\nStrutture.\nStadio.\nDal 1919 il Pisa gioca le sue gare casalinghe all'Arena Garibaldi, impianto sito nel quartiere di Porta a Lucca, alle porte della citt\u00e0. Una prima inaugurazione avvenne il 26 ottobre di quell'anno, con la gara amichevole Pisa-Juventus Roma (5-1). Lo stadio fu inaugurato nuovamente l'8 novembre 1931 con l'autarchico nome di \"Campo del Littorio\", alla presenza del re Vittorio Emanuele III e della regina Elena; in quella occasione si disput\u00f2 l'amichevole Pisa-, terminata 3-1 in favore dei padroni di casa. Alla caduta del regime fascista, lo stadio riprese la denominazione originaria.\nIl \"cuore\" del tifo nerazzurro, la curva Nord, fu costruita alla fine degli anni 1950. Nel 1978 venne chiuso l'anello, col prolungamento delle due curve a ridosso della tribuna e della gradinata. Nell'estate del 1982 l'allora \"presidentissimo\" Romeo Anconetani \u2013 il cui nome verr\u00e0 affiancato, il 9 dicembre 2001, alla titolazione dello stadio \u2013 fece ristrutturare la vecchia tribuna coperta, abbattendo la copertura originaria. Lo stadio \u00e8 arrivato, tra il 1982 e il 1994, a ospitare fino a 35000 spettatori, mentre nel ventunesimo secolo \u00e8 abilitato per circa presenze.\nNel 1999, a seguito della scomparsa del tifoso Maurizio Alberti, la curva Nord \u00e8 stata intitolata alla sua memoria, mentre al calciatore pisano Gianluca Signorini, scomparso il 6 novembre 2002 a causa della SLA, fu intitolata la gradinata il 23 aprile 2005.\nLa Nazionale Italiana ha giocato quattro partite all'Arena rispettivamente contro: la il 23 settembre 1987, la il 22 febbraio 1989, la il 10 febbraio 1999 e l' il 6 giugno 2009. Ha inoltre ospitato due finali di Coppa Mitropa, 1985 e 1988, due finali del Torneo di Viareggio, 1959 e 2015 e il terzo turno preliminare della UEFA Champions League 1998-1999 tra l' e i Lettoni dello .\nCentro di allenamento.\nNella stagione 2014-2015 la squadra usufruisce del centro sportivo di propriet\u00e0 della 46\u00aa Brigata aerea dell'Aeronautica Militare, sito all'interno dell'aeroporto di Pisa-San Giusto. A partire dalla stagione 2015-2016, dopo il periodo iniziale presso il campo sportivo di Filettole, mediante un accordo con l'Universit\u00e0 di Pisa la societ\u00e0 usufruisce del centro sportivo sito a San Piero a Grado.\nIl settore giovanile nerazzurro si allena invece a Fornacette, presso il Biancoforno Camp.\nSociet\u00e0.\nFino al 14 agosto 2015, Carlo Battini deteneva il 99% delle quote societarie dal 2011, quando Piero Camilli, insieme al quale nel 2009 aveva acquistato la nuova societ\u00e0 creatasi dopo la scomparsa del \"Pisa Calcio\", ha deciso di tirarsi indietro e cedergli le sue quote. In data 14 agosto 2015 l'80% delle quote passano a Fabrizio Lucchesi, il 19% rimane in mano a Carlo Battini, mentre l'1% rimanente appartiene al comitato Vecchio Cuore Nerazzurro composto dal centro coordinamento Pisa clubs, tifosi diversamente abili e ai gruppi organizzati \"Curva Nord Maurizio Alberti\", rappresentati nelle sedi opportune dall'avvocato Andrea Bottone.\nOrganigramma societario.\n\"Dal sito web ufficiale della societ\u00e0\".\nSponsor.\n\"Di seguito la cronologia di fornitori tecnici e sponsor del Pisa.\"\nSettore giovanile.\nIl settore giovanile nerazzurro ha ottenuto il suo unico titolo italiano vincendo nel 1972 il Campionato nazionale Dante Berretti riservato alle squadre di Serie C. Durante gli anni ha partecipato 4 volte al Torneo di Viareggio: 3 sotto la gestione Anconetani e 1 sotto la gestione Covarelli nel 2008, tutte terminate con l'eliminazione al primo turno. A causa del doppio fallimento in meno di un ventennio \u00e8 stato rifondato pi\u00f9 volte nel corso degli anni. Tra i prodotti del settore giovanile nerazzurro tra gli altri vi furono: Marco Tardelli, lanciato in prima squadra nel campionato di Serie C 1972-1973 e ribattezzato in quel periodo dai veterani col nomignolo di \"Puce\", futuro Campione del Mondo con la Nazionale a Spagna '82 e vincitore con la della Coppa dei Campioni 1984-1985, e di 5 Campionati di serie A; Gionatha Spinesi, lanciato in prima squadra nel Campionato Nazionale Dilettanti 1995-1996, capocannoniere con l' del Campionato di Serie B 2004-2005 e autore di 33 reti in Serie A con e .\nDalla stagione 2014-2015 si \u00e8 instaurata una collaborazione tra l'azienda Biancoforno S.p.A e la societ\u00e0 A.C. Pisa 1909 per la gestione del settore giovanile mettendo a disposizione dello staff e dei ragazzi una nuova struttura operativa situata a Fornacette e attuando un progetto di affiliazione di varie piccole societ\u00e0 giovanili della Provincia (Pisa Academy).\nPer la stagione calcistica 2014-15 il settore giovanile nerazzurro poteva contare su 6 formazioni: Berretti, Allievi Nazionali, Giovanissimi Nazionali, Giovanissimi Professionisti. Giovanissimi Professionisti B ed Esordienti.\nIl Pisa nella cultura di massa.\nNel 1921, dopo la vittoria del Pisa nella finale del Campionato dell'Italia Centro Meridionale, la squadra si preparava ad affrontare i bianchi della Pro Vercelli nella finale nazionale; in citt\u00e0 c'\u00e8 grande attesa e, tra la varie iniziative prese per attendere il giorno dell'importante partita, ci fu la pubblicazione di un periodico chiamato \"Nero-azzurro\". Da quel giorno e fino al 2009 (anno del fallimento del \"Pisa Calcio\"), pur se con qualche breve periodo di non pubblicazione e alcuni cambi di grafica e di titolo, accompagner\u00e0 gli sportivi pisani ad ogni partita casalinga della squadra.\nNel 1982 il Pisa conquister\u00e0 la Serie A ed entrer\u00e0 anche nelle case dei cittadini grazie all'allora TV locale Canale 55, e successivamente alla nuova televisione nata in quegli anni, 50 Canale. Il presidente dell'epoca, Romeo Anconetani, era ospite di una trasmissione a cadenza settimanale incentrata su di lui, \"Parliamo con Romeo\", ma in un certo senso anche co-conduttore della stessa: in un mondo ancora lontano dalla rivoluzione dei \"social network\" si tratt\u00f2 di un \"unicum\" del suo genere, dato che un presidente di una societ\u00e0 sportiva interagiva settimanalmente con giornalisti e tifosi, i quali gli rivolgevano domande telefoniche in diretta. Grazie a questa nuova interattivit\u00e0 l'allora \"presidentissimo\" divenne molto popolare anche al di fuori dei confini cittadini, infatti la trasmissione era seguita con simpatia anche dalle province vicine. Uno spezzone di intervista del \"vulcanico\" presidente era presente nella sigla del 1992 del programma satirico-calcistico condotto dalla Gialappa's Band, \"Mai dire Gol\", in cui le provocazioni di Anconetani verso i giornalisti erano spesso umoristicamente prese di mira dai conduttori del programma.\nDalla sua nascita diversi libri sono stati scritti sulla storia nerazzurra, alcuni dedicati alle promozioni storiche, altri in occasioni degli anniversari. Per il centenario dalla nascita del club nel 2009, sono usciti quattro volumi, di diversi autori e case editrici, che raccontano la storia dei nerazzurri attraverso immagini ed aneddoti vari sulla secolare attivit\u00e0 calcistica cittadina.\nAllenatori e presidenti.\n\"Di seguito un elenco comprendente tutti gli Allenatori e tutti i presidenti della storia del club\".\nCalciatori.\nHall of Fame.\nIl 10 aprile 2014 presso il Terminal 3 dell'Aeroporto Galilei di Pisa, alla presenza del presidente Battini, si \u00e8 tenuta la cerimonia di inaugurazione dell'\"Arca della gloria\" nerazzurra. I primi ingressi nella \"Hall of Fame\" del Pisa dovrebbero avvenire nel corso della stagione 2015-2016.\nVincitori di titoli.\n Sergio Bertoni\n Carlo Biagi\n Henrik Larsen\n Diego Pablo Simeone\nIl Pisa e le nazionali di calcio.\nGiovanni Moscardini, oriundo di origine scozzese, fu il primo calciatore del Pisa ad essere convocato nella Nazionale azzurra, gioc\u00f2 una sola partita contro la nel 1925 e segn\u00f2 una doppietta nella vittoria dell' per 7-0. Nel 1936 Sergio Bertoni e Carlo Biagi furono convocati per le Olimpiadi di Berlino, l'Italia port\u00f2 a casa la medaglia d'oro e i due azzurri furono protagonisti: Bertoni colleziono tre presenze e Biagi quattro, segnando anche quattro gol nella partita vinta per 8-0 contro il . Bertoni due anni pi\u00f9 tardi fu anche convocato per il Campionato mondiale di calcio 1938 e se pur non scese mai in campo gli azzurri portarono a casa un altro successo. Sessantanove anni pi\u00f9 tardi, nel 2007, Alessio Cerci fece il suo esordio nella Nazionale Under-21 dell', durante il suo periodo di militanza con la casacca nerazzurra collezion\u00f2 con gli azzurrini tre presenze condite da un gol.\nPer quanto riguarda i calciatori stranieri, Klaus Berggreen, Wim Kieft, Henrik Larsen e Diego Pablo Simeone hanno fatto parte del giro delle rispettive Nazionali durante il loro periodo di militanza nella squadra toscana. Berggreen partecip\u00f2 con la sua Nazionale ai campionati europei del 1984 arrivando fino alla semifinale, inoltre nell'estate antecedente al suo passaggio alla , nel 1986, partecip\u00f2 al campionato mondiale in Messico dove la venne eliminata agli ottavi di finale. Miglior sorte tocc\u00f2 a Simeone e Larsen, che vinsero rispettivamente, la Coppa America del 1991 e il campionato europeo del 1992 con le rispettive Nazionali. Anche Kieft vinse un europeo, precisamente quello del 1988, quando per\u00f2 gi\u00e0 da diversi anni aveva lasciato la casacca nerazzurra.\nStatistiche e record.\nStatistiche di squadra.\nIl miglior risultato della storia nerazzurra nelle competizioni nazionali \u00e8 il 2\u00ba posto nel Campionato di Prima Categoria 1920-1921, massima serie dell'epoca. Il Pisa \u00e8 anche al 18\u00ba posto nella speciale classifica perpetua del campionato italiano di calcio pre-serie A a girone unico. Per quanto riguarda la serie A a girone unico, ha giocato sette campionati e il massimo risultato raggiunto \u00e8 l'11\u00ba posto nella stagione 1982-1983, mentre il peggiore \u00e8 il 17\u00b0 del 1988-1989. Il maggior numero di segnature \u00e8 di 34 reti e risale alla stagione 1990-1991, mentre il minore \u00e8 di 20 nel campionato 1983-1984; sempre alla stagione 1990-1991 risale anche il primato di reti subite con 60, mentre la stagione 1982-1983 detiene anche il primato del minor numero di reti subite con 27. Al campionato 1990-1991 appartengono altri due primati, quelli del maggiore numero di vittorie e di sconfitte, rispettivamente di 8 vittorie e 20 sconfitte, mentre nella stagione 1983-1984 si \u00e8 avuto anche, sia il minor numero di vittorie (3), sia il minor numero di sconfitte con 11 in concomitanza con il campionato 1982-1983.\nIn serie B invece il miglior risultato, da quando \u00e8 stata istituita nel 1929, sono i 2 primi posti nel 1984-1985 e 1986-1987, il peggiore \u00e8 il 22\u00b0 del 2016-2017. Il maggior numero di segnature (63) risale al campionato 1948-1949, mentre il minore e di 2 nel 2016-2017, alla stagione 1939-1940 appartiene il primato delle reti subite con 62, mentre nella stagione 1989-1990 si ha il minor numero di reti subite con 23. Al campionato 2016-2017 appartiene il primato del minor numero di vittorie con 6, mentre la stagione vittoriosa del 1984-1985 detiene il primato del minor numero di sconfitte con 5. Il maggior numero di vittorie stagionali appartiene alla stagione 1947-1948 con 19, mentre nella stagione 2008-2009 si ha anche il maggior numero di sconfitte con 18.\nNelle coppe nazionali giocate, la prima risale all'edizione 1935-1936, il miglior risultato \u00e8 la semifinale del 1988-1989; inoltre il Pisa \u00e8 riuscito a conquistare un'edizione della Coppa Italia Serie C nella stagione 1999-2000. La squadra ha partecipato a sette edizioni di competizioni internazionali europee non UEFA (Coppa Mitropa, Coppa Anglo-Italiana e Supercoppa Mitropa) vincendo due edizioni della Coppa Mitropa, precisamente quella del 1985-1986 e quella del 1987-1988.\nIl club vanta la 34\u00aa miglior tradizione sportiva in Italia secondo i parametri della FIGC.\nStatistiche individuali.\nEnzo Loni \u00e8 il cannoniere pi\u00f9 prolifico della storia nerazzurra, 15 delle sue 78 reti contribuirono alla serie A sfiorata nel campionato di serie B 1947-1948, ha giocato nel Pisa per 10 stagioni suddivise tra serie B, serie C e IV Serie, concludendo la sua carriera con la retrocessione nel campionato di Promozione nella stagione 1955-1956. Fabrizio Barontini detiene il record di presenze, ha indossato la maglia del Pisa per 318 volte in 14 stagioni, divise tra Serie B, Serie C e una di Serie A nella stagione 1968-1969, che ne fanno una delle pi\u00f9 grandi bandiere della societ\u00e0 toscana, da segnalare Klaus Berggreen il quale \u00e8, con 124 gettoni, lo straniero con pi\u00f9 presenze.\nIn Serie A a girone unico Alessandro Mannini detiene il record di presenze con 89 gettoni, mentre il gi\u00e0 citato Klaus Berggreen quello delle reti, con 19 segnature. Per quanto riguarda i record in una singola stagione, Enrico Ribechini segn\u00f2 32 reti nel campionato di Promozione Toscana 1956-1957. In massima serie invece, Danilo Sbrana mise a segno 21 gol in 21 partite nel campionato di Prima Divisione 1921-1922, mentre Michele Padovano con 11 centri nel campionato 1990-1991 \u00e8 il massimo cannoniere in una singola stagione di serie A. In Serie B Jos\u00e9 Ignacio Castillo con 21 reti nella stagione 2007-2008 ha battuto il precedente primato di 18 gol di Lamberto Piovanelli. Christian Puggioni invece con 594 minuti senza subire reti, detiene il record di imbattibilit\u00e0 nerazzurro in un campionato professionistico, precisamente nel campionato di Serie C1 2006-2007.\n\"Di seguito un elenco che tiene conto di presenze e reti registrate nelle gare di campionato\".\nTifoseria.\nStoria.\nLa curva Nord \"Maurizio Alberti\", intitolata a un tifoso pisano entrato in coma a causa di un arresto cardiaco durante una trasferta a La Spezia e morto due settimane dopo, l'8 febbraio 1999, ospita i gruppi ultras.\nLa curva pisana \u00e8 sostanzialmente politicizzata con estremismi di sinistra; il gruppo ultras dei Rangers, nati nel 1979, hanno come simbolo la celebre effigie di Che Guevara. La gradinata \"Gianluca Signorini\" ospita un folto gruppo non organizzato, composto soprattutto da vecchi ultras della curva Nord. Il tifo organizzato nerazzurro \u00e8 inoltre molto impegnato nel sociale, durante diverse partite dell'anno vengono effettuate raccolte fondi per varie iniziative benefiche.\nGemellaggi e rivalit\u00e0.\nLa tifoseria organizzata ha rapporti di gemellaggio con la tifoseria del , risalente agli anni 1980, ha varie radici tra cui la vicinanza delle due citt\u00e0, le rivalit\u00e0 in comune e anche per il fatto che molti viareggini seguivano con simpatia il Pisa in quegli anni. La curva pisana \u00e8 anche gemellata con gli austriaci dello , i tedeschi del e con la tifoseria della squadra svizzera di Hockey su ghiaccio dell'Ambr\u00ec Piotta. Vi furono anche due forti gemellaggi con le tifoserie organizzate di e , entrambi molto longevi ma sciolti per divergenze riguardanti le norme anti-violenza instaurate dopo la morte dell'ispettore Filippo Raciti il 2 febbraio 2007. Il gemellaggio con la Reggiana ebbe inizio all'ultima giornata del campionato di Serie B 1981-1982, quando un pareggio per 0-0 permise ai nerazzurri di essere promossi in Serie A e ai granata di mantenere la cadetteria. Altro gemellaggio longevo fu quello con il terminato nel 2004 dopo una partita tra i rossoblu e il Livorno, stesso discorso con gli ultras del con i quali intorno agli anni 2000 si interruppe il rapporto di gemellaggio.\nUn capitolo a parte merita la rivalit\u00e0 tra Pisa e Livorno: le radici di questa rivalit\u00e0 risalgono addirittura al 1284, quando la flotta pisana fu sconfitta da quella genovese al largo di Livorno, all'epoca porto pisano, fra gli scogli delle melorie sancendo l'inizio della fine della Repubblica Marinara. Nemmeno un secolo dopo il porto livornese divent\u00f2, da piccolo scalo sottomesso, uno dei principali porti della Toscana. Arrivando ai giorni nostri questa rivalit\u00e0 non si \u00e8 mai sopita: girando per il mondo non \u00e8 raro vedere scritte di scherno tra le due opposte fazioni nei luoghi pi\u00f9 disparati. Tra le due tifoserie nel corso degli anni non sono mancati scontri violenti, come nel 1999 o come nel 2001. Anche Romeo Anconetani, che durante la sua presidenza espresse chiaramente l'idea di unire le due citt\u00e0 sotto un'unica squadra chiamata \"Pisorno\", si dovette ricredere vedendo le proteste che scaturirono dalle due citt\u00e0. Nel 2012 l'allora presidente del consiglio Mario Monti propose l'accorpamento di varie province italiane e tra queste vi erano proprio Pisa e Livorno, pure in questo caso ne scatur\u00ec un pandemonio di proteste e sfott\u00f2 nelle due citt\u00e0.\nAnche la rivalit\u00e0 tra il Pisa e la ha radici molto lontane risalenti anch'esse al medioevo, infatti le due citt\u00e0 patteggiavano per due opposte fazioni: Pisa per i Ghibellini e Firenze per i Guelfi. Inoltre Firenze, fulcro dell'economia toscana ma senza sbocco marittimo, fu costretta a pagare dazi onerosi ai pisani per effettuare scambi commerciali marittimi fino a quando non decise di puntare tutto su Livorno, scavalcando Pisa ed aumentando l'odio tra le due citt\u00e0. Nel 2015 questa rivalit\u00e0 \u00e8 tornata in auge con la notizia della fusione tra l'aeroporto pisano e quello fiorentino scatenando le proteste della piazza pisana. Anche qui come per il derby con il ci sono stati vari scontri nel corso degli anni, soprattutto, vista la differenza di categoria, all'epoca della Serie A nerazzurra.\nRivalit\u00e0 per motivi campanilistici regionali si hanno con quasi tutte le restanti compagini toscane, escluse le gi\u00e0 citate Viareggio e Carrarese, ma la pi\u00f9 sentita, sia per la vicinanza, sia per le opposte idee politiche e per il profondo odio fra le due citt\u00e0 che affonda le proprie radici nel medioevo, \u00e8 quella con la . Fuori dai confini regionali una fra le rivalit\u00e0 pi\u00f9 sentite \u00e8 quella con gli ultras dello con i quali, a cavallo tra la fine degli anni 1990 e primi anni 2000, militando quasi sempre nella stessa categoria vi \u00e8 stata spesso occasione di contatto. Da segnalare infine le rivalit\u00e0 di tipo politico: essendo la tifoseria pisana principalmente di sinistra, vi \u00e8 rivalit\u00e0 con quasi tutte le tifoserie di destra presenti nel panorama calcistico nazionale.\nOrganico.\nRosa 2021-2022.\n\"Aggiornata al 1 febbraio 2022.\"\nStaff tecnico.\n\"Dal sito web ufficiale della societ\u00e0\"."}
{"id": "19170", "revid": "1718925", "url": "https://it.wikipedia.org/wiki?curid=19170", "title": "Principio di sussidiariet\u00e0", "text": "Il principio di sussidiariet\u00e0, in diritto, \u00e8 il principio secondo il quale, se un ente inferiore \u00e8 capace di svolgere bene un compito, l'ente superiore non deve intervenire, ma pu\u00f2 eventualmente sostenerne l'azione. Esso si \u00e8 progressivamente affermato all'interno di uno Stato di diritto e nei vari ambiti della societ\u00e0 moderna e contemporanea, nei quali questa espressione possiede differenti valori semantici a seconda dell'ambito in cui viene utilizzata.\nStoria.\nIn ambito filosofico il principio di sussidiariet\u00e0 emerge, seppur in forma implicita, nel pensiero di Aristotele (rapporto tra governo e libert\u00e0), di Tommaso d'Aquino e di Johannes Althusius (1557-1638), ma viene espressamente enunciato solo nel corso del XIX secolo. Una prima definizione compiuta deriva infatti dalla dottrina sociale della Chiesa cattolica, della quale costituisce uno dei fondamenti (generalmente \"temperato\" da un simmetrico \"principio di solidariet\u00e0\").\nIl principio di sussidiariet\u00e0 nasce come principio di organizzazione sociale; la prima comparsa come costrutto teorico dettagliato e strutturato si pu\u00f2 far risalire, appunto, alla dottrina sociale della Chiesa cattolica. Il primo documento che si esprime in questi termini \u00e8 la lettera enciclica \"Rerum Novarum\" (1891) di papa Leone XIII, la quale recita:\nUna formulazione pi\u00f9 esplicita del principio compare nell'enciclica \"Quadragesimo Anno\" (1931) di Pio XI. Quarant'anni dopo la \"Rerum Novarum\", la Chiesa romana si esprime nuovamente su questo tema, sviluppando la linea anti-statalista. In particolare questa enciclica mette in evidenza la necessit\u00e0 che lo stato eserciti correttamente i suoi poteri, senza invadere le competenze dei corpi intermedi e nel rispetto del principio di sussidiariet\u00e0 che viene cos\u00ec definito:\nNel 1961, con papa Giovanni XXIII (lettera enciclica \"Mater et magistra\"), la Chiesa cattolica ritorna a parlare della \"questione sociale\"; al paragrafo 40 dell'enciclica vi \u00e8 un esplicito riferimento ai poteri pubblici, che \u00abdevono essere attivamente presenti allo scopo di promuovere, nei debiti modi, lo sviluppo produttivo in funzione del progresso sociale a beneficio di tutti i cittadini. La loro azione, che ha carattere di orientamento, di stimolo, di coordinamento, di supplenza e di integrazione deve ispirarsi al principio di sussidiariet\u00e0\u00bb.\nA distanza di ulteriori trent'anni la dottrina sociale della chiesa viene di nuovo orientata all'organizzazione sociale. \u00c8 l'enciclica \"Centesimus Annus\" (emanata in occasione del centenario dall'uscita della \"Rerum Novarum\") di papa Giovanni Paolo II che riafferma le precedenti elaborazioni, fornendo per\u00f2 un'interpretazione attualizzata anche nella terminologia: \u00abDisfunzioni e difetti dello Stato assistenziale derivano da un'inadeguata comprensione dei compiti propri dello Stato. Anche in questo ambito deve essere rispettato il principio di sussidiariet\u00e0: una societ\u00e0 di ordine superiore non deve interferire nella vita interna di una societ\u00e0 di ordine inferiore, privandola delle sue competenze, ma deve piuttosto sostenerla in caso di necessit\u00e0 ed aiutarla a coordinare la sua azione con quella delle altre componenti sociali, in vista del bene comune\u00bb.\nAnche successivamente la Chiesa cattolica promosse questo principio, sottolineando soprattutto il ruolo della famiglia e dei corpi intermedi in tutti i settori della societ\u00e0.\nIl principio di sussidiariet\u00e0 appare dunque fondato su una visione gerarchica della vita sociale e afferma che le societ\u00e0 di ordine superiore devono aiutare, sostenere e promuovere lo sviluppo di quelle minori. In particolare, il principio di sussidiariet\u00e0 esalta il valore dei cosiddetti \"corpi intermedi\" (famiglie, associazioni, confessioni religiose strutturate etc.), che si trovano in qualche modo tra il singolo cittadino e lo Stato: secondo questo principio, se i corpi intermedi sono in grado di svolgere una funzione sociale o di soddisfare un bisogno del cittadino (per esempio l'istruzione, l'educazione, l'assistenza sanitaria, i servizi sociali, l'informazione), lo Stato non deve privare queste \"societ\u00e0 di ordine inferiore\" delle loro competenze, ma piuttosto sostenerle - anche finanziariamente - e al massimo coordinare il loro intervento con quello degli altri corpi intermedi.\nIn questo modo il principio di sussidiariet\u00e0, che \u00e8 un principio organizzativo del potere basato su una ben precisa antropologia, traduce nella vita politica, economica e sociale una concezione globale dell'essere umano e della societ\u00e0: in questa concezione, il fulcro dell'ordinamento giuridico resta la persona, intesa come individuo in relazione, e perci\u00f2 le funzioni pubbliche devono competere in prima istanza a chi \u00e8 pi\u00f9 vicino alle persone, ai loro bisogni e alle loro risorse.\nI Paesi di cultura anglosassone (principalmente Regno Unito e Stati Uniti d'America) vengono spesso citati come esempi di societ\u00e0 in cui \u00e8 valorizzata la sussidiariet\u00e0; per esempio, il principio si trova espresso nella Costituzione degli Stati Uniti d'America, sebbene solo a proposito del rapporto tra il governo federale e i singoli Stati federati, non tra Stato e corpi intermedi. La sussidiariet\u00e0 di stampo anglosassone, in effetti, non coincide del tutto con il principio di sussidiariet\u00e0 formulato dalla dottrina cattolica, mentre si avvicina piuttosto alla cultura liberale di matrice calvinista, basata sul principio di sovranit\u00e0 delle sfere. Il principio di sovranit\u00e0 delle sfere rigetta lo statalismo - come fa anche il principio di sussidiariet\u00e0 -, ma esso esclude anche qualsiasi sostegno (economico o di qualsiasi altro genere) da parte dello Stato ai corpi intermedi (e prima di tutto alle Chiese), mentre chi invoca il principio di sussidiariet\u00e0 generalmente appoggia questo tipo di sostegno.\nDescrizione.\nIn via generale, la sussidiariet\u00e0 pu\u00f2 essere definita come quel principio regolatore secondo il quale, se un ente inferiore \u00e8 capace di svolgere bene un compito, l'ente superiore non deve intervenire, ma pu\u00f2 eventualmente sostenerne l'azione. Gli ambiti pi\u00f9 frequenti in cui si realizza la sussidiariet\u00e0 sono la scienza politica e l'ordinamento giuridico, tanto che lo stesso principio pu\u00f2 essere assunto come un vero e proprio \"principio giuridico\".\n\u00c8 caratterizzato da implicazioni sia di natura positiva sia di tipo negativo. Dal punto di vista positivo, si afferma che lo Stato (e gli altri enti pubblici) dovrebbe offrire sostegno economico, istituzionale e legislativo alle entit\u00e0 sociali minori (chiese, famiglia, associazioni). Le implicazioni di natura negativa, invece, spingono lo Stato ad auto-astenersi dall'intervenire in determinati settori, per non ostacolare chi potrebbe soddisfare un determinato bisogno meglio dello Stato stesso (si presuppone, che le libere aggregazioni di persone conoscano certe realt\u00e0 periferiche meglio degli amministratori pubblici di livello pi\u00f9 alto). In questa maniera si favorirebbe la lotta all'inefficienza, allo spreco, all'assistenzialismo e ad un eccessivo centralismo burocratico.\nLe interpretazioni.\nUn'interpretazione ristretta del principio di sussidiariet\u00e0 obbligher\u00e0 il legislatore, in presenza di due possibili strumenti di tutela posti a garanzia di un determinato bene giuridico (ad esempio sanzione amministrativa e condanna penale), ad optare per la tutela non penalistica, ci\u00f2 nel pieno rispetto del principio di sussidiariet\u00e0 stesso, che vede nella tutela offerta dalle fattispecie penalistiche l\"'extrema ratio\", ossia, la cosiddetta \"soluzione ultima\" all'aggressione contro il bene giuridico tutelato.\nUn'interpretazione estensiva del principio di sussidiariet\u00e0 consentir\u00e0, anche in presenza di due (o pi\u00f9) possibili strumenti di tutela posti a garanzia di un determinato bene giuridico (tutti idonei a tutelare in maniera adeguata l'aggressione a tale bene), di optare comunque per l'utilizzo della tutela penalistica.\nTale scelta sarebbe consentita in presenza di una volont\u00e0, da parte del legislatore, di stigmatizzare il comportamento lesivo del bene giuridico, evidenziando, attraverso il ricorso alla tutela penalistica, la particolare riprovevolezza della condotta sanzionata.\nNel diritto internazionale.\nNel diritto dell'Unione europea, il trattato di Maastricht, siglato il 7 febbraio 1992, ha qualificato la sussidiariet\u00e0 come principio cardine dell'Unione europea. Tale principio viene, infatti, richiamato nel \"preambolo\" del Trattato:\nE viene esplicitamente sancito dall'Articolo 5 del Trattato CE che richiama la sussidiariet\u00e0 come principio regolatore dei rapporti tra Unione e stati membri:\nTale principio \u00e8 stato poi ulteriormente potenziato dal Trattato di Lisbona che, recependo molte delle disposizioni del defunto Trattato Costituzionale, ha introdotto un elenco di competenze e un meccanismo di controllo \"ex ante\" del principio stesso da parte dei parlamenti nazionali.\nAnche nell'evoluzione della Convenzione europea per la salvaguardia dei diritti dell'uomo e delle libert\u00e0 fondamentali si \u00e8 riconfigurato il rapporto tra Corte Edu e giurisdizioni nazionali, il che \"ha visto uscire rafforzati il principio di sussidiariet\u00e0 e il margine di apprezzamento degli Stati\".\nL'art. 10 del Trattato delega agli Stati membri l'obbligo di \"adottare tutte le misure atte ad assicurare l'esecuzione degli obblighi derivanti dal Trattato o dagli atti della Comunit\u00e0\". L'UE si riserva il diritto di controllare la conformit\u00e0 di tale esecuzione rispetto al diritto europeo. A tale approccio dell'amministrazione indiretta teorizzato da Jean Monnet \u00e8 stato progressivamente aggiunta l'assunzione di compiti di gestione (es. il Commissario europeo per la concorrenza) oppure l'esercizio congiunto nazionale-comunitario di compiti pubblici.\nNelle legislazioni statali.\nTra i paesi che incorporano nel loro ordinamento il principio di sussidiariet\u00e0 da pi\u00f9 tempo vi sono anche Stati federali come gli Stati Uniti d'America e la Svizzera.\nItalia.\nIl principio di sussidiariet\u00e0 \u00e8 entrato a far parte dell'ordinamento giuridico italiano attraverso il diritto comunitario, onde essere poi implementato in forme sempre pi\u00f9 estensive sino al punto di essere direttamente incorporato nella Costituzione della Repubblica Italiana a partire dal 2001.\nPrecedentemente all'introduzione nella Costituzione (art. 118) di tale principio vigeva il cosiddetto \"principio del parallelismo\", in virt\u00f9 del quale spettavano allo Stato e alle regioni le potest\u00e0 amministrative per quelle materie per le quali esercitavano la potest\u00e0 legislativa; questo principio non \u00e8 pi\u00f9 in vigore, in quanto sostituito dai nuovi principi introdotti nell'art. 118 della Costituzione nel 2001 (principio di sussidiariet\u00e0, principio di adeguatezza e principio di differenziazione). In base all'art. 118 della Costituzione, e nella legge di attuazione del 5 giugno 2003, n. 131 tale principio implica che:\nIl principio di sussidiariet\u00e0 pu\u00f2 quindi essere visto sotto un duplice aspetto:\nLa legge italiana sposa l'interpretazione meno restrittiva del principio di sussidiariet\u00e0, secondo la quale l'azione dei pubblici poteri si configura come sussidiaria di quella dei privati singoli e associati: gli enti istituzionali possono legittimamente intervenire nel contesto sociale, ove le funzioni amministrative assunte siano svolte in modo pi\u00f9 efficiente e con risultati pi\u00f9 efficaci che se fossero lasciate alla libera iniziativa privata, ancorch\u00e9 regolamentata. L'interpretazione pi\u00f9 restrittiva, invece, sostiene che i pubblici poteri devono agire preferenzialmente tramite il coinvolgimento diretto dei singoli e dei gruppi sociali liberamente costituiti: ci\u00f2 nel senso di non sostituirsi mai ai corpi intermedi, nei contesti sociali in cui sono gi\u00e0 presenti, a meno che non siano garantiti nemmeno i livelli minimi essenziali rispetto a un bisogno della comunit\u00e0, e di favorire e attendere i tempi di formazione e di azione di questi corpi intermedi prima di assumere una iniziativa potenzialmente concorrente. Prima della riforma del Titolo V della Costituzione, gi\u00e0 l'art. 3 comma 5 del D.Lgs. n. 267/2000, disponeva che \u201cI Comuni e le Province svolgono le loro funzioni anche attraverso le attivit\u00e0 che possono essere adeguatamente esercitate dalla autonoma iniziativa dei cittadini e delle loro formazioni sociali\u201d.\nQuindi, il principio di sussidiariet\u00e0 sia orizzontale che verticale poggia sul postulato implicito che il corpo intermedio privato o il potere amministrativo locale possano esprimere un comportamento o un'attivit\u00e0 amministrativa altrettanto legittimi di quelli che terrebbe lo Stato.\nTra i vari ambiti in cui pu\u00f2 operare il principio, ne \u00e8 evidente l'applicazione in Italia nell'ambito del servizio sanitario nazionale (ove cliniche private svolgono in regime di convenzione funzioni di ospedali pubblici con l'intero rimborso dei costi). Meno applicato \u00e8 nell'ambito dell'istruzione pubblica, ove le scuole private ricevono solo un contributo da enti pubblici (prevalentemente le regioni), soprattutto nel caso delle scuole materne. Nel caso invece del soccorso pubblico in caso di calamit\u00e0, viene lasciato ad associazioni private libert\u00e0 di intervento (senza contributi pubblici), sia pure sotto il coordinamento dei servizi pubblici di protezione civile.\nIn ambito costituzionale viene indicato con principio di sussidiariet\u00e0 quel principio sociale e giuridico amministrativo che stabilisce che l'intervento degli enti territoriali italiani (Regioni, Citt\u00e0 Metropolitane, Province e Comuni), sia nei confronti dei cittadini sia degli enti e suddivisioni amministrative ad esso sottostanti (ovvero l'intervento di organismi sovranazionali nei confronti degli stati membri), debba essere attuato esclusivamente come \"sussidio\" (ovvero come \"aiuto\", dal latino \"subsidium\") nel caso in cui il cittadino o l'entit\u00e0 sottostante sia impossibilitata ad agire per conto proprio. Esso stabilisce che le attivit\u00e0 amministrative vengono svolte dall'entit\u00e0 territoriale amministrativa pi\u00f9 vicina ai cittadini (i comuni), ma esse possono essere esercitate dai livelli amministrativi territoriali superiori (Regioni, Province, Citt\u00e0 metropolitane, Stato) solo se questi possono rendere il servizio in maniera pi\u00f9 efficace ed efficiente.\nSi parla di \"sussidiariet\u00e0 verticale\" quando i bisogni dei cittadini sono soddisfatti dall'azione degli enti amministrativi pubblici, e di \"sussidiariet\u00e0 orizzontale\" quando tali bisogni sono soddisfatti dai cittadini stessi, magari in forma associata e\\o volontaristica. \u00c8 menzionato anche all'art. 120) della Costituzione Democratica, unitamente al principio di leale cooperazione. Esso stabilisce che il governo italiano possa avocare a s\u00e9 poteri sostitutivi degli enti locali, in gravi casi circostanziati di urgenza o inadempienza (v. Stato di emergenza) e delega esplicitamente una legge a garantire uno o pi\u00f9 principi costituzionali, e a farlo \"mediante \"procedure\"\", quali possono essere una disciplina organica di legge in combinato con un Regolamento di dettaglio (cfr. casi di inderogabilit\u00e0 di regolamenti o leggi di normazione procedurale, di cui rispettivamente all'art. 72, o art. 117).\nL'art. 120 trova specifica attuazione nella Legge 5 giugno 2003, n. 131, all'art. 8. In ambito civilistico la sussidiariet\u00e0 indica l'ordine con il quale, in caso di concorso di soggetti debitori con patrimoni separati, vari soggetti debbano adempiere ad una prestazione. Il principio di sussidiariet\u00e0 in ambito penalistico esplica la funzione del diritto penale come \"extrema ratio\" nella tutela di un determinato bene giuridico protetto. Pi\u00f9 precisamente, quando due disposizioni sono in rapporto di sussidiariet\u00e0, descrivono entrambe gradi o stati diversi di aggressione al bene tutelato dal diritto: quella principale, che arreca al bene l'offesa maggiore, assorbe l'altra. Questo principio serve a rendere inammissibile (in quanto inutilmente duplice) la tutela mediante sanzione penale di un fatto materiale. Sempre nell'ambito del diritto penale, il principio di sussidiariet\u00e0 \u00e8 entrata come concetto nel Diritto dell'esecuzione penale, nel senso che per l'esecuzione della condanna, ai fini della riabilitazione del reo, il carcere dovrebbe essere l\"'extrema ratio\" quando non siano idonee misure o pene alternative in relazione alla gravit\u00e0 del reato od alla personalit\u00e0 del condannato. Le interpretazioni dottrinarie e giurisprudenziali hanno elaborato una duplice accezione di tale principio, che comportano un allargamento o una riduzione dell'ambito applicativo dello stesso.\nStati Uniti d'America.\nLa Carta dei Diritti degli Stati Uniti, ratificata il 15 dicembre 1791, incorpora il principio di sussidiariet\u00e0 nel Decimo Emendamento il quale recita che i poteri che non sono delegati dalla Costituzione al governo federale, o da essa non vietati agli Stati, sono riservati ai rispettivi Stati, o al popolo.\nSvizzera.\nIspirata dalla Costituzione degli Stati Uniti d'America e dalle idee della rivoluzione francese, la Costituzione federale della Svizzera sin dalla sua iniziale promulgazione avvenuta il 12 settembre 1848 ha stabilito segnatamente il principio di sussidiariet\u00e0, in virt\u00f9 del quale i Cantoni sono sovrani per quanto la loro sovranit\u00e0 non sia limitata espressamente dalla Costituzione federale."}
{"id": "19175", "revid": "1903739", "url": "https://it.wikipedia.org/wiki?curid=19175", "title": "Kend\u014d", "text": "Il \u00e8 un'arte marziale giapponese, ovvero una forma di , ed uno sport da combattimento che deriva dall'evoluzione delle tecniche di combattimento con la anticamente utilizzate dai nel .\nIl kend\u014d \u00e8 un'attivit\u00e0 che combina pratiche e valori delle arti marziali ad un esercizio fisico faticoso e intenso; pu\u00f2 essere considerato, nella sua accezione puramente sportiva, l'equivalente giapponese della scherma occidentale.\nStoria.\nKend\u014d, \"la via della spada\", esprime l'essenza delle arti di combattimento giapponesi. In Giappone, al suo primo governo, durante il periodo Kamakura (1185-1233), l'utilizzo della spada, insieme all'equitazione e il tiro con l'arco, sono stati tra i maggiori interessi nella preparazione militare dei diversi clan che si contendevano il territorio. Il kend\u014d si svilupp\u00f2 sotto una forte influenza del buddhismo Zen, per cui il samurai sentiva l'indifferenza della propria vita nel bel mezzo della battaglia, la quale era considerata necessaria per la vittoria nei combattimenti individuali (si veda il concetto buddhista della realt\u00e0 illusoria della vita e della morte). A partire da quei tempi molti guerrieri sono stati rappresentati nella pratica del kend\u014d, gli stessi che costituirono le prime scuole tra cui e il .\nNel 1920, la ne ha cambiato nome da nell'attuale kend\u014d.\nOggi al posto delle \"katana\" si usano delle spade di legno, i \"bokken\", per i \"kata\" mentre per gli esercizi comuni si usa lo \"shinai\" (composto di quattro stecche di bamb\u00f9) e si indossa una robusta armatura (\"b\u014dgu\"). Concetti come il sono diffusi dal buddhismo Zen e sono l'essenza del buddhismo Shingon. \"Fud\u014dshin\" o \"mente impassibile\" sono concetti attribuiti al dio \"Fud\u014d My\u014d\u014d\" (Acala), uno dei cinque \"Re della Luce\" nel buddhismo Shingon. Pur essendo nato come semplice forma di addestramento per samurai e altri spadaccini, il kendo moderno \u00e8 da considerarsi una disciplina sportiva fortemente influenzata dai valori della cultura giapponese tradizionale. La pratica di questa antica arte marziale oggi non \u00e8 pi\u00f9 un privilegio, ma \u00e8 invece aperta a persone di qualsiasi ceto sociale, genere e nazionalit\u00e0.\nPopolarit\u00e0 in Giappone.\nProfondamente legato alla cultura popolare, il kend\u014d ha, in Giappone, pi\u00f9 di un milione di praticanti.\nDal 2012 \u00e8 una delle discipline insegnate nelle universit\u00e0 giapponesi con judo e cerimonia del t\u00e8 ed \u00e8 insegnato anche in molte scuole elementari, medie e superiori.\nIl kend\u014d \u00e8 ampiamente praticato nelle forze armate e, soprattutto, nelle forze di polizia: vi sono un'unit\u00e0 speciali della polizia antisommossa dedicate alla pratica professionale del kend\u014d tanto che oggi i principali maestri ed atleti a livello giapponese, e quindi mondiale, sono ufficiali di polizia. Fra le scuole di kend\u014d delle forze di polizia si distingue in particolare quella del Dipartimento della Polizia metropolitana di Tokyo, largamente considerata la pi\u00f9 prestigiosa del mondo.\nIl kend\u014d \u00e8 profondamente legato alla figura di Miyamoto Musashi, uno dei Tesori Nazionali del Giappone. Il , situato a \u014chara-ch\u014d, \"quartiere\" della citt\u00e0 di Mimasaka nella Prefettura di Okayama, \u00e8 stato costruito in onore dei celeberrimo samurai nel suo luogo natale ed \u00e8 principalmente dedicato alla pratica del kend\u014d. Ospita regolarmente molte delle scuole di kend\u014d del Giappone e diverse competizioni di livello nazionale ed internazionale.\nAl \"60th Okayama National Sports Meetings\" del 2005 tenutosi al Musashi Budokan, due tecniche ufficiali della Scuola Niten Ichi Ryu fondata da Musashi sono state incorporate nella International Kendo Federation dal Ministero dell'Istruzione giapponese.\nLa fabbricazione di armature e shinai \u00e8 ancora oggetto di una pratica artigianale e contribuisce a perpetuare una tradizione di piccoli commercianti.\nIl kend\u014d, in quanto parte della cultura nipponica, partecipa alla formazione delle classi popolari e delle \u00e9lite. Ryutaro Hashimoto, Primo Ministro del Giappone dal 1996 al 1998, praticava kend\u014d di cui \u00e8 stato il 6\u00b0 dan ed aveva un piccolo dojo all'interno del ministero delle finanze. Ha dichiarato: \"la pratica del kend\u014d \u00e8 associata al [mio] successo\".\nPraticanti.\nI praticanti di kend\u014d sono chiamati oppure . Il secondo termine \u00e8 prevalentemente utilizzato dai giapponesi, mentre gli \"stranieri\" utilizzano perlopi\u00f9 la prima forma; esattamente come accade per il termine che \u00e8 il comunemente utilizzato fuori dal Giappone ma a cui i nippoci generalmente preferiscono il vocabolo .\nFondamenti.\nIn generale.\nIl kend\u014d \u00e8 una forma di sciabola a due mani dove, grazie all'uso di attrezzature adeguate ( e ), gli assalti vengono effettuati in modo reale.\nEsiste anche una pratica con due sciabole chiamata , erede della scuola delle due spade fra cui la pi\u00f9 nota \u00e8 la di Miyamoto Musashi.\nIl kend\u014d \u00e8 praticato da uomini e donne, con gli allenamenti, chiamati , generalmente comuni. Si organizzano gare esclusivamente femminili, ma non \u00e8 raro formare squadre miste durante i campionati.\nGrazie alle protezioni e all'assenza di contatti fisici violenti e cadute, il kend\u014d pu\u00f2 essere praticato da 5 o 6 anni e fino a oltre 80 anni.\nNon esiste una categoria di peso e i praticanti non indossano alcun segno esteriore del loro rango.\nComplessi sono gli influssi religiosi e le tradizioni giapponesi nella pratica e nella gestualit\u00e0: il kend\u014d non \u00e8 visto come una tecnica di combattimento, ma come un percorso di crescita personale; in questo senso, si dice che il \"kenshi\" / \"kend\u014dka\" (colui che pratica il kend\u014d) deve essere grato al compagno che lo colpisce perch\u00e9 gli mostra i suoi punti deboli, e deve colpire con spirito di generosit\u00e0.\nLa pratica si svolge all'interno di un , un'ampia stanza con pavimento ricoperto di parquet; solitamente si inizia e finisce sempre con il triplice saluto (al \"d\u014dj\u014d\", ai compagni e al maestro) e vi \u00e8 un breve riscaldamento che coinvolge tutte le catene muscolari. Si passa poi ai \"suburi\", cinque esercizi di riscaldamento con lo \"shinai\": nell'ordine, praticato normalmente \"joge suburi\", \"naname suburi\" ritenuto parte integrante di \"joge suburi\", \"zenshin-men\", \"zenshin-kotai-men\", \"zenshin-kotai-sayu-men\" e \"choyaku-men\" (o \"aya suburi\"). Poi si passa allo studio delle tecniche vere e proprie per poi, alla fine, passare alla pratica del \"ji-geiko\": \"ji-geiko\" non va praticato come \"shiai\" (combattimento \"da gara\"), ma cercando di esprimere un kend\u014d di qualit\u00e0, senza agonismo e ricerca ossessiva del punto.\nYuko datotsu.\nUn colpo valido viene definito ed in gara corrisponde ad un punto, ; normalmente gli incontri si disputano al meglio di 3 \"ippon\".\nLa validit\u00e0 dei colpi \u00e8 determinata da una molteplicit\u00e0 di fattori il cui giudizio \u00e8 spesso, per lo meno in parte, basato sull'esperienza. La valutazione dell\"'ippon\" da parte degli arbitri \u00e8 un esercizio difficile. Questo \u00e8 il motivo per cui ce ne sono 3 e devono essere essi stessi praticanti esperti di alto livello.\nIl regolamento internazionale riporta:\n\"\"Yuko-datotsu viene definito come una stoccata o un fendente effettuati in modo accurato sul \"Datotsu-bui\" del \"Kendo-gu\" avversario con il \"Datotsu-bu\" dello \"Shinai\" con forte spirito e postura corretta, seguiti da \"Zanshin\".\"\"\nDa ci\u00f2 deriva che un colpo \u00e8 valido solo quando il combattente esegue il colpo con:\nDatotsu-bui.\nNel kend\u014d solo alcune parti del corpo, chiamate , costituiscono un bersaglio valido\nI quattro \"datotsu-bui\", che danno anche il nome della tecnica che ha per bersaglio quella specifica parte del corpo, sono:\nTranne \"tsuki\", tutti i colpi hanno sia una variante destra (\"migi\") che una sinistra (\"hidari\"), anch'essa valida; il \"kote\" \u00e8 valido solo a destra su un partner in guardia \"chudan\" mentre \u00e8 da entrambi i lati solo su un avversario in altre posizioni.\nKi Ken Tai no Icchi.\nUna nozione fondamentale nel kend\u014d \u00e8 o , \"la mente, la spada e il corpo in uno\", in altre parole l'unit\u00e0 tra:\nKiai.\nIl \u00e8 un grido ottenuto da una forte espirazione ventrale che consente di rilasciare l'energia al momento dell'assalto.\nNel kend\u014d, ai principianti viene insegnato a gridare il nome della parte bersaglio del colpo (\"kote\", \"men\", \"d\u014d\", \"tsuki\") per sviluppare il \"kiai\". Man mano che si progredisce, il grido pu\u00f2 essere sostituito da un \"kiai\" pi\u00f9 personale.\nNei , i colpi non sono sempre accompagnati da un \"kiai\", ma l'ultimo colpo \u00e8 tradizionalmente accompagnato da \"Ya!\" (\"Uchidachi\") e \"To!\" (\"Shidachi\")\nGuardie.\nNel kend\u014d sono codificate cinque diverse gaurdie, dette .\nNella forma pi\u00f9 diffusa, i combattenti si fronteggiano tenendo lo \"shinai\" con entrambe le mani (la mano destra vicino alla , la gaurdia della spada giapponese, e la mano sinistra all'estremit\u00e0 della , l'elsa) puntando verso la gola dell'avversario. Questa guardia fondamentale, chiamata , permette di colpire avanzando con un solo passo (\"issoku itto\").\nLe altre quattro guardie sono:\nSe tutte queste guardie vengono studiate nei \"kata\", le ultime due (\"Hasso-no-kamae\" e \"Waki-gamae\") non vengono utilizzate nelle pratica ed in competizione.\nPer la pratica con 2 sciabole (\"nito\"), il combattente tiene uno \"shinai\" in ogni mano: uno lungo e uno corto. Esistono molte varianti di questa guardia a seconda che lo \"shinai\" lungo sia tenuto con la mano sinistra o con la mano destra, a seconda della posizione dello \"shinai\" (sopra la testa o meno) e di quella dei piedi.\nIn competizione, i praticanti di \"nito\" sono molto pi\u00f9 rari.\nEquipaggiamento e vestiario.\nIl kend\u014d si pratica indossando un abbigliamento in stile tradizionale giapponese ed un' ed usando una o, meno comunemente, due .\n\u00c8 molto interessante notare che, a differenza di ci\u00f2 che avviene nella maggioranza delle arti marziali dove vengono largamente impiegate le \"classiche\" cinture, nel kend\u014d non esistono simboli/indicatori esteriori del grado di un praticante. In questo modo non \u00e8 possibile stabilire a priori il livello di un \"kenshi\" sconosciuto ma ci si pu\u00f2 limitare solo a \"dedurlo\" dalla sua abilit\u00e0 di pratica.\nShinai e Bokut\u014d/Bokken.\nLo strumento base ed indispensabile per la pratica del kend\u014d \u00e8 lo che rappresenta la ed \u00e8 formato da quattro stecche di bamboo tenute insieme da parti in pelle. Esiste una variante moderna, molto meno diffusa, dello \"shinai\" realizzata in fibra di carbonio rinforzata da strati di resina.\nNella pratica del , una serie di movimenti codificati che rappresentano varie tecniche di combattimento, si utilizzano delle spade di legno massiccio chiamate o ; il primo termine \u00e8 utilizzato prevalentemente dai giapponesi mentre gli \"stranieri\" prediligono il secondo.\nI colpi sono portati sia con il lato (la lama) che con la punta dello \"shinai\" o del \"bokut\u014d\".\nB\u014dgu.\nIl , anche chiamato , protegge specifiche parti del corpo che fanno da bersaglio ai vari colpi: la testa, la gola, i polsi ed i fianchi. La parola \"b\u014dgu\" \u00e8 composta da due parti: e .\nUn \"b\u014dgu\" da kend\u014d ha quattro componenti:\nNella pratica del \"kata\", non essendo previsto che i colpi vengano portati completamente, non vengono indossate protezioni se non il \"tare\".\nVestiario.\nL'abbigliamento indossato sotto il \"b\u014dgu\" comprende una giacca chiamata - o - e l', una sorta di ampia gonna-pantalone; entrambi di colore blu o, pi\u00f9 raramente, bianco.\nUn fazzoletto di cotone detto viene avvolto e fissato intorno alle testa, sotto l'elmo, il \"men\", per assorbire il sudore e fare in modo che il \"men\" venga calzato comodamente.\nPrincipi del kend\u014d.\nI principi fondamentali del kend\u014d sono stati definiti da due documenti pubblicati il 20 marzo 1975 dalla All Japan Kendo Federation (AJKF):\nIl 14 marzo 2007 la AJKF ha pubblicato un nuovo documento intitolato \"The Mindset of Kendo Instruction and its Explanation\" nel quale viene descritto l\"'Atteggiamento mentale dell'insegnamento del\" Kend\u014d.\nGradi nel kend\u014d.\nCome avviene in molte altre arti marziali, l'avanzamento tecnico nella pratica del kend\u014d \u00e8 misurato con un sistema di gradi a cui, per i gradi pi\u00f9 elevati, pu\u00f2 essere aggiunto un riconoscimento onorifico.\nCome gi\u00e0 detto, a differenza di ci\u00f2 che avviene nella maggioranza delle arti marziali dove vengono largamente impiegate le \"classiche\" cinture, nel kend\u014d non esistono simboli/indicatori esteriori del grado di un praticante.\n\"Dan\" e \"Ky\u016b\".\nIl sistema di gradi \u00e8 diviso in e , creato nel 1883, \u00e8 utilizzato per indicare il grado di abilit\u00e0. Esistono 10 livelli di \"dan\" da al e, generalmente, vi sono invece 6 livelli di \"ky\u016b\" sotto il primo dan. La numerazione dei \"ky\u016b\" \u00e8 inversa: il \u00e8 quello immediatamente al di sotto del primo dan e il \u00e8 il grado pi\u00f9 basso. Non vi \u00e8 alcuna differenza di abbigliamento tra i vari livelli.\nL' \u00e8 oggi il grado pi\u00f9 alto raggiungibile dal 2000, anno in cui la AJKF (e di conseguenza la IKF) ha abolito l'esame per i gradi di e .\nSi dice che l'esame per l'8\u00b0 dan di kend\u014d sia uno dei pi\u00f9 difficili esami in generale (se non il pi\u00f9 difficile): in Giappone su un numero medio annuale di circa 1500 praticanti del 7\u00b0 dan che tentano di raggiungere l'8\u00b0 si registra una percentuale di successi minore dell'1%.\nPer poter far parte della giuria di un esame per l'ottavo dan \u00e8 necessario essere 7\u00b0 dan da almeno 15 anni.\nI candidati devono sostenere il proprio esame di fronte ad una commissione la cui composizione dipende dal grado da esaminare. La tabella seguente riporta i criteri di formazione della commissioni adottati dalla Confederazione Italiana Kendo (CIK).\nIl programma dell'esame varia a seconda del grado da conseguire. La tabella sintetizza quello che avviene in Italia.\nPer quanto riguarda il \"Kend\u014d-no-Kata\", le forme da eseguire variano a seconda del grado da conseguire:\nI requisiti per accedere agli esami di \"dan\" sono riportati nella tabella seguente:\n\"Shogo\".\nLo \u00e8 un riconoscimento che pu\u00f2 essere assegnato ai \"dan\" superiori. Vi sono tre diversi livelli: , , and . Il titolo \u00e8 indicato prima del grado di \"dan\", per esempio .\nLa tabella riporta le condizioni per lo \"sh\u014dg\u014d\" definite dalla AJKF - ogni federazione nazionale pu\u00f2 definire dei propri criteri.\nIl kend\u014d nel mondo.\nAl di fuori del Giappone vi sono molte organizzazioni nazionali e regionali gestiscono e promuovono la pratica del kend\u014d e delle discipline collegate. Il maggiore di questi organismi \u00e8 la International Kendo Federation (FIK), la federazione internazionale che raggruppa e coordina le organizzazioni di kend\u014d nazionali e regionali. Uno degli obiettivi della FIK \u00e8 fornire un collegamento tra il Giappone e la comunit\u00e0 internazionale di kend\u014d e promuovere e rendere popolare il kend\u014d, lo iaid\u014d e il jod\u014d. La FIK \u00e8 stata fondata nel 1970 da 17 federazioni nazionali; il numero delle organizzazioni affiliate e riconosciute \u00e8 aumentato negli anni fino a 57 (a maggio 2015). La FIK \u00e8 riconosciuta da Global Association of International Sports Federations (GAISF) come \"Full Member\" e dalla World Anti-Doping Agency.\nA livello europeo, il principale riferimento \u00e8, in quanto affiliata alla International Kendo Federation, la European Kendo Federation a cui sono legate la maggior parte delle federazioni nazionali del continente.\nAltre organizzazioni che promuovono lo studio delle arti marziali giapponesi, compreso il kend\u014d, sono la Dai Nippon Butoku Kai (DNBK) e la International Martial Arts Federation (IMAF). L'attuale DNBK non ha alcun collegamento con l'organizzazione prebellica, sebbene ne condivida gli stessi obiettivi. La International Martial Arts Federation (IMAF) \u00e8 stata fondata a Kyoto nel 1952 ed \u00e8 dedicata alla promozione e allo sviluppo delle arti marziali in tutto il mondo, compreso il kend\u014d.\nA prescindere dagli organismi internazionali il punto riferimento del mondo del kend\u014d \u00e8 \"de facto\" la All Japan Kendo Federation (AJKF) - in giapponese (ZNKR), spesso abbreviato in - ovvero la federazione giapponese di cui la International Kendo Federation \u00e8 una diretta emanazione.\nIl kend\u014d in Italia.\nIn Italia il kend\u014d \u00e8 promosso dalla Confederazione Italiana Kendo (CIK), l'unica federazione nazionale ad essere riconosciuta dalla European Kendo Federation (EKF), dalla International Kendo Federation (IKF), dalla European Naginata Federation (ENF) e dalla International Naginata Federation (INF).\nNella CIK confluiscono le seguenti discipline:\n\u00c8 inoltre promosso, dal 1980, dalla Federazione Italiana Kendo (FIK) la quale fino al 2003 era una Disciplina Associata alla Federazione Italiana Scherma (FIS), e di conseguenza era riconosciuta dal CONI. Oggi la FIK \u00e8 riconosciuta dalla All Japan Budo Federation di Kyoto, che fa capo alla Casa Reale Nipponica e dalla Federazione Internazionale Dai Nippon Budoku Kai.\nNella FIK confluiscono le seguenti discipline:\nIl kend\u014d in Italia a tutt'oggi, non ha ancora un riconoscimento del CONI.\nCompetizioni ed Eventi.\nOltre a varie competizioni private (siano esse locali, nazionali o internazionali), che per lo pi\u00f9 si ripetono di anno in anno, si tengono campionati nazionali, continentali (ad esempio il 17\u00b0 campionato europeo si \u00e8 disputato a Bologna nel 2001) e mondiali (i 15\u00b0 si sono tenuti a Novara nel maggio 2012).\nIl kend\u014d non \u00e8 sport olimpico in quanto la federazione giapponese e, di conseguenza, quella internazionale non ha ancora preso decisioni in tal senso; tuttavia alcune federazioni spingono perch\u00e9 lo diventi.\nA livello internazionale \u00e8 opinione diffusa tra i praticanti a che, ancor pi\u00f9 dei campionati mondiali, la competizione pi\u00f9 prestigiosa a livello mondiale sia l', ovvero il torneo maschile individuale organizzato annualmente dalla federazione nipponica.\nUn'altra importante competizione \u00e8 l'annuale All Japan Kendo 8-dan Tournament a cui aprtecipano 32 Maestri 8-dan - il pi\u00f9 altro grado attualmente assegnato - selezionati dalla AJKF che, oltre ad essere una vera e propria competizione, funge da dimostrazione di kend\u014d espresso al suo massimo livello.\nAl di l\u00e0 delle competizioni l'evento principale del mondo del kend\u014d \u00e8 l'annuale All Japan Kendo Enbu Taikai, comunemente chiamato \"Kyoto Taikai\", organizzato dalla AJKF che si tiene a Kyoto nel mese di maggio.\nInfine il kend\u014d \u00e8 una delle 15 discipline dei World Combat Games, in precedenza chiamati \"SportAccord Combat Games\".\nLa pandemia di Covid-19 ha causato la cancellazione di molti eventi previsti negli anni 2020 e 2021 (fra gli altri i 18\u00b0 Campionati del Mondo (Parigi 2020), i 30\u00b0 Campionati Europei (Kristiansand 2020) e due edizioni dell\"'All Japan Kendo Enbu Taikai\" (116\u00b0 del 2020 e 117\u00b0 del 2021)) o lo spostamento temporale di altri (il principale \u00e8 certamente il 68\u00b0 \"All Japan Kendo Championship\" (2020), inizialmente cancellato ma poi tenutosi in marzo 2021).\nKend\u014d Hall of Fame.\nLa Kend\u014d Hall of Fame (\u5263\u9053\u6bbf\u5802 \"Kend\u014d Dend\u014d\") \u00e8 stata istituita nel 2002 dalla AJKF come parte del progetto commemorativo del 50\u00ba anniversario della sua fondazione per onorare le persone (decedute) che hanno contribuito alla diffusione e allo sviluppo del kend\u014d\nDiscipline correlate e derivate.\nDiscipline correlate.\nIl kend\u014d \u00e8 strettamente legato ad altre arti marziali giapponesi:\nLa vicinanza con il kend\u014d \u00e8 tanto forte che molte delle sue federazioni si occupano anche di tutte (come la CIK italiana) o alcune (come l'AJKF giapponese e l'EKF europea, che non comprendono la \"naginata\") di queste discipline.\nDiscipline derivate.\nDal kend\u014d giapponese deriva la variate coreana chiamata \"kumdo\" () - a volte reso in caratteri latini come \"k\u01d2mdo\" o \"geomdo\" - che ne mantiene l'impianto originale ma presenta alcune differenze minori dovute all'appropriazione e all'acculturazione. Tali differenze includono, ma non sono limitate a, l'uso della terminologia nativa (per bersagli, tecniche, equipaggiamento, etc.), l'uso di bandiere blu piuttosto che bandiere rosse per gli arbitri e piccole modifiche all'uniforme. I praticanti di \"kumdo\" generalmente prediligono uno stile dinamico (sebbene grezzo e poco ordotosso dal punto di vista nipponico), concentrandosi sull'uso di piccoli colpi veloci, aggressivi ed efficaci per creare aperture per attacchi pi\u00f9 in linea con l'uso sul campo di battaglia mentre i praticanti di kend\u014d, si concentrano in generale sulla pulizia e perfezione del singolo colpo, creando pazientemente un'apertura e il momento giusto per sferrare un attacco decisivo. Negli ultimi anni, con frequenti contatti tra gli atleti di kend\u014d e \"kumdo\" attraverso l'allenamento incrociato e la competizione, questa distinzione \u00e8 in qualche modo sfocata ed i singoli praticanti sempre pi\u00f9 frequentemente scelgono lo stile a loro pi\u00f9 congeniale.\nDue altre arti marziali giapponesi - entrambe relativamente di recente creazione - imparentate con il kend\u014d sono il ed il : tutte e due sono basate sul combattimento con la baionetta ma, nel primo caso, questa \u00e8 innestata al fucile mentre nel secondo \u00e8 impugnata direttamente."}
{"id": "19179", "revid": "122868365", "url": "https://it.wikipedia.org/wiki?curid=19179", "title": "Very Large Telescope", "text": "Il Very Large Telescope (VLT, letteralmente \"telescopio molto grande\") \u00e8 un sistema di quattro telescopi ottici separati, affiancati da quattro telescopi minori. I quattro strumenti principali sono telescopi riflettori a grande campo Ritchey-Chr\u00e9tien con uno specchio primario da 8,2 metri di diametro. Le unit\u00e0 minori sono costituite da quattro telescopi riflettori da 1,80 metri di diametro che possono essere spostati a seconda delle esigenze. Il progetto VLT, costato circa 500 milioni di dollari, fa parte dell'European Southern Observatory (ESO), la maggiore organizzazione astronomica europea.\nIl VLT si trova all'osservatorio del Paranal sul Cerro Paranal, una montagna alta nel deserto di Atacama, nel Cile settentrionale. Come per la maggior parte degli osservatori mondiali, il posto \u00e8 stato scelto per la sua secchezza (sul Paranal non \u00e8 mai piovuto a memoria d'uomo), l'abbondanza di notti serene, la quota elevata e la lontananza da fonti di inquinamento luminoso.\nLa struttura \u00e8 stata inaugurata il 26 aprile 1996 ed il primo dei quattro telescopi (UT1-Antu) ha iniziato la sua vita operativa il 1\u00ba aprile 1999.\nInformazioni generali.\nIl progetto, frutto di uno studio ambizioso degli 8 stati membri dell'ESO che a fine anni '80 costituivano il consorzio (Belgio, Danimarca, Repubblica federale di Germania, Francia, Italia, Paesi Bassi, Svezia e Svizzera) \u00e8 stato ufficializzato l'8 dicembre 1987. l complesso consiste di un gruppo di quattro grandi telescopi (chiamati UTs, da Unit Telescopes) fissi, quattro telescopi mobili pi\u00f9 piccoli e di un interferometro (VLTI) che \u00e8 usato per le osservazioni con risoluzione pi\u00f9 alta. I singoli telescopi sono stati chiamati con i nomi di alcuni oggetti astronomici nella lingua Mapuche locale: \nQuest'ultimo nome era stato originariamente tradotto come Sirio, ma oggi si ritiene che Yepun si riferisca a Venere. L'interferometro include inoltre una serie di quattro telescopi ausiliari (AT) mobili di 1,8 metri di diametro.\nIl VLT pu\u00f2 operare in tre modi:\nDato il loro grande diametro, UT1-2-3-4 sono tra i telescopi di terra pi\u00f9 grandi del mondo. Lo specchio primario \u00e8 spesso solo 18 centimetri, ed \u00e8 quindi troppo sottile per mantenere la propria forma da solo. A tale scopo esso \u00e8 sorretto da 150 pistoncini, che ne aggiustano la forma ogni volta che il telescopio viene mosso in una nuova direzione. Tali dispositivi fanno parte della cosiddetta ottica attiva e vengono sfruttati anche dall'ottica adattiva, chiamata MAD, il cui obiettivo \u00e8 quello di correggere gli errori introdotti dalle turbolenze atmosferiche.\nL'ottica adattiva utilizzata da questi telescopi \u00e8 di nuova generazione; le comuni ottiche adattive sono in grado di correggere solo una piccola porzione di cielo visibile, tipicamente 15 secondi d'arco. Il sistema MAD \u00e8 in grado invece di gestire una regione di cielo molto pi\u00f9 ampia. In questa modalit\u00e0 e con un'esposizione di un'ora, ciascun telescopio \u00e8 in grado di fotografare oggetti della trentesima magnitudine.\nNella modalit\u00e0 interferometrica (utilizzata per il 20% circa del tempo di osservazione), la luce raccolta viene inviata ed elaborata in un laboratorio centrale. In questo modo i quattro telescopi raccolgono la stessa quantit\u00e0 di luce di un singolo specchio di 16 metri di diametro, rendendoli lo strumento ottico pi\u00f9 grande del mondo. La risoluzione angolare \u00e8 equivalente a quella di uno specchio che abbia un diametro pari alla massima distanza tra i telescopi (circa 100 metri). Il VLTI ha come obiettivo una risoluzione angolare di 0,001 arcosecondi ad una lunghezza d'onda di , nel vicino infrarosso; \u00e8 sufficiente a risolvere un oggetto grande 2 metri alla distanza che separa la Terra dalla Luna. Il VLTI dovrebbe essere in grado di risolvere i moduli di atterraggio lunari LEM (grandi 5 metri) lasciati sulla Luna dalle missioni Apollo. Un gruppo di scienziati europei si propone appunto di eseguire tale osservazione.\nSebbene fosse usata da lungo tempo in radioastronomia, l'interferometria in astronomia ottica \u00e8 una tecnologia molto recente in quanto la campionatura e l'allineamento di segnali a frequenze maggiori delle onde radio richiede strumenti ben pi\u00f9 sofisticati. Le principali evoluzioni richieste per la costruzione e l'effettiva operativit\u00e0 di VLTI sono due. La prima \u00e8 la realizzazione di sistemi laser capaci di misurare distanze infinitesime. Le leggi dell'ottica impongono che l'interferometria tra due o pi\u00f9 fasci monocromatici sia possibile solo se la differenza tra i cammini ottici dei fasci stessi sia inferiore ad un decimo della loro lunghezza ottica. Quindi la luce raccolta dai telescopi deve arrivare al fuoco comune con una tolleranza massima di circa 50 nanometri su circa 100 metri di cammino ottico! Del corretto allineamento di tutti i fasci di luce impiegati si occupa il \"Paranal Express\", che include laser, circuiti di ritardo e specchietti posti su veri e propri trenini in grado di muoversi in maniera estremamente veloce. Il secondo requisito \u00e8 l'utilizzo dell'ottica adattiva, che nel caso del VLT \u00e8 montata su UT-4 e impiega il sensore NACO. L'ottica adattiva serve a correggere la distorsione introdotta dalle turbolenze atmosferiche: il seeing. La dimensione angolare minima del seeing sulla Terra \u00e8 di 0,2 secondi d'arco, che corrisponde al potere risolutivo di un telescopio da circa 1 metro ad una lunghezza d'onda di 1\u00a0\u00b5m. \u00c8 quindi inutile costruire un telescopio molto grande, ad esempio da 5 metri, se il suo potere risolutivo \u00e8 comunque pari a quello di un telescopio da 1 metro. Questo limite \u00e8 valido per tutti i telescopi costruiti sulla Terra e giustifica l'importanza delle ottiche adattive nel panorama osservativo moderno.\nIl VLTI \u00e8 uno strumento talmente raffinato da essere in grado di ottenere immagini di qualit\u00e0 superiore persino del Telescopio Spaziale Hubble. Periodicamente gli specchi vengono smontati per essere puliti dalle impurit\u00e0 che si accumulano durante le sessioni di osservazione.\nDettagli tecnici.\nStrumenti.\nI telescopi del VLT sono equipaggiati con una grande serie di strumenti che permettono osservazioni dal vicino ultravioletto (300\u00a0nm) al medio infrarosso (24\u00a0\u00b5m), quindi una porzione molto grande della finestra ottica accessibile da terra. Il corredo strumentale che accompagna le UT \u00e8 di altissimo livello e include spettroscopia ad alta risoluzione dall'ultravioletto al vicino infrarosso (UVES), spettroscopia multi-oggetto, imaging ad alta risoluzione. Il VLT \u00e8 famoso per il suo alto livello di efficienza osservativa e per la sua automazione: la sala comandi \u00e8 stata infatti costruita a centinaia di metri di distanza in linea d'aria dai telescopi, in modo da ridurre al minimo l'influenza delle attivit\u00e0 umane sulle osservazioni degli strumenti.\nStrumenti di prima generazione.\nAlcuni dei seguenti strumenti sono ancora in fase di sviluppo:\nA questi si aggiunge un sensore del VLTI:\nInterferometria e VLT.\nNella modalit\u00e0 di funzionamento interferometrica la luce che arriva dai telescopi \u00e8 riflessa dagli specchi e convogliata attraverso apposite gallerie verso un laboratorio centrale che combina tutti i raggi luminosi. Il VLTI raggiunge una risoluzione angolare effettiva di 0,002 secondi d'arco ad una lunghezza d'onda di . Questa risoluzione \u00e8 paragonabile a quella ottenuta con altri sistemi come il Navy Prototype Optical Interferometer e il CHARA array. Usando i grandi telescopi, gli oggetti pi\u00f9 deboli che pu\u00f2 osservare il VLTI sono di magnitudine assoluta (H) pari a 7 nell'infrarosso vicino per osservazioni a banda larga paragonabile a quella di altri interferometri che operano nel vicino infrarosso/ottico senza \"fringe-tracking\". Nel settembre 2011 \u00e8 stato aggiunto un sistema di integrazione incoerente, chiamato AMBER \"blind mode\" che permetter\u00e0 di osservare sorgenti fino a K=10 con una risoluzione spettrale media. A lunghezze d'onda pi\u00f9 interessanti, come il medio infrarosso, il VLTI pu\u00f2 raggiungere una magnitudine di 4,5, notevolmente pi\u00f9 debole dell'Infrared Spatial Interferometer. Quando sar\u00e0 introdotto il monitoraggio delle frange, la magnitudine limite dovrebbe migliorare di quasi un fattore 1000, raggiungendo la magnitudine 14. Questo risultato \u00e8 simile a quello che ci si aspetta per altri interferometri con monitoraggio delle frange.\nNella modalit\u00e0 spettroscopica il VLTI pu\u00f2 raggiungere adesso una magnitudine limite di 1,5. Il VLTI pu\u00f2 lavorare in modo pienamente autonomo, rendendo le osservazioni interferometriche molto semplici da preparare ed eseguire. Il VLTI \u00e8 diventato il primo strumento al mondo che offre a tutti gli utenti della comunit\u00e0 astronomica osservazioni interferometriche ottiche ed infrarosse.\nA causa dei tanti specchi coinvolti nel sistema del VLTI, una percentuale consistente della luce raccolta, compresa tra il 70% e il 95% a seconda della lunghezza d'onda interessata, va perduta prima che essa possa raggiungere i sensori. Inoltre la tecnica interferometrica \u00e8 tale da essere efficiente solo per oggetti che sono abbastanza piccoli in modo che tutta la loro luce sia concentrata. Per esempio un oggetto con una luminosit\u00e0 superficiale bassa (come quella della Luna) non pu\u00f2 essere osservato, perch\u00e9 la luce \u00e8 troppo diluita. Solo obiettivi a temperature di 1000\u00a0\u00b0C hanno una luminosit\u00e0 superficiale sufficientemente alta per essere osservati nel medio infrarosso, mentre varie migliaia di gradi Celsius sono necessarie per le osservazioni nel medio infrarosso con il VLTI. Ci\u00f2 include la maggior parte delle stelle nella vicinanza del Sole e molti oggetti extragalattici come le galassie attive brillanti, ma questo limite in sensibilit\u00e0 esclude le osservazioni interferometriche della maggior parte degli oggetti del sistema solare. Malgrado l'uso di grandi telescopi e di ottica adattiva possa migliorare leggermente la sensibilit\u00e0, l'interferometria ottica non pu\u00f2 andare oltre le stelle vicine e le galassie attive pi\u00f9 brillanti.\nI primi due strumenti al VLTI erano VINCI (uno strumento test usato per installare il sistema) e MIDI, che permetteva solo a due telescopi di essere usati allo stesso tempo. Con l'installazione dello strumento AMBER nel 2005, con la tecnica di closure-phase, osservazioni interferometriche con 3 telescopi saranno possibili. L'installazione di PRIMA (\"Phase Referenced Imaging and Microarcsecond Astrometry\") nel 2008 ha aumentato ancora le capacit\u00e0 fotografiche del VLTI, permettendo \"phase-referenced imaging\".\nDopo aver conosciuto ritardi importanti e aver mancato di raggiungere le specificazioni, nel dicembre 2004 il VLTI \u00e8 tornato al centro dell'attenzione con il secondo piano di salvataggio di ESO. Esso implicava sforzi aggiuntivi per il miglioramento rapido del seguito delle frange e le prestazioni delle principali gallerie di ritardo. Da notare che questo si applica solo \nall'interferometria e non agli altri strumenti di Paranal. Nel 2005 il VLTI produceva continuamente dati, anche se con una magnitudine limite pi\u00f9 brillante e una peggiore efficienza di quella prevista. Nel marzo del 2008 il VLTI aveva gi\u00e0 permesso la pubblicazione di 89 articoli su riviste referenziate.\nNel 2016 \u00e8 stato installato il nuovo spettrografo GRAVITY operante nel vicino infrarosso in lunghezze d'onda comprese tra 2,0 e 2,4\u00a0\u03bcm. Esso combina i fasci di quattro telescopi, arrivando ad una risoluzione angolare sui millesimi di secondo d'arco. Viene usato per scopi sia di astrometria, sia di riprese interferometriche e nel marzo 2019 ha svolto degli importanti studi sul pianeta HR 8799 e, mostrando anche il ruolo che ha nello studio di esopianeti.\nAuxiliary Telescopes.\nPoich\u00e9 i telescopi principali (UT) sono utilizzati la maggior parte del tempo in modo indipendente, essi vengono usati in modo interferometrico soprattutto durante le notti \"brillanti\" (cio\u00e8 vicino alla Luna piena). Il resto delle volte l'interferometria \u00e8 realizzata tramite i telescopi ausiliari (AT) di 1,8\u00a0m di diametro dalla capacit\u00e0 di spostarsi su 30 diverse postazioni, che sono dedicati interamente all'osservazione interferometrica. Le prime osservazioni di questo genere sono state condotte nel febbraio 2005. Dal 2006 tutti e quattro gli AT sono pronti per le osservazioni, costruiti dalla ditta belga AMOS. Con uno specchio secondario di 0,14\u00a0m sono posti in quattro singole cupole del diametro di 3,9\u00a0m, alte 6,3 e dotate dei necessari sistemi di raffreddamento. Si ricorda che per l'osservazione interferometrica degli oggetti pi\u00f9 brillanti, c'\u00e8 relativamente poco guadagno ad usare i telescopi di 8 metri piuttosto che quelli di 1,8 metri.\nOttica adattiva con il VLT.\nAd agosto 2017, con la prima luce dello strumento MUSE, l'unit\u00e0 Yepun (UT4) del VLT \u00e8 stata trasformata in un telescopio completamente adattivo (AOF, Adaptive Optics Facility).\nNella cultura di massa.\nUno dei grandi specchi del telescopio \u00e8 stato il soggetto di un episodio della serie \"World's Toughest Fixes\", del National Geographic Channel, quando un team di ingegneri rimosse e trasport\u00f2 lo specchio per essere pulito e rialluminato.\nLa zona attorno al VLT \u00e8 stata vista anche nel blockbuster James Bond Quantum of Solace."}
{"id": "19182", "revid": "599013", "url": "https://it.wikipedia.org/wiki?curid=19182", "title": "Vlt", "text": ""}
{"id": "19183", "revid": "1543377", "url": "https://it.wikipedia.org/wiki?curid=19183", "title": "Crisi degli U-2", "text": "La crisi degli U-2 del 1960 occorse quando il 1\u00ba maggio di quell'anno un aereo-spia U-2 appartenente alla CIA fu abbattuto nei cieli dell'Unione Sovietica. Il pilota Francis Gary Powers sopravvisse all'abbattimento e fu catturato dai sovietici, che lo sottoposero a un processo. Fu condannato a tre anni di prigione e sette di lavori forzati, venendo poi liberato il 10 febbraio 1962 in cambio della spia sovietica Rudo\u013ef Abe\u013e.\nInizialmente gli Stati Uniti negarono che il velivolo stesse conducendo una missione di spionaggio. Tuttavia, quando fu rivelato che il pilota era vivo, furono costretti ad ammetterlo. L'incidente peggior\u00f2 i rapporti est-ovest durante la Guerra fredda e fu motivo di imbarazzo per gli Stati Uniti.\nContesto.\nIl Lockheed U-2 era un aereo espressamente commissionato dalla CIA alla Lockheed per poter spiare dal cielo l'Unione Sovietica. Questo poich\u00e9 nei primi anni '50 le attivit\u00e0 di spionaggio dietro la cortina di ferro si erano rivelate particolarmente inefficaci e sembrava che l'unico modo per saperne di pi\u00f9 sulle attivit\u00e0 dei sovietici fosse quello di spiarli dal cielo. Si decise quindi che questo aereo spia avrebbe dovuto volare pi\u00f9 in alto di qualsiasi altro dell'epoca. In questo modo, in caso di individuazione da parte dei radar nemici, si sarebbe scongiurato qualsiasi tentativo d'intercettazione, sia da parte di caccia sia di missili anti-aerei. L'U-2 fu sviluppato presso l'Area 51 in Nevada.\nUn altro motivo per cui si decise di sviluppare un aereo spia ad alta quota lo si pu\u00f2 trovare nel fatto che in quegli anni il comandante in capo dello Strategic Air Command (SAC), generale dell'USAF Curtis LeMay, organizzava regolarmente missioni di addestramento e spionaggio particolarmente aggressive e provocatorie nei confronti dell'URSS. I suoi bombardieri strategici infatti sorvolavano, e spesso violavano deliberatamente, i confini dello spazio aereo sovietico per intimidire il nemico e raccogliere informazioni su come funzionavano i suoi radar. Era evidente come queste missioni fossero altamente rischiose, dato che sarebbe bastato poco per scatenare un conflitto, tanto che il 24 giugno 1956, durante l\"air show\" di Mosca, Chru\u0161\u010d\u0451v disse al generale statunitense Nathan Twining:\nPer questo l'U-2 avrebbe dovuto volare pi\u00f9 alto di qualsiasi altro aereo, per essere un veicolo di spionaggio pi\u00f9 discreto e di pi\u00f9 difficile individuazione.\nL'U-2 fu quindi progettato in funzione del fatto che avrebbe dovuto raggiungere i 20.000 metri di quota in condizioni operative. Ne risult\u00f2 un aereo molto simile a un aliante, leggerissimo e con una notevole apertura alare per compensare la rarefazione dell'atmosfera ad alta quota. Di contro, la velocit\u00e0 di crociera era relativamente bassa ma si faceva affidamento sul fatto che a quelle quote non ci sarebbe stato bisogno di sfuggire ad alcun caccia nemico. L'U-2 veniva pilotato esclusivamente da piloti della CIA in quanto il programma era gestito autonomamente dall'Agenzia e le singole missioni avevano luogo solo dopo l'approvazione del Presidente in persona. Solo in seguito l'USAF si dot\u00f2 di un programma analogo, coinvolgendo i propri piloti e commissionando alla Lockheed un U-2 con specifiche diverse da quello della CIA ribattezzato \"Dragon Lady\". Il primo volo operativo, dopo due anni di \"test\", ebbe luogo il 4 luglio 1956, condotto dal pilota Harvey Stockman.\nSubito la CIA si rese conto di quanto l'U-2 fosse un mezzo efficacissimo, ma potenzialmente pericoloso per i rapporti USA-URSS. Infatti, mentre la qualit\u00e0 delle informazioni raccolte era superlativa, dalle immagini scattate si poteva notare che pi\u00f9 caccia si erano alzati in volo nel vano tentativo di intercettare l'aereo di Stockman. Ci si rese quindi subito conto che, nonostante le assicurazioni della CIA al Presidente, che era stato dubbioso sin dall'inizio, la tecnologia radar sovietica fosse pi\u00f9 avanzata di quanto si credesse e che di conseguenza i voli degli U-2 non sarebbero mai stati un segreto per i sovietici, ma l'alta quota operativa li avrebbe tenuti al sicuro, almeno per il momento.\nI voli successivi, effettuati tutti da basi europee, confermarono i timori di chi pensava che l'U-2 rappresentasse un grosso rischio per i rapporti con l'Unione Sovietica. Che i sovietici potessero individuarne uno durante il volo era ormai un dato di fatto e la bassa velocit\u00e0 di crociera faceva s\u00ec che ogni batteria missilistica avrebbe avuto sotto tiro l'U-2 per diversi minuti. Quindi, se i sovietici avessero sviluppato un missile terra-aria abbastanza potente da raggiungere un bersaglio a 20.000 metri di quota, gli aerei spia avrebbero rappresentato un facile bersaglio e un incidente internazionale sarebbe stato inevitabile. Infatti le leggi internazionali stabiliscono la completa sovranit\u00e0 di una nazione sul proprio spazio aereo, quindi i sovietici avrebbero avuto tutto il diritto di abbattere un U-2 che deliberatamente violava tali leggi con l'approvazione del Presidente in persona.\nQuesto fece s\u00ec che il presidente Dwight Eisenhower, conscio del pericolo, riducesse drasticamente i voli degli U-2, spinto anche dal fatto che, in un momento in cui i rapporti tra USA e URSS sembravano trovarsi in una fase distensiva, questi rappresentavano sicuramente uno smacco per Chru\u0161\u010d\u0451v, che vedeva tradita la sua fiducia nei confronti del presidente statunitense. Il 4 luglio 1956, infatti, il segretario del PCUS era stato invitato a festeggiare l'indipendenza americana presso l'ambasciata statunitense di Mosca. Poche ore dopo venne per\u00f2 raggiunto dalla notizia del primo volo dell'U-2, che nessun caccia era stato in grado di raggiungere e che volava al di fuori della portata dei SAM sovietici. Chru\u0161\u010d\u0451v si sent\u00ec umiliato perch\u00e9 sembrava che gli Stati Uniti si stessero facendo gioco della loro impotenza militare. Naturalmente Chru\u0161\u010d\u0451v decise di mantenere il silenzio per evitare che l'apparato militare sovietico apparisse debole agli occhi del mondo o che si potesse mettere in imbarazzo Eisenhower in una fase distensiva della guerra fredda. I voli degli U-2 logorarono quindi un rapporto gi\u00e0 fragilissimo tra le due potenze ed era inevitabile immaginare che Chru\u0161\u010d\u0451v avrebbe ordinato di abbatterli con ogni mezzo a disposizione appena se ne fosse presentata l'occasione. Nonostante ci\u00f2 i voli proseguirono con regolarit\u00e0 fino al 1960.\nPrecauzioni.\nChe si potesse verificare nei cieli dell'URSS un incidente che coinvolgeva un aereo spia sembrava ormai solo una questione di mesi. Per questo si prov\u00f2 a rendere l'U-2 invisibile ai radar tramite l'utilizzo di una particolare vernice radar assorbente ma il progetto fu ben presto abbandonato. Infatti questa particolare vernice comportava un notevole aggravio di peso che riduceva la quota operativa e sull'unico esemplare su cui fu applicata provoc\u00f2 il surriscaldamento della fusoliera con conseguente perdita del velivolo.\nPer evitare inoltre che un U-2 potesse cadere nelle mani sbagliate in caso d'incidente, ogni esemplare era dotato di un meccanismo di auto-distruzione che il pilota avrebbe dovuto attivare prima di lanciarsi dal velivolo. Il meccanismo serviva a distruggere principalmente gli apparati fotografici ed era stato concepito per evitare un azionamento accidentale attraverso una procedura in due passi: si doveva prima \"armare\" il dispositivo e poi attivarlo attraverso due interruttori diversi. Una volta attivato il dispositivo si avevano all'incirca 60 secondi di tempo prima dell'esplosione.\nI piloti stessi, a loro discrezione, potevano dotarsi di un dollaro d'argento all'interno del quale era contenuto uno spillo avvelenato per suicidarsi in caso di cattura.\nFrancis G. Powers.\nNativo del Kentucky, Francis Gary Powers si era arruolato nell'USAF nel 1950, entrando con il grado di tenente. Dopo l'addestramento fu assegnato al 508th \"Strategic Fighter Wing\" presso la \"Turner Air Force Base\", Georgia, come pilota di F-84 Thunderjet. Lasci\u00f2 l'aeronautica nel 1956 con il grado di capitano dopo esser stato arruolato dalla CIA per il programma U-2. Per reclutare nuovi piloti l'Agenzia si rivolgeva infatti prevalentemente agli ufficiali piloti dell'aeronautica. Prima del suo abbattimento, Powers aveva condotto ben 27 missioni a bordo dell'U-2, sia sui cieli dell'Unione Sovietica sia su quelli della Cina.\nLa missione.\nFrancis G. Powers, uno dei piloti di U-2 pi\u00f9 esperti, fu selezionato per effettuare una missione inedita. Si trattava infatti di sorvolare L'Unione Sovietica da Sud a Nord partendo dalla base di Peshawar, Pakistan, per poi atterrare a Bod\u00f8, Norvegia, per un totale di 7.000\u00a0km di cui 5.300 in territorio nemico. Nessuno aveva mai provato un volo simile. Gli obiettivi da sorvolare erano molteplici:\nLa base di Peshawar era provvisoria e quindi bisognava trasferire uomini e mezzi da Incirilik che era una delle basi permanenti degli U-2 in territorio di un paese NATO. Il volo era previsto per il 29 aprile 1960, per questo il 28 Glen Dunaway trasfer\u00ec l'U-2C con denominazione \"Article 358\", che aveva lo stato di servizio migliore, da Incirilik a Peshawar, mentre Powers, il pilota di riserva Bob Ericson, il personale di terra e il carburante furono trasferiti con due voli successivi. Tuttavia il 29 aprile la missione fu annullata a causa delle cattive condizioni atmosferiche sugli obiettivi e rinviata di un giorno. Per questo Ericson riport\u00f2 \"Article 358\" a Incirilik e John Shinn trasfer\u00ec a Peshawar \"Article 360\", che per\u00f2 aveva una pessima reputazione tra i piloti. Anche il 30 aprile la missione venne rinviata a causa del meteo al giorno successivo, 1\u00ba maggio.\nIl mattino del 1\u00ba maggio il tempo sugli obiettivi sembrava migliorato, ma era necessario attendere sempre l'ultimo momento in caso le condizioni meteo avessero costretto a cambiare i piani di volo all'improvviso. L'Ok venne dato alle 5:20, ora locale, ma l'autorizzazione presidenziale arriv\u00f2 solo un'ora dopo con venti minuti di ritardo sul previsto. Dopo il decollo Powers annot\u00f2 sul diario di bordo:\nUna volta raggiunta la quota operativa era necessario attendere l'autorizzazione a procedere definitiva che puntualmente giunse con un \"clic\" alla radio di Powers. Tre clic al contrario avrebbero significato \"missione annullata\". Tuttavia il meteo sembrava essere peggiore del previsto, infatti banchi di nubi sull'Hindu Kush avevano reso difficoltosa la navigazione, peggiorata dal fatto che le carte stellari per la navigazione erano state approntate per un decollo alle 6:00 ora locale mentre lui era decollato alle 6:26.\nAbbattimento.\nTutte le basi di caccia e di batterie anti aeree sovietiche erano naturalmente in costante allerta. Appena l'U-2 di Powers fu individuato dai radar, alle 05:36 ora di Mosca, il ministro della difesa Rodion Malinovski contatt\u00f2 Chru\u0161\u010d\u0451v che diede ordine di abbatterlo in quanto non avrebbe potuto tollerare un simile affronto proprio il giorno della festa nazionale sovietica. Furono fatti decollare tutti i caccia disponibili, che per\u00f2 non avevano nessuna possibilit\u00e0 di raggiungere l'U-2, bisognava quindi aspettare che giungesse a tiro di una batteria di SAM. Powers si accorse immediatamente di essere stato individuato. Vide infatti diversi velivoli seguirlo a quote pi\u00f9 basse, ma si sentiva sicuro grazie all'altitudine. Nelle sue memorie scrisse:\nNei pressi di Sverdlovsk (attuale Ekaterinburg), Powers arriv\u00f2 a tiro di una batteria missilistica, che ricevette l'ordine ufficiale di distruggere il bersaglio. Fu lanciata una salva di 14 missili S-75 uno dei quali riusc\u00ec a raggiungere l'U-2 di Powers. Fu anche abbattuto per errore il Mig-19 del pilota Sergei Safronov in quanto i \"transponder\" IFF ancora non erano stati aggiornati con i nuovi codici del mese di maggio. Powers era totalmente ignaro di quello che stava per succedere, era infatti intento a scrivere delle annotazioni di \"routine\" sul diario di bordo, quando sent\u00ec un tonfo sordo seguito da un lampo arancione che lo mand\u00f2 a sbattere contro le pareti dell'abitacolo. Un missile aveva infatti raggiunto l'U-2 esplodendo nelle vicinanze, pi\u00f9 tardi Powers rifer\u00ec che l'esplosione avvenne alle spalle dell'aereo spostata sulla destra.\nSecondo quanto affermato da Powers, l'esplosione della testata bellica del missile, provoc\u00f2 il distacco della coda dell'aereo e conseguente una caduta a vite con il muso rivolto verso l'alto. Le forti sollecitazioni provocarono poi la rottura delle ali, che si staccarono di netto dalla fusoliera.\nNel frattempo la tuta pressurizzata si era gonfiata per proteggerlo dalle condizioni estreme, inoltre Powers non poteva utilizzare il seggiolino eiettabile, altrimenti si sarebbe amputato le gambe al di sopra del ginocchio perch\u00e9 gli scossoni lo avevano fatto scivolare in avanti sotto il quadro comandi. Inoltre, durante la caduta del velivolo, era sottoposto a violente accelerazioni laterali al limite della sopportazione. Decise quindi di uscire dall'abitacolo da solo: sganci\u00f2 la calotta dell'abitacolo e lasci\u00f2 che la forza centrifuga lo lanciasse all'esterno. Nel far questo non riusc\u00ec per\u00f2 ad attivare il meccanismo di autodistruzione del velivolo. Dopo aver toccato terra, Powers fu arrestato da un gruppo di militari e trasferito da Sverdlovsk al carcere della Lubjanka a Mosca.\nNel frattempo gli americani sapevano che stava succedendo qualcosa. Infatti le postazioni di ascolto della NSA in Turchia captarono le conversazioni degli operatori radar sovietici in contatto con i caccia per stabilire con precisione la posizione di Powers. Pochi istanti dopo sentirono gli stessi operatori dire che l'U-2 era scomparso dai loro schermi.\nMissile S-75.\nLo S-75 Dvina \u00e8 un missile SAM radioguidato ideato dai sovietici sul finire degli anni '50 e sviluppato nel corso degli anni in numerose varianti. Rimane tuttora una delle armi anti-aeree pi\u00f9 diffuse al mondo. L'obiettivo era quello di realizzare un'arma in grado di colpire bersagli distanti e ad alta quota. Il vettore del missile \u00e8 un razzo V-750 in grado di raggiungere Mach 3 e quote superiori a 20\u00a0km. La testata bellica consiste in circa 200\u00a0kg di esplosivo che ad alta quota hanno un raggio di distruzione di circa 250 m. La precisione \u00e8 di circa 75 m, per questo vengono spesso lanciati in pi\u00f9 di uno (14 nel caso di Powers).\nPrima dell'abbattimento di Powers gli S-75 erano stati inviati alla Cina, dove abbatterono numerosi aerei da ricognizione di Taiwan. Tuttavia questi successi furono attribuiti a caccia cinesi per tenere il progetto segreto. L'U-2 di Powers fu abbattuto utilizzando una versione migliorata del razzo V-750 con una maggiore gittata. In seguito S-75 di stanza a Cuba abbatterono l'U-2 di Rudolf Anderson durante la crisi dei missili. Nel corso della Guerra del Vietnam ne furono lanciati circa 9.000. Durante la Guerra Fredda ha rappresentato uno degli armamenti fondamentali del Patto di Varsavia.\nCopertura.\nVenuta a conoscenza dell'abbattimento, la CIA immagin\u00f2 che nessuno, colpito da un missile a 20\u00a0km di quota, potesse sopravvivere. Quindi credette, a torto, che i sovietici avrebbero recuperato nient'altro che i rottami di un aereo impossibile da identificare. Per questo venne elaborata una storia di copertura che coinvolgeva la NASA. Secondo questa storia l'aereo di Powers sarebbe stato un velivolo per la raccolta di dati meteorologici e studio dell'atmosfera ad alta quota operante sul confine turco-sovietico, ma un guasto all'immissione dell'ossigeno avrebbe provocato lo svenimento del pilota. Il pilota automatico sarebbe stato poi la causa dello sconfinamento nello spazio aereo sovietico. Per dare credito alla copertura, un U-2 venne immediatamente spedito dall'Area 51 alla Edwards Air Force Base dove fu verniciato con i colori della NASA e esposto alla stampa.\nNaturalmente i sovietici conoscevano la verit\u00e0, anche perch\u00e9 avevano recuperato vivo il pilota e buona parte dell'aereo. Ma i giorni immediatamente successivi Chru\u0161\u010d\u0451v decise di limitarsi a lanciare delle accuse generiche evitando volutamente di entrare nei particolari. La tattica era infatti quella di attirare in una trappola il presidente Eisenhower.\nEpilogo.\nIl 5 maggio Chru\u0161\u010d\u0451v convoc\u00f2 il Soviet Supremo al Cremlino per un discorso in cui rincar\u00f2 le accuse rivolte i giorni precedenti agli USA. Rivel\u00f2 inoltre per la prima volta che erano ormai 4 anni che aerei spia violavano regolarmente i cieli sovietici prendendosi gioco di loro, ma che finalmente ne avevano abbattuto uno. Disse:\nChru\u0161\u010d\u0451v spieg\u00f2 inoltre come fossero state inutili le proteste attraverso i canali diplomatici e l'ONU. E aggiunse:\nDopo queste parole la Casa Bianca non cambi\u00f2 versione, anzi convoc\u00f2 una conferenza stampa in cui ribad\u00ec che Powers stava raccogliendo dati meteorologici per conto della NASA. Il 7 maggio Chru\u0161\u010d\u0451v riun\u00ec ancora una volta il Soviet per un discorso che avrebbe chiuso in trappola Eisenhower:\nA questo punto la Casa Bianca era spiazzata. Se Eisenhower avesse scaricato la responsabilit\u00e0 sulla CIA sarebbe apparso pericolosamente disinformato riguardo alle delicate attivit\u00e0 del proprio apparato militare, se invece avesse ammesso la verit\u00e0 sarebbe passato per un bugiardo dopo le menzogne divulgate nei giorni precedenti alla nazione.\nSubito dopo questa rivelazione, il segretario di stato Herter dichiar\u00f2 che queste operazioni di spionaggio erano condotte in accordo con il National Security Act del 1947 che giustificava tali azioni. Anche il Presidente, pur non scusandosi, ammise che queste operazioni facevano parte di una politica ben calcolata da parte degli Stati Uniti, questa fu cos\u00ec la prima volta che un paese ammetteva apertamente di star spiando una nazione nemica. Alle dichiarazioni del Segretario di Stato e del Presidente si aggiunsero quelle del Vicepresidente Richard Nixon, secondo il quale le attivit\u00e0 di costante spionaggio erano necessarie e giustific\u00f2 anche la bugia secondo la quale Powers e l'U-2 stavano conducendo ricerche per conto della NASA.\nDall'aereo i sovietici riuscirono a recuperare la fotocamera da ricognizione e svilupparono persino le foto che fornirono la prova della vera missione di Powers, dato che aveva fotografato impianti di valore strategico cos\u00ec come tutti i voli precedenti erano stati individuati sempre su installazioni militari o industriali. La dotazione di emergenza di Powers, che comprendeva una pistola silenziata, un coltello di foggia finlandese, un battello di emergenza, una bussola, 7500 rubli e altri preziosi con cui pagare la popolazione, venne anch'essa recuperata. Lo spillo avvelenato fu consegnato dallo stesso Powers ai propri carcerieri.\nL'abbattimento dell'U-2 dimostr\u00f2 anche come la CIA si fosse clamorosamente sbagliata riguardo al reale potenziale militare dell'Unione Sovietica. Aveva infatti sottostimato le capacit\u00e0 dei radar nemici all'inizio del programma, che secondo loro almeno nei primi tempi non sarebbero stati in grado di rilevare un U-2, e non aveva previsto l'impiego operativo dei missili S-75, che erano finalmente in grado di arrivare a quote pari o leggermente superiori ai 20\u00a0km.\nSummit di Parigi.\nDue settimane dopo l'abbattimento dell'U-2 era da tempo previsto un incontro a Parigi tra Dwight Eisenhower, Nikita Chru\u0161\u010d\u0451v, Harold Macmillan e Charles de Gaulle per favorire la distensione est-ovest. Tuttavia, a causa degli eventi recenti, l'incontro si rivel\u00f2 fallimentare. Chru\u0161\u010d\u0451v infatti, irritato dall'atteggiamento degli Stati Uniti dopo l'incidente, si limit\u00f2 a incontrare solo Macmillian e de Gaulle, lamentandosi dell'aggressiva politica di spionaggio messa in atto dagli statunitensi. Ogni tentativo di mediazione da parte del presidente francese e del primo ministro britannico si rivel\u00f2 per\u00f2 inutile con Chru\u0161\u010d\u0451v, che non era disposto ad abbandonare il proprio atteggiamento intransigente dettando inoltre le condizioni necessarie per la sua partecipazione all'incontro:\nEisenhower si disse per\u00f2 disposto ad assecondarlo solo sul secondo punto, condizione non sufficiente per Chru\u0161\u010d\u0451v, che il giorno stesso abbandon\u00f2 il \"summit\" spingendo per un rinvio, in quanto si disse pi\u00f9 disposto a trattare con il successore di Eisenhower che sarebbe stato eletto di l\u00ec a pochi mesi. Aggiunse inoltre che la visita del presidente statunitense a Mosca, prevista per il 10 giugno, non era pi\u00f9 gradita.\nIl 23 maggio l'Unione Sovietica richiese una riunione d'urgenza del Consiglio di sicurezza delle Nazioni Unite, per ribadire la sua posizione e condannare nuovamente la politica di spionaggio degli Stati Uniti. Gli Stati Uniti da parte loro rigettarono ogni accusa e risposero documentando le attivit\u00e0 di spionaggio sovietiche nel mondo per dimostrare che le accuse di Chru\u0161\u010d\u0451v erano puramente strumentali. Fu anche presentata una risoluzione per condannare gli Stati Uniti ma fu respinta.\nIl processo.\nSubito dopo esser stato trasferito alla Lubjanka, Powers fu sottoposto a diversi interrogatori e a un processo. Nelle sue memorie Powers afferm\u00f2 di aver deciso, prima di essere interrogato, di rivelare la verit\u00e0 ma con limiti precisi. Ad esempio gli fu chiesto dove si fosse addestrato sull'U-2 e lui rispose di averlo fatto in una base chiamata \"Watertown\" (uno dei tanti nomi dell'Area 51). Quando gli mostrarono una cartina per sapere esattamente dove fosse lui la indic\u00f2 anche se la cartina che gli avevano mostrato era solo dell'Arizona che, a detta di Powers, era dove credevano si trovasse l'Area 51. Tuttavia le carte del processo smentiscono le affermazioni di Powers, infatti, secondo quanto scrisse il procuratore generale dell'Unione Sovietica Roman Rudenko, i sovietici sapevano esattamente dove si trovasse e quale fosse il suo scopo. Nell'atto d'accusa si pu\u00f2 leggere:\nGrazie a tutti gli elementi raccolti sulla natura del volo di Powers e dei precedenti, il processo non si concentr\u00f2 solo sullo sfortunato pilota, ma si trattava di un atto di accusa agli Stati Uniti, e alla loro politica di spionaggio che violava la sovranit\u00e0 di uno stato autonomo:\nCome prove furono portate le apparecchiature dell'U-2, recuperate sostanzialmente intatte, e le dichiarazioni di colpevolezza dello stesso Powers:\nLe difese di Powers furono prese da un avvocato designato d'ufficio, Michail Griniev, mentre i due avvocati giunti apposta dalla Virginia, avrebbero potuto avere solo la funzione di consiglieri. L'accusa era quella di spionaggio militare, in base all'articolo \"sulla responsabilit\u00e0 penale per crimini contro lo stato\", che prevedeva la pena capitale oppure dai sette ai quindici anni di reclusione. Alla fine Powers fu riconosciuto colpevole di spionaggio e condannato a tre anni da scontare in prigione, a decorrere dalla data del fermo, e sette di lavori forzati. Gli Stati Uniti furono invece dichiarati nemici della pace.\nTuttavia il 10 febbraio 1962, fu scambiato, insieme con lo studente americano Frederic Pryor, con una spia del KGB Vilyam Fisher (Rudo\u013ef Abe\u013e). Lo scambio avvenne al Ponte di Glienicke.\nIl processo rivel\u00f2 inoltre che i sovietici avevano un quadro molto chiaro del funzionamento dell'industria bellica statunitense e del suo sistema di contractor, molto pi\u00f9 di quanto credesse la CIA.\nConseguenze.\nLa conseguenza pi\u00f9 immediata dell'incidente fu quella di un netto raffreddamento dei rapporti USA-URSS, che sarebbe sfociato nella crisi dei missili di Cuba del 1962, e dell'immediata sospensione dei voli di U-2 sui cieli dell'Unione Sovietica. Tuttavia non si trattava di uno stop definitivo, infatti la CIA stava gi\u00e0 lavorando al suo sostituto: l'A-12 Oxcart che avrebbe dovuto risolvere il problema della vulnerabilit\u00e0 dell'U-2. Si trattava infatti di un aereo spia capace di superare Mach 3 e i 23.000 m di quota e di essere invisibile ai radar. Tuttavia i costi esorbitanti e il diffondersi dello spionaggio via satellite fecero perdere interesse nel programma che venne interrotto nel 1968, anche se l'equivalente dell'USAF, lo SR-71 Blackbird, ha continuato ad essere operativo fino ai primi anni '90.\nAl suo ritorno in patria, Francis G. Powers fu interrogato da una commissione d'inchiesta con lo scopo di stabilire la bont\u00e0 della sua condotta. Era infatti necessario stabilire se il suo resoconto dell'incidente e della prigionia fossero attendibili e se si fosse comportato in maniera conforme al regolamento. Infatti, mentre i fatti avvenuti prima dell'abbattimento e dopo l'annuncio della sua cattura erano chiari, tutto quello che era successo nel mentre si basava esclusivamente sui racconti di Powers che bisognava stabilire se fossero credibili e se non vi fossero punti oscuri. Per questo furono riuniti colleghi dello stesso Powers, dottori e psicologi che lo giudicarono attendibile e degno di fede e la sua condotta fu scagionata da ogni possibile accusa. Anche il mancato azionamento del meccanismo di autodistruzione del velivolo non fu condannato.\nFilm sulla vicenda.\nUn primo accenno alla vicenda viene fatto nel film \"Don Camillo monsignore... ma non troppo\" (1961).\nLa storia venne raccontata la prima volta nel 1976 nel film TV \"Francis Gary Powers: The True Story of the U-2 Spy Incident\" (andato in onda in Italia nel 1978 con il titolo \"La spia che cadde dal cielo\"). Nel film Francis Gary Powers era interpretato da Lee Majors.\nLa parte della vicenda connessa allo scambio di Francis G. Powers con Rudo\u013ef Abe\u013e \u00e8 stata narrata nel film \"Il ponte delle spie\" (\"Bridge of Spies\") di Steven Spielberg (2015), seppur con qualche adattamento. Powers non era infatti al suo primo volo, come raccontato nel film, ma era un pilota esperto con gi\u00e0 diversi voli alle spalle su un U-2. Inoltre l'addestramento dei piloti non avveniva nella base di Peshawar come mostrato, ma nella gi\u00e0 citata Area 51."}
{"id": "19184", "revid": "125050714", "url": "https://it.wikipedia.org/wiki?curid=19184", "title": "Osservatorio europeo australe", "text": "L\u2019Osservatorio europeo australe (ESO, dall'inglese \"European Southern Observatory\", formalmente Organizzazione europea per la ricerca astronomica nell'emisfero australe) \u00e8 un'organizzazione astronomica internazionale, di cui a settembre 2018 fanno parte sedici nazioni. Creata nel 1962, l'ESO fornisce agli astronomi strumenti all'avanguardia e un accesso al cielo australe. L'organizzazione impiega circa 730 persone e riceve contributi annui di circa 143 milioni di Euro da parte degli Stati membri.\nESO ha costruito e gestito alcuni dei pi\u00f9 grandi e pi\u00f9 avanzati telescopi del mondo, come il New Technology Telescope (NTT), il telescopio che lanci\u00f2 la tecnologia dell'ottica attiva e il VLT (Very Large Telescope), composto da quattro telescopi principali (UT) con specchi primari di 8,2 metri di diametro e quattro telescopi ausiliari mobili (in inglese, Auxiliary Telescope, AT) di 1,8 metri di diametro. Ultimo progetto sviluppato da ESO \u00e8 l'Atacama Large Millimeter Array (ALMA), mentre in fase di sviluppo si trova lo Extremely Large Telescope (E-ELT).\nAtacama Large Millimeter Array (ALMA) \u00e8 un osservatorio rivoluzionario per l'osservazione dell'universo nelle radiazioni millimetriche/submillimetriche ed \u00e8 attualmente il pi\u00f9 grande progetto astronomico da terra. La sua costruzione \u00e8 stata completata nel 2013. Il progetto ALMA \u00e8 una collaborazione internazionale tra l'Europa (rappresentata da ESO), il sud est asiatico, l'America del Nord e la Repubblica del Cile.\nUno dei pi\u00f9 ambiziosi progetti di ESO \u00e8 l'E-ELT (che sta per European Extremely-Large Telescope), un telescopio di 39 metri di diametro, basato su un design innovativo con 5 specchi. Una volta costruito l'E-ELT sar\u00e0 il pi\u00f9 grande telescopio ottico/infrarosso al mondo. ESO ha cominciato la fase di design di questo telescopio all'inizio del 2006, con lo scopo di essere pronti a costruirlo nel 2014. L'E-ELT dovrebbe essere pronto nel 2025. La grande capacit\u00e0 di accumulare la luce dell'E-ELT permetter\u00e0 studi dettagliati di pianeti attorno ad altre stelle, dei primi oggetti dell'universo, di buchi neri supermassicci e della natura e della distribuzione della materia e dell'energia oscura che dominano l'universo.\nI numerosi strumenti di osservazione di ESO hanno permesso molte scoperte astronomiche e prodotto diversi cataloghi astronomici. Tra le pi\u00f9 recenti scoperte: il pi\u00f9 distante lampo gamma e il buco nero al centro della nostra galassia, la Via Lattea. Nel 2004 il VLT ha dato agli astronomi la possibilit\u00e0 di ottenere la prima foto di un pianeta extrasolare, 2M1207b, che orbita attorno ad una nana bruna distante 173 anni-luce. Lo spettrografo HARPS ha permesso la scoperta di molti altri pianeti extra-solari, incluso un pianeta 5 volte pi\u00f9 pesante della Terra che orbita attorno ad\nuna nana rossa, chiamato Gliese 581c. Il VLT ha anche scoperto la galassia pi\u00f9 lontana mai vista dall'uomo, Abell 1835 IR1916.\nStoria.\nL'idea che gli astronomi europei dovessero stabilire un grande osservatorio comune nacque all'Osservatorio di Leida, nei Paesi Bassi, nella primavera del 1953 tra Walter Baade e Jan Oort. L'idea era inseguita da Oort che, il 21 giugno dello stesso anno, riun\u00ec un gruppo di astronomi a Leida per approfondirla. Subito dopo il progetto fu ulteriormente discusso alla conferenza di Groningen, anch'essa nei Paesi Bassi. Il 26 gennaio del 1954 la dichiarazione di ESO fu firmata da astronomi di primo piano provenienti da sei paesi europei. Essi esprimevano il desiderio\nche un comune osservatorio europeo fosse stabilito nell'emisfero sud.\nLa scelta dell'emisfero sud deriva dal bisogno di osservare il cielo australe. All'epoca, tutti i grandi telescopi riflettori (con un'apertura maggiore di 2 metri) si trovavano nell'emisfero nord. Inoltre, alcuni dei pi\u00f9 interessanti oggetti di ricerca, come la parte centrale della Via Lattea e le Nubi di Magellano sono osservabili solo dall'emisfero australe. Era prevista la costruzione di telescopi in Sudafrica, dove si trovavano gi\u00e0 alcuni osservatori europei, ma fu scoperto (dopo aver misurato le condizioni di osservazione dal\n1955 al 1963) che le Ande erano preferibili. Il 15 novembre del 1953, il Cile fu scelto come sito per l'osservatorio di ESO.\nQuesta decisione fu seguita dalla convenzione di ESO, firmata il 5 ottobre 1962 da Belgio, Germania, Francia, Paesi Bassi e Svezia, e dalla nomina (il 1\u00ba novembre 1962) di Otto Heckmann come\nprimo direttore generale dell'organizzazione. Una bozza della convenzione tra le organizzazione astronomiche di questi cinque paesi era gi\u00e0 stata scritta nel 1954. Qualche emendamento fu apportato al\ndocumento iniziale, ma nonostante ci\u00f2 la questione della convenzione progred\u00ec lentamente fino al 1960, quando essa venne discussa approfonditamente nelle riunioni del comitato di quell'anno. Uno dei membri, Bannier (che era anche un membro del Consiglio del CERN, l'organizzazione europea per la ricerca nucleare) sottoline\u00f2 la necessit\u00e0 di avere una convenzione tra governi e non solo tra organizzazioni astronomiche.\nLa questione della convenzione e il coinvolgimento dei governi divenne urgente perch\u00e9 i costi delle spedizioni di ricerca del sito aumentavano rapidamente. Il testo finale del 1962 \u00e8 stato largamente ripreso dalla convenzione del CERN per le similarit\u00e0 tra le due organizzazioni e perch\u00e9 alcuni membri del Consiglio di ESO erano anche membri del Consiglio del CERN. Nel 1966 i primi telescopi di ESO iniziarono a funzionare nell'osservatorio di La Silla, in Cile. Poich\u00e9 il CERN, come ESO, sviluppava strumentazione potente e sofisticata, l'organizzazione astronomica si rivolgeva spesso all'istituto di ricerca nucleare per consigli. Alla fine, un accordo\ndi collaborazione fu firmato nel 1970. Alcuni mesi dopo, la divisione dei telescopi di ESO si stabil\u00ec in un edificio del CERN a Ginevra. Il laboratorio Sky Atlas di ESO fu anche stabilito nel CERN. Il quartiere generale di ESO si stabil\u00ec a Garching vicino a Monaco di Baviera, in Germania, nel 1980.\nGli osservatori di ESO in Cile.\nMentre la sede principale di ESO si trova a Garching vicino a Monaco di Baviera (Germania), tutti gli strumenti di osservazione di ESO si trovano nel nord del Cile (per rispondere al bisogno di studiare il cielo australe e per sfruttare le condizioni atmosferiche uniche del deserto di Atacama, ideale per l'astronomia).\nESO\ngestisce tre importanti osservatori nel deserto cileno di Atacama, uno dei posti pi\u00f9 secchi al mondo: La Silla, che ospita il New Technology Telescope\n \u25aa Paranal che ospita il Very Large Telescope\n \u25aa Llano de Chajnantor, che ospita il telescopio millimetrico APEX (Atacama Pathfinder Experiment) e ALMA (Atacama Large Millimeter Array), un radiointerferometro sviluppato all'interno di una collaborazione tra l'Estremo Oriente (Giappone e Taiwan), l'Europa (ESO), il Nord America (USA e Canada) e il Cile.\nQuesti osservatori si trovano nei migliori posti al mondo per le osservazioni astronomiche nell'emisfero australe.\nUno dei pi\u00f9 ambiziosi progetti di ESO \u00e8 l'ELT (Extremely Large Telescope), un telescopio di 39 metri di diametro. Una volta costruito, l'E-ELT sar\u00e0 il pi\u00f9 grande telescopio ottico al mondo. ESO ha cominciato la fase di design di questo telescopio all'inizio del 2006 con lo scopo di essere pronto a costruirlo nel 2012. Come deciso dal consiglio di ESO il 26 aprile 2010, un quarto sito, il Cerro Amazones, \u00e8 stato scelto per ospitare l'ELT.\nOgni anno sono inoltrate circa 2000 richieste di osservazione con i telescopi di ESO: tutte quante impiegherebbero tra quattro e sei volte il numero di notti disponibili.\nESO \u00e8 l'osservatorio a terra pi\u00f9 produttivo del mondo. Produce molte pubblicazioni sottoposte a revisione paritaria: solo nel 2009, sono stati pubblicati pi\u00f9 di 650 articoli basati su dati ottenuti a ESO. Inoltre, gli articoli di ricerca basati sui dati del VLT sono mediamente citati due volte pi\u00f9 spesso degli altri.\nGli strumenti molto efficienti di ESO generano attualmente un'enorme quantit\u00e0 di dati a una cadenza elevatissima. Questi sono registrati in un archivio permanente (Science Archive Facility) nella sede principale di ESO. Quest'archivio contiene pi\u00f9 di 1.5 milioni di immagini o spettri per un volume totale di circa 65 Terabytes di dati.\nUlteriori risorse per la ricerca di ESO si trovano a Santiago (Cile). Esse includono una biblioteca, computer e programmi per gli scienziati che visitano ESO. ESO collabora anche con altri osservatori e universit\u00e0 in Cile.\nLa Silla.\nLa Silla, situata nella parte sud del deserto di Atacama, a 600\u00a0km da Santiago del Cile e ad un'altitudine di 2400 metri, ospita il sito d'osservazioni originale di ESO. Come altri osservatori in questa regione, La Silla \u00e8 posta lontana da sorgenti di inquinamento luminoso e ha uno dei cieli pi\u00f9 scuri della Terra.\nA La Silla, ESO gestisce al momento tre telescopi importanti: il telescopio di 3.6-metri, il New Technology Telescope (NTT), e il telescopio di 2.2-metri Max-Planck-ESO.\nInoltre, l'osservatorio ospita regolarmente strumenti di visitatori. Gli strumenti successivamente vengono montati sul telescopio per la durata delle osservazioni e tolti. La Silla ospita anche telescopi nazionali, come il telescopio svizzero di 1.2 metri e il telescopio danese di 1.54 metri.\nCirca 300 articoli di ricerca pubblicati ogni anno provengono dal lavoro dell'osservatorio; le scoperte scientifiche fatte con i telescopi di La Silla includono molti prime. Lo spettrografo HARPS ha scoperto un sistema di pianeti attorno alla stella Gliese 581, che probabilmente contiene il primo pianeta\nroccioso nella zona abitabile, fuori dal Sistema Solare.\nMolti telescopi di La Silla hanno giocato un ruolo cruciale nel collegare i lampi gamma - le esplosioni pi\u00f9 energetiche nell'universo dopo il Big Bang - con le esplosioni di stelle massicce. Dal 1987 l'osservatorio La Silla di ESO ha anche giocato un ruolo importante nello studio e nel seguito della supernova pi\u00f9 vicina e recente SN 1987A.\nIl telescopio di ESO di 3.6 metri.\nQuesto telescopio inizi\u00f2 nel 1977: era la sfida europea di costruire e gestire un telescopio di 3-4 metri di diametro nell'emisfero sud. Negli anni esso \u00e8 stato costantemente migliorato, inclusa l'installazione di un nuovo specchio secondario che ha permesso di mantenere questo telescopio come uno dei pi\u00f9 produttivi e come un'efficiente macchina di ricerca astronomica.\nQuesto telescopio convenzionale con una montatura a ferro di cavallo (montatura equatoriale) era soprattutto utilizzato per la spettroscopia a infrarosso. Adesso esso ospita lo spettrografo HARPS (High Accuracy Radial velocity Planet Searcher) il cacciatore di pianeti pi\u00f9 avanzato al mondo. HARPS \u00e8 dedicato alla misurazione di velocit\u00e0 radiali con un'estrema precisione e stabilit\u00e0 a lungo termine.\nSono state misurate velocit\u00e0 radiali di solo pochi qualche cm/s. Esso \u00e8 quindi specialmente usato per la ricerca di pianeti extrasolari e per l'astrosismologia. HARPS \u00e8 stato usato per la scoperta di Gliese 581c e Gliese 581d.\nNew Technology Telescope (NTT).\nIl New Technology Telescope (NTT) di ESO \u00e8 un telescopio Ritchey-Chr\u00e9tien di 3.58 metri di diametro, con una montatura altazimutale che ha sperimentato l'uso dell'ottica attiva. Malgrado l'NTT sia quasi della stessa dimensione del telescopio di 3.6m, l'utilizzo dell'ottica attiva ne fa uno strumento dalla risoluzione molto pi\u00f9 alta. L'NTT \u00e8, di fatto, il primo telescopio di grande dimensione ad essere equipaggiato con l'ottica attiva, una tecnologia sviluppata ad ESO e che \u00e8 stata adottata su tutti i grandi telescopi successivi incluso il VLT e il futuro E-ELT. Fin dall'epoca della costruzione, NTT ha anche sistemi innovativi di controllo termico per minimizzare il seeing dovuto alla cupola e al telescopio. La cupola \u00e8 relativamente piccola ed \u00e8 ventilata da un sistema di aperture che lasciano fluire l'aria dolcemente attraverso lo specchio, in modo da ridurre la turbolenza e ottenere immagini pi\u00f9 nitide.\nMPG/ESO 2.2-m\u00e8tre Telescope.\nIl telescopio di 2.2 metri di diametro \u00e8 operativo a La Silla gi\u00e0 dall'inizio del 1984 ed \u00e8 prestato, per un tempo indefinito, dal Max-Planck-Gesellschaft (MPG). Il tempo di utilizzazione del telescopio \u00e8 diviso tra i programmi di osservazione del MPG e di ESO, mentre il funzionamento e il mantenimento del telescopio sono sotto la responsabilit\u00e0 di ESO. Tra i suoi strumenti vi sono il Wide Field Imager (WFI), una macchina fotografica CCD con 67 MPixel e un largo campo capace di coprire una sostanziale frazione del cielo in una singola esposizione. Nel 2007 fu aggiunto un terzo strumento, GROND, che riprende immagini simultanee in sette colori. GROND \u00e8 usato soprattutto per determinare la distanza di lampi gamma. Le immagini riprese da questo telescopio sono usate anche nel progetto EURONEAR.\nAltri telescopi.\nAltri telescopi presenti a La Silla includono il telescopio svizzero Leonard Euler Telescope, il telescopio danese di 1.54 metri, e i telescopi REM e TAROT.\nIl telescopio Euler \u00e8 un telescopio di 1.2 metri di diametro costruito e gestito dall'osservatorio di Ginevra (Svizzera). Esso \u00e8 usato per condurre misure ultra precise di velocit\u00e0 radiali che servono principalmente a cercare pianeti extra-solari nell'emisfero australe. Il suo primo successo \u00e8 stato la scoperta di un pianeta attorno alla stella Gliese 86. Altri programmi di ricerca si concentrano su stelle variabili, astrosismologia, seguito di lampi gamma, nuclei attivi di galassie e lenti gravitazionali.\nIl telescopio danese di 1,54 metri fu costruito da Grubb-Parsons, ed \u00e8 stato usato a La Silla dal 1979. Il telescopio ha una montatura off-axis e la sua ottica \u00e8 di tipo Ritchey-Chr\u00e9tien. A causa della montatura e dello spazio limitato all'interno della cupola, il telescopio soffre di severe restrizioni di puntamento.\nIl telescopio Rapid Eye Mount (REM) \u00e8 un piccolo telescopio (60 centimetri) automatico con un rapido tempo di reazione che inizi\u00f2 ad operare nell'ottobre del 2002. Il suo principale scopo \u00e8 di seguire\nil bagliore residuale dei lampi gamma scoperti dal satellite Swift lanciato dalla NASA.\nIl telescopio TAROT (T\u00e9lescope \u00e0 Action Rapide pour les Objets Transitoires, Rapid Action Telescope for Transient Objects) \u00e8 un rapidissimo telescopio robotico, capace di osservare un lampo gamma dall'inizio. I satelliti che scoprono i lampi gamma mandano un segnale a TAROT, che \u00e8 capace di dare una posizione precisa sotto il secondo d'arco alla comunit\u00e0 astronomica. I dati dal telescopio TAROT sono anche utili per studiare l'evoluzione dei lampi gamma e la fisica del materiale circostante.\nParanal.\nL'osservatorio di Paranal si trova in cima al Cerro Paranal, nel deserto di Atacama nel nord del Cile. Cerro Paranal \u00e8 alto 2635 metri ed \u00e8 situato a 120\u00a0km a sud di Antofagasta e 12\u00a0km dalla costa del Pacifico.\nL'osservatorio di Paranal possiede fondamentalmente tre telescopi che operano nel visibile e nell'infrarosso: il Very Large Telescope (VLT, quattro Unit Telescopes di 8,2 metri di diametro, pi\u00f9 quattro Auxiliary Telescopes di 1,8 metri di diametro), il VLT Survey Telescope (VST, 2,6 metri di diametro), e il Visible and Infrared Survey Telescope for Astronomy (VISTA, 4,1 metri di diametro).\nNel marzo del 2008, Paranal \u00e8 stato anche sede delle riprese di qualche sequenza del ventiduesimo film di James Bond, Quantum of Solace.\nVery Large Telescope.\nLo strumento principale al Paranal \u00e8 il Very Large Telescope (VLT), il fiore all'occhiello dell'astronomia europea da terra all'inizio del terzo millennio. Esso\n\u00e8 lo strumento ottico pi\u00f9 avanzato al mondo, composto da quattro telescopi quasi identici di 8,2 metri di diametro (Unit Telescopes), ognuno equipaggiato con due o tre strumenti; essi fanno del VLT certamente lo strumento astronomico pi\u00f9 versatile. I telescopi chiamati Antu, Kueyen, Melipal e Yepun possono lavorare insieme, in gruppi di due o tre, per formare un gigante interferometro, il Very Large Telescope Interferometer di ESO (VLTI), che permette agli astronomi di vedere dettagli fino a 25 volte pi\u00f9 nitidi che con telescopi individuali. I raggi di luce sono combinati nel VLTI usando un sistema complesso di specchi in gallerie sotterranee dove i percorsi di luce devono essere mantenuti uguali in distanza ad una precisione di 1/1000\u00a0mm su centinaia di metri.\nCon questo tipo di precisione il VLTI pu\u00f2 ricostruire immagini con una risoluzione angolare di miliarcosecondi, equivalente a distinguere la separazione tra due fari di una macchina sulla Luna. Quattro telescopi ausiliari (TA) di 1.8 metri di diametro sono stai aggiunti al VLTI e vengono usati quando i grandi Unit Telescopes sono gi\u00e0\noccupati con altri progetti. I TA sono stati installati tra il 2004 e il 2007. Il primo Unit Telescope ha visto la \"prima luce\" nel maggio del 1998 ed \u00e8 stato messo a disposizione della comunit\u00e0 astronomica il primo di aprile 1999. Gli altri telescopi sono arrivati nel 1999 e 2000 e quindi il VLT \u00e8 pienamente\noperazionale. Statistiche mostrano che nel 2007 quasi 500 articoli basati sul VLT sono stati pubblicati in riviste sottoposte a revisione paritaria.\nIl VLT ha avuto un impatto incontestabile sull'astronomia osservazionale. \u00c8 lo strumento singolo pi\u00f9 produttivo da terra. I risultati del VLT hanno portato a una pubblicazione media di un articolo scientifico al giorno nelle riviste specializzate. Il VLT contribuisce grandemente a fare di ESO l'osservatorio da terra pi\u00f9 produttivo al mondo. Il VLT ha stimolato una nuova era di scoperte, con notevoli primati: la prima immagine di un pianeta extrasolare, l'osservazione di stelle individuali attorno al buco nero supermassiccio al centro della Via Lattea e l'osservazione del bagliore residuale del pi\u00f9 distante lampo gamma.\nI nomi mapuche dei telescopi del VLT.\nNel marzo del 1999, all'epoca dell'inaugurazione del Paranal, furono scelti quattro nomi ricchi di significato, i nomi di oggetti celesti nella lingua Mapuche (Mapudungun). Questo\npopolo indigeno vive prevalentemente nella zona a sud del fiume Bio-Bio, circa 500\u00a0km a sud di Santiago del Cile.\nPer scegliere i nomi fu organizzato un concorso tra gli allievi della regione II del Cile (di cui Antofagasta \u00e8 la capitale).\nGrazie alla ricca eredita culturale del paese ospite di ESO, questo concorso ha dato eccellenti risultati. La giuria fu unanime nello scegliere il lavoro\nscritto dalla diciassettenne Jorssy Albanez Castilla da Chuquicamata, vicino alla citt\u00e0 di Calama. Come premio, Jorssy ha ricevuto un telescopio amatoriale durante l'inaugurazione del Paranal. Grazie a lei i quattro telescopi sono conosciuti come:\n \u25aa ANTU (UT1; Il Sole)\n \u25aa KUEYEN (UT2; La Luna)\n \u25aa MELIPAL (UT3; La croce del sud)\n \u25aa YEPUN (UT4; Venere, la stella della sera)\nTradotto inizialmente come \"Sirius\", sembra che \"YEPUN\" significasse in realt\u00e0 \"Venere\".\nTelescopi per Survey.\nIl telescopio infrarosso e visibile VISTA (Visible and Infrared Survey Telescope for Astronomy) si trova sulla cima adiacente a quella che ospita il VLT e condivide le stesse condizioni eccezionali di\nosservazione. Lo specchio principale di VISTA misura 4,1 metri di diametro ed \u00e8 lo specchio pi\u00f9 curvo di questa dimensione e di questa qualit\u00e0 mai costruito - le sue deviazioni da una superficie\nperfetta sono meno di qualche millesimo di un capello umano. La costruzione e la pulizia di questo specchio hanno generato notevoli difficolt\u00e0.\nVISTA \u00e8 stato concepito e sviluppato da un consorzio di 18 universit\u00e0 nel Regno Unito, guidate dalla Queen Mary (Universit\u00e0 di Londra), e divent\u00f2 il contributo a ESO da parte del\nRegno Unito per l'accordo di partecipazione. Il design e la costruzione del telescopio sono stati finanziati dal Science and Technology Facilities Council (STFC) e dall' UK Astronomy Technology Centre (ATC). L'accettazione provvisoria di VISTA fu formalmente concessa da ESO durante una cerimonia ai quartieri generali di ESO a Garching (Germania) il 10 dicembre 2009. Da questo momento, il telescopio\n\u00e8 stato gestito da ESO. Dall'inizio del suo funzionamento VISTA ha riprese fotografie incredibili del cielo.\nIl telescopio per survey VLT Survey Telescope (VST) \u00e8 un telescopio all'avanguardia di 2,6 metri di diametro equipaggiato con OmegaCAM, una macchina fotografica CCD di 268 megapixel con un\ncampo di vista quattro volte superiore alla Luna piena. Esso completa VISTA, dato che osserver\u00e0 il cielo nella luce visibile. Il VST \u00e8 il risultato di una collaborazione tra ESO e l'osservatorio di\nCapodimonte (Napoli), un centro di ricerca dell'Istituto Nazionale per l'Astrofisica (INAF). Il VST ha cominciato ad osservare nel 2011.\nGli scopi scientifici di questi due telescopi vanno dalla natura dell'energia oscura alla minaccia di asteroidi che passano vicini alla Terra. Grandi gruppi di astronomi di tutta Europa condurranno queste\nsurvey. Alcune copriranno la maggior parte del cielo australe, mentre altre si concentreranno su aree minori.\nEntrambi VISTA e il VST produrranno enormi quantit\u00e0 di dati di alta qualit\u00e0 dato che una sola fotografia presa da VISTA ha 67 megapixel e le immagini di OmegaCam sul VST hanno 268 megapixel.\nI due telescopi per survey produrranno molti pi\u00f9 dati ogni notte che tutti gli altri strumenti del VLT messi insieme. Il VST e VISTA produrranno pi\u00f9 di 100 Terabyte di dati all'anno.\nLlano de Chajnantor.\nL'altopiano di Chajnantor \u00e8 situato ad un'altitudine di 5100 metri nel deserto cileno di Atacama, circa 50\u00a0km a est di San Pedro de Atacama.\nQuesto sito \u00e8 750 metri pi\u00f9 alto degli osservatori sul vulcano Mauna Kea e 2400 metri pi\u00f9 alto del VLT al Cerro Paranal.\n\u00c8 un sito molto arido - inospitale per gli uomini - ma eccellente per la radioastronomia submillimetrica. Le molecole di vapore acqueo nell'atmosfera terrestre assorbono e attenuano la radiazione submillimetrica e quindi ci vuole un sito molto secco per questo tipo di radio astronomia.\nVi si trovano i seguenti telescopi:\nNel 2015 \u00e8 previsto l'inizio della costruzione del Cerro Chajnantor Atacama Telescope (CCAT, non gestito da ESO), un telescopio di 25 m di apertura a grande campo, alta velocit\u00e0 di ripresa e grande risoluzione, operante alle lunghezze d'onda submillimetriche. Il sito \u00e8 posto alla quota di 5.612 m, poco al disotto della cima del Cerro Chajnantor.\nAPEX e ALMA sono telescopi per l'astronomia millimetrica e sub-millimetrica. Questo tipo di astronomia \u00e8 relativamente inesplorato e svela un universo che non pu\u00f2 essere visto nell'intervallo pi\u00f9 comune del visibile e dell'infrarosso. \u00c8 ideale per studiare \"l'universo freddo\": la luce a queste lunghezze d'onda proviene da giganti nubi nello spazio interstellare, a temperature di solo qualche grado sopra lo zero assoluto. Gli astronomi usano questa luce per studiare le condizioni fisiche e chimiche nelle nubi molecolari giganti - dense regioni di gas e polvere cosmica dove nascono nuove stelle.\nNella luce visibile, queste regioni dell'universo sono spesso scure e nascoste da polvere, ma sono molto brillanti nella parte millimetrica e sub-millimetrica dello spettro elettromagnetico. Quest'intervallo di lunghezza d'onda \u00e8 anche ideale per studiare alcune delle pi\u00f9 distanti e pi\u00f9 antiche galassie nell'universo, la cui luce \u00e8 stata spostata verso il rosso fino a queste grandi lunghezze d'onda, un effetto causato dall'espansione dell'universo.\nAtacama Pathfinder Experiment (APEX).\nL'Atacama Pathfinder Experiment telescope \u00e8 gestito da ESO in collaborazione con il Max Planck Institute for Radio Astronomy (Bonn, Germania) e l'Onsala Space Observatory (Onsala, Svezia).\n\u00c8 un telescopio di 12 metri di diametro, il pi\u00f9 grande di questo tipo nell'emisfero sud. Esso opera a lunghezze d'onda millimetriche e sub-millimetriche - un intervallo di radiazioni tra\nla luce infrarossa e le onde micro-onde.\nAPEX serve anche da esploratore per ALMA, l'Atacama Large Millimeter Array, un rivoluzionario interferometro astronomico che ESO, insieme a soci internazionali, sta costruendo sull'altopiano di\nChajnantor. APEX \u00e8 basato sul prototipo di antenna di ALMA, modificato per essere usato come un radio telescopio con un'antenna unica.\nAtacama Large Millimeter/submillimeter Array (ALMA).\nALMA sar\u00e0 un interferometro astronomico con un design rivoluzionario, composto da 66 antenne ad alta precisione e operante a lunghezze d'onda tra 0,3 e 9,6\u00a0mm. La sua parte principale avr\u00e0 cinquanta antenne di 12 metri di diametro, che lavoreranno insieme come un unico telescopio - un interferometro. Un'altra rete compatta di altri quattro telescopi di 12 metri e di dodici telescopi di 7 metri completer\u00e0 l'insieme. Le antenne possono essere distribuite sull'altopiano\ndesertico a distanze che variano da 150 metri a 16\u00a0km: forniranno ad ALMA un potente zoom variabile - guardate questo video di un trasportatore di ALMA per vedere come le antenne vengono spostate. ALMA sar\u00e0 capace di sondare l'universo nelle\nlunghezze d'onda millimetriche e submillimetriche con una risoluzione e una sensibilit\u00e0 senza precedenti, con una visione fino a dieci volte pi\u00f9 nitida dell'Hubble Space Telescope. ALMA potr\u00e0 complementare le immagini ottenute con il VLT Interferometer.\nALMA \u00e8 una collaborazione tra il Giappone, Taiwan, l'Europa (ESO), l'America del Nord (Stati Uniti e Canada) e il Cile.\nGli scopi scientifici di ALMA includono lo studio delle origini e della formazione delle stelle, galassie e pianeti, con osservazioni del gas molecolare e della polvere, delle galassie distanti al confine dell'universo osservabile e della radiazione di fondo cosmico a micro-onde del Big Bang. Il primo bando per proposte scientifiche con ALMA \u00e8 stato pubblicato il 31 marzo 2011 e le prime osservazioni scientifiche sono iniziate il 3 ottobre 2011.\nLa scienza con i telescopi di ESO: campi di ricerca e scoperte pi\u00f9 importanti.\nLa ricerca di pianeti fuori del nostro sistema solare.\nLa ricerca di pianeti al di fuori del nostro sistema solare costituisce un elemento chiave di ci\u00f2 che \u00e8 forse una delle domande pi\u00f9 profonde - e ancora senza risposta -\ndell'umanit\u00e0: esiste la vita da qualche altra parte nel nostro universo? Gli osservatori di ESO sono dotati di un arsenale unico di strumenti per trovare e studiare i pianeti extrasolari. Nel 2004 usando il VLT, gli astronomi sono stati capaci di catturare per la prima volta il debole bagliore di un pianeta a 200 anni luce dalla Terra, scattando la prima fotografia di un pianeta extrasolare. Questo nuovo mondo \u00e8 gigante, circa cinque volte la massa di Giove.\nQuest'osservazione segna un primo passo importante per il raggiungimento di uno degli scopi principali dell'astrofisica moderna: determinare la struttura fisica e la composizione chimica di pianeti giganti ed, eventualmente, di pianeti di dimensione terrestre.\nMalgrado il fatto che i pianeti sembrino essere molto comuni nell'universo, sono oggetti estremamente piccoli e deboli sulla scala cosmica. Questo rende la loro scoperta molto difficile con la tecnologia odierna. Per questo motivo, la maggior parte dei pianeti extrasolari fino a questo punto sono stati scoperti con metodi indiretti.\nTra questi metodi indiretti, la tecnica di misura della velocit\u00e0 radiale \u00e8 quella che ha avuto pi\u00f9 successo. HARPS (High Accuracy Radial velocity Planet Searcher) ha permesso la\nscoperta di un importante numero di pianeti con masse inferiori a quella di Nettuno che orbitano attorno a stelle vicine. Alcuni di questi pianeti sono tramite i pi\u00f9 piccoli mai scoperti e si trovano nella zona\nabitabile della loro stella. In particolare esiste la possibilit\u00e0 che uno di questi pianeti sia coperto da oceani - un mondo di acqua. Questa scoperta segna un risultato rivoluzionario nella ricerca di pianeti che possano sostenere la vita. Il telescopio danese di 1.54 metri di La Silla, che usa una tecnica innovativa chiamata \"microlensing\", lavora come parte di una rete di telescopi distribuiti sul globo. Questa collaborazione ha scoperto un nuovo pianeta extrasolare simile alla Terra. La sua massa \u00e8 circa cinque volte la massa della Terra. Esso orbita attorno alla sua stella in circa 10 anni ed ha probabilmente una superficie rocciosa o ghiacciata.. A marzo 2017 una collaborazione con l'istituto Planck ha evidenziato tracce di atmosfera intorno ad un pianeta di dimensioni simili alla terra.\nLa determinazione dell'et\u00e0 dell'universo.\nGli astronomi hanno usato il VLT per fare una misurazione unica, che apre la porta ad un metodo indipendente per determinare l'et\u00e0 dell'universo. Hanno misurato per la prima volta la quantit\u00e0 dell'isotopo radioattivo Uranio-238 in una stella nata quando la Via Lattea, la galassia in cui viviamo, era ancora in formazione.\nCome la datazione con il carbonio in archeologia, ma su scala di tempo molto pi\u00f9 lunga, quest'orologio a uranio misura l'et\u00e0 della stella. \u00c8 risultato che la stella ha 12.5 miliardi di anni. Visto che la stella non pu\u00f2 essere pi\u00f9 vecchia dell'universo stesso, l'universo deve essere ancora pi\u00f9 vecchio di questa cifra. Ci\u00f2 \u00e8 in accordo con quello che sappiamo dalla cosmologia, che attribuisce all'universo un'et\u00e0 di 13.7 miliardi di anni. Questa stella e la nostra galassia devono essersi formate non\ntroppo dopo il Big Bang.\nUn altro risultato spinge la tecnologia astronomica ai suoi limiti estremi e getta una luce nuova sui primi tempi della Via Lattea. Gli astronomi hanno realizzato la prima misurazione del contenuto in Berillio in due stelle di un ammasso globulare. Con questa misurazione, essi hanno studiato le fasi iniziali tra la formazione delle prime stelle nella Via Lattea e la formazione dell'ammasso stellare. Essi hanno scoperto che la prima generazione di stelle nella galassia Via Lattea deve essersi\nformata poco dopo il periodo di oscurit\u00e0 lungo 200 milioni di anni che ha seguito il Big Bang.\nUn buco nero al centro della nostra galassia.\nChe cosa si trova al centro della Via Lattea? A lungo gli astronomi hanno sospettato che un buco nero si nascondesse nel cuore della nostra galassia, ma nessuno poteva esserne sicuro. Dopo 16 anni di osservazioni regolari del centro galattico con i telescopi di ESO all'osservatorio di La Silla, gli\nscienziati hanno finalmente ottenuto delle prove conclusive. Le stelle al centro della galassia sono talmente densamente concentrate che speciali tecniche di immagini, come l'ottica adattativa, sono necessarie per aumentare la risoluzione del VLT. Gli astronomi sono stati capaci di seguire stelle individuali nel loro moto attorno al centro galattico con una precisione mai raggiunta.\nLe traiettorie di queste stelle mostrano in modo conclusivo che esse devono orbitare sotto\nl'immensa influenza gravitazionale di un buco nero supermassicio, quasi tre milioni di volte pi\u00f9 massiccio del nostro Sole. Le osservazioni del VLT hanno anche rilevato flash di luce infrarossa che provengono da questa regione ad intervalli regolari. Mentre la causa esatta di questo fenomeno rimane sconosciuta, gli osservatori hanno suggerito che il buco nero potesse girare rapidamente su se stesso. Qualunque cosa stia accadendo, la vita di un buco nero non \u00e8 certamente del tutto tranquilla.\nGli astronomi usano il VLT anche per guardare nel centro di altre galassie dove trovano chiari segni di buchi neri supermassicci. Nella\ngalassia attiva NGC 1097, hanno potuto vedere con dettagli mai raggiunti prima una rete complessa di filamenti avvolti in una spirale verso il centro della galassia, la quale possibilmente fornisce per la prima volta una visione dettagliata del processo di canalizzazione di materia, dal corpo principale della galassia gi\u00f9 verso il suo nucleo.\nI lampi gamma.\nI lampi gamma (Gamma-Ray Bursts, GRBs, in inglese) sono lampi di radiazione altamente energetici nei raggi gamma. Essi durano da un secondo a qualche minuto - un batter d'occhio su scale di tempo cosmologiche. Si sa che essi accadono ad enormi distanze dalla Terra, verso i limiti dell'universo osservabile.\nIl VLT ha osservato il bagliore residuale del pi\u00f9 distante lampo gamma conosciuto. Con uno spostamento verso il rosso (redshift) di 8,2 la luce di questa sorgente astronomica molto distante da noi ha impiegato pi\u00f9 di 13'000 milioni di anni per raggiungerci. Essa \u00e8 quindi vista come era quando l'et\u00e0 dell'universo era meno di 600 milioni di anni (o meno di cinque percento della sua et\u00e0 attuale). In un secondo, questo lampo deve aver rilasciato pi\u00f9 di 300 volte l'energia che il nostre Sole ha rilasciato nella sua intera durata di vita (10'000 milioni di anni). GRBs sono quindi le esplosioni pi\u00f9 potenti dell'universo dal Big Bang.\nI ricercatori hanno cercato di scoprire la natura di queste esplosioni da molto tempo. Le osservazioni mostrano che i GRBs si dividono in due tipi - di breve durata (pi\u00f9 breve di qualche secondo) e di lunga durata - e si sospetta che due diversi tipi di eventi cosmici ne siano la causa. Nel 2003 gli astronomi hanno usato i telescopi dell'ESO per collegare i GRBs a lunga durata con le ultime esplosioni di stelle massicce, conosciute come \"hypernovae\".\nSeguendo per un mese il periodo successivo all'esplosione, hanno mostrato che la luce ha propriet\u00e0 simili a quella proveniente da una supernova (causata dall'esplosione di stelle massicce alla fine della loro vita). Questo fatto ha permesso agli astronomi di collegare i lampi gamma a lunga durata con le esplosioni ultime di stelle molto massicce, conosciute come \"hypernovae\". Nel 2005 i telescopi di ESO hanno misurato per la prima volta la luce visibile che segue un lampo\ndi breve durata. Seguendo questa luce per tre settimane gli astronomi hanno mostrato che i lampi a breve durata - al contrario di quelli lunghi - non possono essere causati da un'hypernova. Invece si pensa che essi siano causati dalla collisione violenta tra stelle di neutroni o buchi neri. Le osservazioni del bagliore residuale dei GRBs sono stati anche coordinati con osservazioni con il VLT e l'Atacama Pathfinder Experiment (APEX) per identificare un possibile corrispondente e\nil suo decadimento nelle lunghezze d'onda submillimetriche.\nL'archivio dei dati scientifici e l'universo digitale.\nIl gruppo che gestisce l'archivio scientifico riceve e ridistribuisce dati di ESO e di Hubble Space Telescope e fornisce un supporto di prima linea agli utilizzatori dell'archivio. Grazie all'archivio dell'ESO circa 12 Terabytes (TB) di dati pubblici sono distribuiti ogni anno a seguito di circa 10'000 richieste tramite internet. In aggiunta, ogni anno pi\u00f9 di 2000 CD e DVD di dati prioritari sono mandati ai rispettivi Principal Investigators per le osservazioni fatte in modalit\u00e0 di servizio, cio\u00e8 fatte da astronomi di ESO in Cile per conto dei Principal Investigators. La dimensione dell'archivio \u00e8 di circa 65 TB, con un tasso annuale di crescita di 15 TB. Questo ritmo di crescita aumenter\u00e0 di molto (di un fattore 10) perch\u00e9 il Visible and Infrared Survey Telescope for Astronomy (VISTA) con i suoi sensori infrarossi produce da solo 150 TB di dati all'anno.\nI server dei database dell'ESO sono coordinati tra Germania e Cile e la loro tecnologia e complessit\u00e0 \u00e8 paragonabile a quella di imprese commerciali importanti come la comunit\u00e0 internazionale bancaria.\nProgressi cruciali nella tecnologia dei telescopi, dei sensori e dei computer, permettono di produrre massicce quantit\u00e0 di immagini, spettri e cataloghi.\nQuesti dataset coprono il cielo a tutte le lunghezze d'onda, dai raggi gamma e X, all'ottico e all'infrarosso fino alle onde radio. Gli astronomi sviluppano nuovi metodi per fare un nuovo tipo di scienza, rendendo facilmente disponibile quest'enorme quantit\u00e0 di dati di quest'universo digitale. Queste tecniche utilizzano il paradigma GRID di elaborazione distribuita (distributed computing) con un accesso trasparente e facile ai dati attraverso \"osservatori virtuali\". Come un osservatorio fisico possiede telescopi, ognuno dotato di strumenti astronomici unici, cos\u00ec un osservatorio virtuale consiste in centri di dati, ognuno dotato collezioni uniche di dati astronomici, sistemi di programmi e capacit\u00e0 di calcolo. Questa iniziativa globale basata sull'idea di una comunit\u00e0 \u00e8 sviluppata in tutto il mondo sotto l'egida dell'International Virtual Observatory Alliance (IVOA) e in Europa nell'ambito del progetto EURO-VO.\nGli osservatori virtuali hanno gi\u00e0 dimostrato la loro efficacia, per esempio scoprendo nei campi esistenti dei Great Observatories Origins Deep Survey (GOODS) 31 nuovi candidati quasar oscurati e poco luminosi, quadruplicando cos\u00ec il numero trovato in precedenza. Questa scoperta significa che le surveys di buchi neri supermassicci hanno sottovalutato il loro numero di almeno un fattore due e forse fino a un fattore cinque.\nPrime 10 scoperte astronomiche a ESO.\n1. Stelle che orbitano attorno al buco nero della Via Lattea\nMolti telescopi fiori all'occhiello di ESO sono stati utilizzati in uno studio lungo 16 anni per ottenere la visione pi\u00f9 dettagliata possibile dei dintorni del mostro che si nasconde nel cuore della nostra galassia - un buco nero supermassiccio.\n2. L'universo in accelerazione\nDue gruppi di ricerca indipendenti hanno mostrato che l'espansione dell'universo sta accelerando - basandosi su osservazioni di stelle in esplosione mediante i telescopi astronomici di La Silla.\nPer questa scoperta i due gruppi sono stati ricompensati nel 2011 con il Premio Nobel per la Fisica.\n3. La prima immagine di un pianeta extrasolare\nIl VLT ha ottenuto la prima immagine di un pianeta al di fuori del nostro sistema solare. Il pianeta, cinque volte pi\u00f9 massiccio di Giove, orbita attorno ad una stella mancata - una nana bruna - a una distanza di 55 volte la distanza media Terra-Sole.\n4. Il collegamento tra i lampi gamma e le supernovae\nI telescopi di ESO hanno portato la prova definitiva che i lampi gamma di lunga durata sono legati all'esplosione ultima di stelle massicce, risolvendo un enigma di vecchia data. I lampi gamma di corta durata sembrano essere prodotti invece dalla collisione di stelle di neutroni.\n5. La temperatura cosmica misurata in modo indipendente\nIl VLT ha scoperto molecole di monossido di carbonio in una galassia che si trova a 11 miliardi di anni luce da noi, un'impresa rimasta irraggiungibile per 25 anni.\nEssa ha permesso agli astronomi di ottenere la pi\u00f9 precisa misura della temperatura cosmica in quest'epoca remota.\n6. Le stelle pi\u00f9 vecchie conosciute nella Via Lattea\nUsando il VLT di ESO gli astronomi hanno misurato l'et\u00e0 delle pi\u00f9 vecchie stelle conosciute nella nostra galassia, la Via Lattea. Avendo 13,2 miliardi di anni, la stella pi\u00f9 vecchia \u00e8 nata nelle prime fasi di formazione stellare nell'universo.\n7. Bagliori dal buco nero supermassiccio al centro della Via Lattea \nIl VLT e APEX si sono associati per studiare i violenti bagliori dal buco nero supermassiccio al centro della Via Lattea, svelando del materiale che viene allungato mentre sta orbitando nell'intenso campo\ngravitazionale del buco nero centrale.\n8. Misura diretta dello spettro di pianeti extrasolari e delle loro atmosfere.\nL'atmosfera attorno a un pianeta extrasolare di tipo super-Terra \u00e8 stata analizzata per la prima volta con il VLT. Il pianeta, conosciuto come GJ 1214b, fu studiato mentre passava davanti alla sua stella e una parte della\nluce stellare attraversava l'atmosfera del pianeta.\n9. Il sistema planetario pi\u00f9 ricco\nGli astronomi hanno usato lo spettrografo HARPS di ESO per scoprire un sistema planetario che contiene almeno cinque pianeti che orbitano attorno alla stella HD 10180, simile al nostro Sole. Ci sono anche\nindicazioni che forse due altri pianeti sono presenti, uno dei quali avrebbe la pi\u00f9 piccola massa mai scoperta.\n10. Il moto delle stelle nella Via Lattea\nDopo pi\u00f9 di 1000 notti di osservazioni a La Silla, distribuite su 15 anni, gli astronomi hanno determinato il moto di pi\u00f9 di 14'000 stelle simili al Sole che si trovano nei suoi dintorni. Hanno cos\u00ec mostrato che la nostra galassia ha avuto una vita molto pi\u00f9 turbolenta e caotica di quello che si pensava prima.\nAttivit\u00e0 di sensibilizzazione.\nAttivit\u00e0 di sensibilizzazione e di divulgazione sono effettuate dall'ESO education and Public Outreach Department (ePOD).\nUn largo spettro di programmi e attivit\u00e0 vengono messe a disposizione per soddisfare le richieste specifiche dei vari media: televisione, cartaceo e media online,\nad esempio con comunicati di stampa e materiale di ritrasmissione per i media. L'ePOD adotta un approccio multimediale per la sensibilizzazione del pubblico, per esempio con l'ESOcast, l'Hubblecast, le pagine su Facebook, ecc. L'ePOD redige materiale stampa di alta qualit\u00e0 come opuscoli, libri, rapporti annuali, notiziari (The Messenger, ST-ECF Newsletter, CAPjournal), poster, ecc.\nNel passato alcuni eventi sensazionali sono stati creati dal dipartimento ePOD, come l'anno internazionale dell'astronomia 2009 IYA2009 (con l'IAU e l'UNESCO), la prima osservazione del VLT (VLT First Light) \"live\", Astronomy On-line, e la copertura dell'impatto di S-L 9 con il pianeta Giove.\nIl dipartimento ha anche creato famose campagne didattiche come il transito di Venere, \"Science on Stage\" e \"Science in School\".\nInoltre l'ePOD organizza anche delle mostre. L'ePOD ha raccolto tutte le sue risorse per la comunicazione in astronomia in un unico luogo per offrire ai divulgatori scientifici uno spettro di strumenti utili e d'informazione. Una vasta collezione di bellissime foto pu\u00f2 essere consultata nell'ESO\nPublic Image Gallery. Infine una serie di prodotti sono scaricabili gratuitamente dal sito web o possono essere ordinati in una \"forma fisica\". L'ufficio stampa dell'IAU \u00e8 anche ospite del dipartimento..\nCosmic Gems, similarmente al programma Heritage con Hubble \u00e8 un programma a fine divulgativo di immagini ad alto impatto visivo che attinge ai contenuti di archivio ESO o ottenute sfruttando i \"tempi morti\" che si creano quando le condizioni atmosferiche non consentono osservazioni scientifiche di qualit\u00e0.\nIl centro divulgativo multimediale \"Supernova\".\nAd aprile 2018 \u00e8 stato inaugurato il \"Supernova Planetarium &amp; Visitor Centre\". Il centro, situato presso la sede ESO a Garching, in Germania, offre ai visitatori un'esperienza immersiva di astronomia insieme a risultati scientifici, progetti e scoperte tecnologiche specifiche dell'ESO. L'ESO \"Supernova\" (cos\u00ec chiamato in quanto l'architettura rappresenta un sistema binario stretto in cui una stella trasferisce massa alla propria compagna), ospita anche un'esposizione astronomica interattiva in cui i visitatori possono esplorare ed esaminare manufatti astronomici e condurre esperimenti per farsi un'idea di cosa significhi essere un astronomo, lavorare nella scienza e scoprire i misteri dell'universo. La prima mostra permanente \u00e8 The Living Universe, che copre l'ampio tema della vita nell'universo.\nComunicati stampa e altri prodotti.\nI comunicati stampa di ESO descrivono importanti scoperte scientifiche, sviluppi tecnici e obiettivi raggiunti dall'organizzazione, insieme ai risultati ottenuti da scienziati che usano i telescopi di ESO. Tutti i comunicati sono disponibili online dal 1985. Esistono anche versioni per bambini e comunicati tradotti nelle varie lingue dei paesi membri di ESO.\nSul suo sito internet l'ESO pubblica anche annunci e foto della settimana. Gli annunci sono pi\u00f9 corti dei comunicati (tipicamente sotto le 200 parole) e mettono in rilievo storie ed eventi interessanti\nper la comunit\u00e0. Ogni settimana ESO evidenzia una foto astronomica ricollegabile alle attivit\u00e0 di ESO. Tutte le foto passate sono disponibili sul sito web.\nESOcast \u00e8 una serie di video podcast dedicata alle ultime notizie e ricerche di ESO\u00a0\u2013 Astronomia fatta dal pianeta Terra. In questi video l'ultimo confine dell'universo \u00e8 esplorato insieme al dottore J, anche conosciuto come Dr Joe Liske, un astronomo tedesco di ESO. I suoi interessi scientifici si concentrano sulla cosmologia, in particolare l'evoluzione delle galassie e dei quasar.\nGalleria d'immagini.\nQueste immagini sono tra le prime 10 dell'ESO Top 100 Images."}
{"id": "19185", "revid": "599013", "url": "https://it.wikipedia.org/wiki?curid=19185", "title": "Eso", "text": ""}
{"id": "19187", "revid": "31886", "url": "https://it.wikipedia.org/wiki?curid=19187", "title": "Pilota automatico", "text": "Un pilota automatico (spesso abbreviato in autopilota) \u00e8 un dispositivo meccanico/elettronico che pu\u00f2 guidare un veicolo senza assistenza da parte di un essere umano. La maggior parte delle persone associa l'autopilota specificatamente agli aeroplani, ma gli autopiloti per barche e navi sono chiamati allo stesso modo e hanno lo stesso scopo. Funzionano anche in modo simile.\nAviazione.\nGli autopiloti per aeroplani hanno grandemente semplificato il volo. Anche gli aeroplani pi\u00f9 stabili richiedono l'attenzione continua del pilota per poter volare. Nei primi tempi dei trasporti aerei, l'attenzione all'equipaggio era molta e la fatica elevata.\nIl primo autopilota fu sviluppato dalla Sperry corporation. Collegava un orizzonte artificiale giroscopico e una bussola magnetica a degli attuatori idraulici. Permetteva all'aereo di volare diritto e a quota costante senza intervento del pilota, coprendo anche l'80% del tempo necessario per un volo tipico.\nUn autopilota con queste funzioni \u00e8 ancora il pi\u00f9 comune, economico e fidato. Ha anche il minor numero di errori possibili, perch\u00e9 \u00e8 il pi\u00f9 semplice da controllare.\nGli aerei moderni in genere dividono un volo in fasi: rullaggio, decollo, salita, crociera, discesa, avvicinamento, atterraggio e rullaggio. Esistono autopiloti che automatizzano tutte queste fasi tranne il taxi, e alcuni incorporano anche un sistema automatico per evitare le collisioni (TCAS).\nGli autopiloti moderni sono in realt\u00e0 un programma (software) che gira su un computer che controlla l'aereo. Il software legge la posizione e l'orientamento corrente dell'aeroplano, e controlla un sistema \"fly-by-wire\" che lo guida. In un tale sistema, oltre ai controlli classici di volo, molti autopiloti controlleranno anche la spinta per ottimizzare la velocit\u00e0 (automanetta), e sposteranno il carburante da un serbatoio all'altro per bilanciare l'aeroplano e mantenerlo in assetto ottimale.\nAnche se gli autopiloti affrontano le situazioni impreviste o pericolose in modo poco flessibile, in genere riescono a far volare un aeroplano con un consumo di carburante inferiore a quello di quasi tutti i piloti.\nL'autopilota legge la posizione e l'assetto dell'aeroplano da un sistema di navigazione inerziale. Un tale sistema per\u00f2 accumula errori nel tempo. Gli errori sono corretti usando un sistema di navigazione satellitare e degli altimetri. Le discrepanze tra i due sistemi sono risolte mediante un processamento digitale dei segnali, spesso un filtro di Kalman a sei dimensioni (angoli di rollio, beccheggio e imbardata, altitudine, latitudine e longitudine).\nL'hardware di un tipico autopilota \u00e8 un set di cinque microprocessori 80386, ognuno sul proprio circuito stampato. L'80386 \u00e8 il processore pi\u00f9 economico e pi\u00f9 diffuso, e nuove versioni sono in fase di sviluppo per essere resistenti alle radiazioni, e quindi adatte per l'uso aerospaziale. Questo processore piuttosto vecchio \u00e8 preferito intenzionalmente a versioni pi\u00f9 nuove, perch\u00e9 \u00e8 economico e molto ben conosciuto, testato e caratterizzato.\nSicurezza degli autopiloti.\nIl corretto funzionamento degli autopiloti \u00e8 fondamentale per la sicurezza dell'aereo. Essi sono quindi progettati per far fronte a guasti, errori di programmazione ed ogni altra eventualit\u00e0 senza far cadere l'aereo. Gli aerei di linea sono in genere equipaggiati con almeno una ridondanza di due autopilota, nel caso infatti in cui l'autopilota utilizzato abbia un'avaria, il computer interviene inserendo il secondo automatismo e segnalando l'anomalia all'equipaggio; questo tipo di ridondanza viene chiamata \"fail-operational\".\nVirtualizzazione.\nLo speciale sistema operativo che gira sul processore fornisce una virtual machine di s\u00e9 stesso. Su tale virtual machine gira il software di controllo vero e proprio. Quindi, il software non si interfaccia mai direttamente con l'elettronica di controllo dell'aereo, ma agisce invece su una simulazione software di quest'ultima. In questo modo gli eventuali errori del software, che tendono in genere a produrre errori grossolani e sbagliati in modo evidente, possono essere rilevati e scartati. Durante l'operazione in volo, il processo viene fermato, e fatto ripartire da una copia corretta. Durante i test a terra, questi errori vengono registrati dal software di virtualizzazione, e gli ingegneri possono esaminarli per correggere il software.\nRilevamento avarie nel sistema.\nIn genere, uno dei processi su ognuno dei computer \u00e8 un processo a bassa priorit\u00e0 che controlla continuamente il corretto funzionamento del computer stesso, ad esempio ripetendo due volte la stessa operazione matematica e controllando che i risultati siano uguali. Guasti all'hardware del computer possono cos\u00ec essere rilevati prima che possano fare danni pi\u00f9 gravi.\nIn genere, ognuno dei processi dell'autopilota gira in pi\u00f9 copie identiche, distribuite su computer differenti. Il sistema confronta i risultati dei diversi processi e, in caso di differenze, decide a maggioranza. Valori estremi, che sono quasi sempre sbagliati, sono scartati prima che vengano usati per controllare l'aereo.\nAlcuni autopiloti usano anche una diversit\u00e0 di progetto. In questo approccio, i processi software girano non solo su computer differenti, e in copie multiple, ma saranno anche progettati da gruppi differenti di ingegneri. \u00c8 molto improbabile che gruppi diversi facciano gli stessi errori. Con il rapido sviluppo dell'informatica, i software stanno divenendo sempre pi\u00f9 complessi e costosi, e quest'ultimo approccio \u00e8 meno comune perch\u00e9 poche case costruttrici possono permetterselo.\nMarina.\nVelieri.\nSu un veliero il Pilota Automatico si occupa di dirigere la barca lungo una rotta prestabilita trovando il rapporto ottimale tra la direzione del vento e quella della barca. I Piloti Automatici elettronici possono utilizzare le informazioni provenienti da dispositivi esterni, come una bussola o un navigatore GPS, al fine di dirigere l'imbarcazione verso un punto prestabilito, di una rotta o della direzione del vento.\nGiropilota e autopilota.\nIl pilota automatico \u00e8 per caratteristiche molto simile al giropilota, ma differentemente al giropilota, che agisce per correggere le variazioni di prora, l'autopilota oltre ad intervenire per correggere variazioni di prora agisce anche per correggere variazioni di rotta in quanto ricevendo i segnali dagli strumenti di navigazione, quando questi determinano il punto nave se la nave risulta fuori rotta, agisce correggendo la rotta in funzione della nuova posizione ."}
{"id": "19188", "revid": "2", "url": "https://it.wikipedia.org/wiki?curid=19188", "title": "Autopilota", "text": ""}
{"id": "19191", "revid": "1910023", "url": "https://it.wikipedia.org/wiki?curid=19191", "title": "Camparada", "text": "Camparada (\"Campar\u00e8da\" in dialetto brianzolo) \u00e8 un comune italiano di abitanti della provincia di Monza e della Brianza in Lombardia.\nSociet\u00e0.\nEtnie e minoranze straniere.\nSecondo i dati ISTAT, al 31 dicembre 2010 la popolazione straniera residente era di 80 persone, pari al 3,79% di tutti i residenti. Le nazionalit\u00e0 maggiormente rappresentate in base alla loro percentuale sul totale della popolazione residente erano:"}
{"id": "19192", "revid": "287204", "url": "https://it.wikipedia.org/wiki?curid=19192", "title": "Canegrate", "text": "Canegrate (, \"Canegr\u00e0a\" in dialetto legnanese) \u00e8 un comune italiano di abitanti della citt\u00e0 metropolitana di Milano in Lombardia, distante circa 25 chilometri dal capoluogo.\nGeografia fisica.\nTerritorio.\nCanegrate \u00e8 situata nel Legnanese, lungo il corso del fiume Olona, a sud delle Prealpi Varesine. Il suolo \u00e8 principalmente composto da ciottoli, ghiaia, sabbia e argilla. Un tempo era coperto da un sottile strato di humus poco adatto alla crescita di boschi e successivamente alla coltivazione agricola, cos\u00ec da essere in gran parte groana. A causa della presenza di strati argillosi sedimentati in corrispondenza di antichi alvei dell'Olona, il terreno fatica ad assorbire l'acqua piovana.\nIl territorio ha una superficie di \u00a0km\u00b2 ed \u00e8 distribuito su un suolo che ha un'altitudine compresa tra i 182\u00a0m ed i 196 m s.l.m.. Secondo la classificazione sismica la citt\u00e0 \u00e8 in \"zona 4\" (sismicit\u00e0 irrilevante), come stabilito dall'ordinanza PCM n. 3274 del 20 marzo 2003.\nClima.\nSecondo la classificazione climatica il centro abitato \u00e8 situato in \"zona E\", 2617 GR/G.\nSituata nell'alta pianura padana, Canegrate ha un clima di tipo continentale con inverni freddi con molte giornate di gelo con possibilit\u00e0 di nebbia. Le estati sono calde, umide e moderatamente piovose. Le temperature, in tale periodo, possono superare i 30\u00a0\u00b0C e l'umidit\u00e0 superare il 90%, causando quel fenomeno di caldo umido comunemente chiamato \"afa\". Le perturbazioni di stampo atlantico-mediterraneo o da quelle di origine artico-russa sono le principali cause delle precipitazioni atmosferiche. Canegrate, come del resto gran parte della Pianura Padana, soffre di scarsa ventilazione. L'umidit\u00e0 \u00e8 invece sempre molto elevata per tutto l'anno. Ultimamente, le piogge stanno diventando via via meno frequenti, cos\u00ec come il fenomeno della nebbia.\nDal 1\u00ba gennaio 2009 presso la sede della Protezione Civile locale, sita a 197 m s.l.m., \u00e8 operativa una piccola stazione meteorologica.\nI dati provenienti dalla stazione meteorologica di Milano Malpensa indicano, in base alla media trentennale di riferimento (1961-1990) per l'Organizzazione Mondiale della Meteorologia, che la temperatura media del mese pi\u00f9 freddo, gennaio, si attesta attorno a -4\u00a0\u00b0C; quella del mese pi\u00f9 caldo, luglio, \u00e8 appena sopra i +28\u00a0\u00b0C. Le precipitazioni medie annue sono superiori ai 1000\u00a0mm e presentano un picco primaverile ed autunnale, con un minimo relativo invernale.\nIdrografia.\nCanegrate \u00e8 lambita dal fiume Olona, il cui corso segna il confine con il comune di San Vittore Olona. \u00c8 stato uno dei fiumi pi\u00f9 inquinati d'Italia, anche se la qualit\u00e0 delle acque sta gradualmente migliorando. A Canegrate \u00e8 presente uno degli svariati depuratori dell'Olona. Oggi, grazie alla costruzione di canali scolmatori, le esondazioni sono diventate eventi rari.\nOrigini del nome.\nNonostante una diffusa etimologia popolare, ripresa dallo stemma del Comune (un cane dietro una grata), il nome della localit\u00e0 non ha nulla a che vedere con i \"cani\" o con le \"grate\". Il suffisso \"-ate\" \u00e8 tipico di numerosi toponimi, soprattutto lombardi, e ci\u00f2 che resta privando il nome di tale suffisso, \u00e8 \"C\u00e0 negrate\", cio\u00e8 \"Case annerite\".\nUn'altra ipotesi relativa al nome della cittadina lo fa risalire al sostantivo latino \"Cannetulatae\", derivante a sua volta dal vocabolo latino \"Cannetum\" (canneto), che sta a simboleggiare la caratteristica ambientale che era presente alcuni secoli or sono. Altri studiosi invece pensano che derivi dalla pi\u00f9 antica radice celtica \"Cannicus\": alcuni reperti archeologici testimonierebbero la presenza celtica nell'area in questione.\nUna terza ipotesi afferma che il nome del paese derivi dal nome di persona gallico \"Cannicus\", risalente al XIII secolo.\nStoria.\nLa cultura di Canegrate.\nNel 1926, presso il rione Santa Colomba, vennero alla luce alcuni reperti archeologici, a questi primi ritrovamenti non fu data molta importanza all'epoca, fino agli anni cinquanta, quando tra il marzo 1953 e l'autunno 1956 furono fatti lavori di scavo per il recupero di altri oggetti: fu scoperta una necropoli di circa 200 tombe, di cui alcune a fossa semplice ed altre a fossa rivestita di pietra e ciottoli, oltre a numerosi oggetti in bronzo. Il sito risultava essere uno dei pi\u00f9 grandi dell'Italia settentrionale, venne fatto risalire al 1200 a.C. e classificata tra la media e la recente Et\u00e0 del bronzo.\nInoltre vennero rinvenute ceramiche simili ad altre in uso all'epoca a nord oltre le Alpi, probabilmente era una popolazione di guerrieri proveniente dall'Europa centrale, scesa in Pianura Padana attraverso i valichi alpini svizzeri ed il Cantone Ticino e si pensa ad una continuit\u00e0 linguistica del canegratese anche durante l'Et\u00e0 del ferro.\nOrigini medievali del borgo.\nA partire dal IV secolo d.C. si verific\u00f2 in tutta la regione un progressivo calo demografico e il conseguente spopolamento delle campagne fece ingenti danni alla produzione agricola, fattore che contribu\u00ec alla caduta dell'Impero romano d'Occidente (476 d.C.). Dopo l'invasione dei Goti nel 533, la zona di Canegrate venne conquistata dai Longobardi nel 568 e Milano fu occupata nel settembre del 569.\nDal 774 all'888 il territorio di Canegrate fece parte dell'impero carolingio; durante questi anni possiamo immaginare il paese come un piccolo villaggio costituito da case in argilla attorno alle quali si estendevano coltivazioni di cereali, ortaggi e viti. Successivamente Canegrate venne compresa prima nel contado di Burgaria e poi nel contado del Seprio, due delle \"contee\" in cui venne diviso il territorio di Milano nel Basso Medioevo.\nLa cittadina venne rasa al suolo da Ottone Visconti nel 1287 nell'ambito della guerra contro i Torriani che di fatto possedevano propriet\u00e0 terriere a Canegrate. Nel 1261 i canonici agostiniani della chiesa di San Giorgio presso Legnano stipularono la permuta dei loro beni in questa zona, tra cui una cascina denominata Meraviglia, cognome ricorrente nei secoli successivi. Nel 1261 i Torriani vennero in possesso di succinti beni nel territorio ma ne rimasero proprietari solo sino al 1277.\nNegli \"Statuti delle acque e delle strade del contado di Milano fatti nel 1346\" risulta che Canegrate, definita come \"el locho da Canegr\u00e0\", faceva parte della pieve di Parabiago. Al paese competeva la manutenzione della \"strata da R\u00f2\".\nLa moderna Canegrate.\nAlla fine del XVIII secolo l'attivit\u00e0 principale di Canegrate era l'agricoltura ed in particolare la viticoltura: i vigneti ricoprivano infatti circa il 75% del territorio. Nei decenni successivi cominci\u00f2 a comparire la bachicoltura, che piano piano prese il posto della coltivazione della vite. Nel XIX secolo per\u00f2 il baco da seta sub\u00ec nel territorio una grave epidemia, che assieme all'aumento dei canoni di affitto terrieri e dei dazi sui prodotti di prima necessit\u00e0, inflissero un duro colpo alle attivit\u00e0 rurale del paese.\nNel 1809, con il decreto \"4 novembre 1809 a\" emanato da Napoleone Bonaparte, il comune limitrofo di San Giorgio su Legnano venne soppresso ed inglobato nel comune di Canegrate.\nNel 1832, Giovanni Battista Rampoldi, nella sua \"Corografia dell'Italia\" descrive cos\u00ec il paese di Canegrate:\n Nel 1901 Canegrate balz\u00f2 agli onori della cronaca per i tumulti che investirono il territorio lombardo, in particolare quello della provincia di Milano. Alcuni coloni alle dipendenze del duca Giuseppe Visconti di Modrone si ribellarono alle sue pretese economiche e occuparono il palazzo del duca, provocando svariati danni.\nSolo nel secondo dopoguerra Canegrate conosce una ripresa economica: lentamente abbandonata l'attivit\u00e0 agricola e stanziatasi ormai una cultura pi\u00f9 industriale, sorsero industrie meccaniche e calzaturiere, che portarono nuovi posti di lavoro ed un conseguente aumento della popolazione.\nNel 1962 una parte di territorio del paese venne inglobata nel comune di San Giorgio su Legnano mentre un'altra parte di territorio del comune di San Giorgio su Legnano venne inglobata nel comune di Canegrate.\nSimboli.\nLo stemma e il gonfalone sono stati concessi con decreto del Presidente della Repubblica dell'8 ottobre 1959.\nStemma.\nIl sito \"Comuni italiani\" lo descrive cos\u00ec:\nLo stemma del comune \u00e8 un tipico \"stemma parlante\", cio\u00e8 all'interno del simbolo vi sono immagini che collegano senza alcun dubbio al possessore di esso. \u00c8 possibile che per la realizzazione della grata nell'immagini si siano ispirati ad un altro stemma, quello della famiglia lombarda dei Canegra, originari probabilmente di Canegrate, presente a paina 122 dello Stemmario Trivulziano.\nGonfalone.\nIl Comune ha un proprio gonfalone, con fondo bianco e blu, decorato con motivi argentati di rami e bacche, al centro del quale \u00e8 posto lo stemma.\nMonumenti e luoghi d'interesse.\nArchitetture religiose.\nChiesa parrocchiale Santa Maria Assunta.\nEdificio di inizio XX secolo, fu costruito su progetto dell'ing. Arturo Maggi, a partire dal 1936 e consacrato il 15 agosto 1938. La chiesa \u00e8 di mole imponente (60 m per 26 m) ed \u00e8 realizzata con mattoni a vista; internamente \u00e8 costituita da una navata centrale con soffitto a volta e due navate laterali, sulle quali si aprono quattro cappelle, di cui una adibita a battistero.\nChiesa di Santa Colomba.\nPosta in contrada S. Colomba (prossima al confine di Legnano e San Giorgio), \u00e8 dedicata a Santa Maria del Carmine. Il Tempio viene citato una prima volta nel XIII secolo da Goffredo da Bussero nel \"Liber notitie Sanctorum mediolanensis\": \"...de Sancta Columba est ecclesia in loco Canegrate...\"; all'epoca era sede della confraternita del Santissimo Sacramento. Notizie pi\u00f9 precise giungono dal cardinale Carlo Borromeo, che la vide durante la visita pastorale del 17 ottobre 1566, descrivendola ad unica navata rettangolare, abside semicircolare con copertura in cotto a \"guscio di tartaruga\", pareti affrescate, pavimentazione in mattoni e campanile con campana, indicandola come dedicata alla \"Circoncisione di Nostro Signore Ges\u00f9 Cristo\", con festivit\u00e0 il 1\u00ba gennaio.\nChiesa antica di Santa Maria Assunta.\nSituata in piazza Matteotti, la piazza centrale del paese, ha una datazione incerta. Probabilmente un'antica chiesa esisteva da prima del 1200, ma intorno al 1570 ne venne costruita un'altra sull'antico cimitero, dato che da un documento redatto a Busto Arsizio in quegli anni, un certo Meraviglia di Canegrate donava alcuni beni alla Chiesa. Sul lato est dell'edificio \u00e8 riportata la data 1588, probabile ristrutturazione o ampliamento, mentre un'altra scritta situata sull'ala ovest riporta l'anno 1755, forse quando fu allestito l'intonaco esterno.\nArchitetture civili.\nPalazzo Visconti-Castelli.\nIl complesso di Palazzo Visconti-Castelli \u00e8 costituito da due corpi di fabbrica congiunti, di cui il pi\u00f9 antico \u00e8 quello rivolto verso nord: Villa Gallarati-Meraviglia \u00e8 risalente alla fine del XVIII secolo, in origine dimora dei nobili Meraviglia, \u00e8 passata poi in mano ai Gallarati; successivamente venne ceduta alla famiglia Castelli, la quale era gi\u00e0 dal 1699 proprietaria di oltre met\u00e0 del territorio canegratese, che edific\u00f2 la parte pi\u00f9 recente. L'intero complesso rimase di propriet\u00e0 Castelli fino al 1853, quando fu venduta ai Visconti di Modrone, che a loro volta lo vendettero all'industriale Piantanida nel 1920: da quel momento sub\u00ec varie trasformazioni e usi, fino al frazionamento dell'immobile in vari appartamenti. Con la stesura dell'ultimo piano urbanistico, il comune di Canegrate ha posto sugli edifici il vincolo storico ed il diritto di prelazione in suo favore, con l'intento di acquistarlo e restaurarlo.\nAree naturali.\nI boschi ed i prati nei pressi della contrada Baggina e del quartiere Valverde, detti \"boschi della Ca' Litta\", fanno parte del Parco del Roccolo. Istituito nel 1991 tra i comuni di Parabiago, Busto Garolfo, Casorezzo, Arluno, Canegrate e Nerviano (dal 1997), riconosciuto tale nel 1994 dalla Lombardia, si estende per circa 15.000.000 di m2, ed \u00e8 atto alla difesa di fauna, flora e attivit\u00e0 agricole locali. Viene caratterizzato dalla presenza di specie arboree autoctone (quercia, ciliegio, pino silvestre) ed altre specie introdotte dall'uomo (robinia, castagno, quercia rossa, prunus serotina); \u00e8 in progetto una sua estensione fino all'Oasi WWF del bosco di Vanzago.\nDal marzo 2008 il comune \u00e8 interessato nella zona delle Cascinette dal PLIS dei Mulini, che dal Parco Castello di Legnano, scenderebbe lungo le rive del fiume Olona, attraversando anche i comuni di San Vittore Olona e Parabiago, fino al di Nerviano.\nSociet\u00e0.\nEtnie e minoranze straniere.\nAl 1\u00ba gennaio 2018 gli stranieri residenti nel comune di Canegrate sono in totale 926, il % di tutta la popolazione. Tra le nazionalit\u00e0 pi\u00f9 rappresentate troviamo:\nIstituzioni, enti e associazioni.\nCanegrate nel passato aveva un ospedale, come descritto nella letteratura medica. Tuttavia, l'ospedale pi\u00f9 vicino \u00e8 quello di Legnano.\nQualit\u00e0 della vita.\nNella classifica dei \"Comuni Ricicloni\" 2010 di Legambiente Canegrate figura al 111\u00ba posto tra i comuni sopra i 10\u00a0000 abitanti\nnel nord Italia con un indice di raccolta differenziata del 62,5%; Nel 2011 la posizione in classifica non cambia ma l'indice di raccolta differenziata sale al 63%\nIl 13 maggio 2013 venne istituito il registro delle unioni civili, diventando il 139\u00ba comune ad averne uno.\nCultura.\nIstruzione.\nIl paese dispone di 1 scuola materna statale, 1 scuola elementare statale ed 1 scuola media statale.\nPer l'istruzione di tipo superiore \u00e8 stata presente una sede distaccata del Liceo Scientifico e Linguistico \"Claudio Cavalleri\" di Parabiago chiusa per\u00f2 nel 2016.\nNon vi sono sedi universitarie.\nMedia.\nStampa.\nA livello di stampa, la citt\u00e0 \u00e8 coperta dal settimanale L'Altomilanese, che le dedica una facciata, mentre altri quotidiani presenti nella vicina Legnano, come Il Giorno o il Settegiorni, offrono spesso notizie riguardanti Canegrate.\nTelevisione.\nA Canegrate sono inoltre presenti dei ripetitori di Tele NBC, rete televisiva gestita dal parroco di Sant'Ilario Milanese, frazione di Nerviano, Giancarlo Guerreschi.\nCucina.\nImportante per la cucina locale \u00e8 la torta di Canegrate, una torta a base di pane, uvetta, pinoli e cacao.\nGeografia antropica.\nUrbanistica.\nIl Comune di Canegrate non comprende frazioni.\nSuddivisioni storiche.\nIl comune di Canegrate era diviso in contrade o quartieri:\nInfrastrutture e trasporti.\nFerrovie.\nCanegrate \u00e8 dotata di una stazione lungo la ferrovia Domodossola-Milano, in cui si fermano prevalentemente i treni della linea S5 del servizio ferroviario suburbano di Milano.\nMobilit\u00e0 urbana.\nCanegrate non ha un servizio di trasporto locale. Tuttavia \u00e8 collegata con i paesi limitrofi con quattro linee di trasporto pubblico, gestite da MOVIBUS: z605, z611, z619 e z643\nAmministrazione.\nLa citt\u00e0 di Canegrate non \u00e8 gemellata con nessun'altra citt\u00e0 del mondo.\nNella tabella sono elencati gli ultimi amministratori di Canegrate.\nSport.\nHa sede nel comune la societ\u00e0 di calcio Calcio Canegrate &amp; O.S.L, che ha disputato campionati dilettantistici regionali.\nFondata nel 1976, la societ\u00e0 di Basket Canegrate femminile partecipa al Campionato Nazionale di Serie A3 2019-2020\nIl comune nel 2007 ha ospitato il X campionato mondiale di minigolf, per le categorie donne, uomini, nazionali femminili e nazionali maschili."}
{"id": "19193", "revid": "125979710", "url": "https://it.wikipedia.org/wiki?curid=19193", "title": "Caponago", "text": "Caponago (\"Capunac\" in dialetto brianzolo) \u00e8 un comune italiano di abitanti della provincia di Monza e Brianza in Lombardia. Dista 17\u00a0km dalla citt\u00e0 di Milano, fa parte del Vimercatese e segna il confine tra la Brianza meridionale e la Martesana.\n\u00c8 posto a 157 metri s.l.m a nord est di Milano, su un territorio totalmente pianeggiante e fortemente urbanizzato.\nStoria.\nIn epoca romana Caponago allora chiamato \"Caponiacum\" e successivamente \"Capunaco\" era una frazione (\"vicus\") appartenente al comune (\"pagus\") dell'odierno Cavenago di Brianza. Reperti archeologici risalenti al I secolo confermano l'esistenza di un abitato.\nDurante il Medioevo il territorio \u00e8 dominato dai longobardi e amministrato dai Conti di Pavia.\nIl 26 febbraio 876 Carlo il Calvo a seguito della sua incoronazione a Re d'Italia a Pavia, cede la propriet\u00e0 della citt\u00e0 all'arcivescovo Ansperto Confalonieri insieme ad altri beni a Cavenago, Vimercate e Ornago.\nCon la morte di Ansperto 882 le terre di Caponago passano ai nipoti di quest'ultimo; il testamento \u00e8 uno dei primi documenti che riporta la presenza di Caponago.\nNel IX secolo vengono costruite le prime fortificazioni. Caponago ha come riferimento la Pieve di Vimercate e numerosi risultano gli atti di compravendita di terreni rinvenuti nell'archivio di Santo Stefano a Vimercate.\nIn un documento del 1266 trascritto negli \"Atti del Comune di Milano\", Caponago viene indicato come comune ed \u00e8 indicata anche la presenza di un console.\nNel documento \"Statuti delle acque e delle strade del contado di Milano fatti nel 1346\" Caponago viene citato come \"el locho da Caponago\" tra quei comuni della Pieve di Vimercate incaricati di mantenere la \"strata da Vimarcate\".\nNel frattempo, sorge sul territorio comunale un monastero dell'ordine degli Umiliati.\nTra il 1300 e il 1400 la zona \u00e8 teatro, come altre parti d'Italia, di sanguinose lotte tra guelfi e ghibellini.\nDurante il Rinascimento il comune appartiene ai Visconti, che nel 1432 lo concedono in feudo alla famiglia Crivelli. Successivamente passa attraverso altre famiglie milanesi tra cui i Pallavicino, i Sangiuliano e i Saccoborella.\nDal censimento del 1751 risulta che Caponago abbia 528 abitanti ed \u00e8 amministrato da un console eletto da tutti i capi di casa della comunit\u00e0.\nNel 1784, pi\u00f9 precisamente il 13 marzo, Caponago entra nelle cronache italiane: nella campagna vicino al territorio di Carugate atterra il primo pallone aerostatico italiano guidato dal conte Paolo Andreani. Il cardinale Angelo Maria Durini, esaltato dall'opera compiuta, dedica per l'occasione un opuscolo il cui titolo risulta essere abbastanza esplicativo:\nIl comune ha mantenuto la propria autonomia con il susseguirsi delle varie vicende politiche a amministrative facendo sempre parte del territorio della pieve di Vimercate. Intorno al 1800 subisce alterne vicende per cui venne dapprima soppresso e aggregato a quello di Omate e successivamente ad Agrate Brianza; infine viene ricostituito come comune con il compartimento territoriale delle province lombarde del regno Lombardo-Veneto.\nIl caponaghese Valtolina Ferdinando fu Lodovico partecipa alla Spedizione dei Mille; a lui \u00e8 intitolata la via nei pressi del municipio.\nNel 1896 il senatore Luigi Simonetta apre un padiglione di isolamento per malattie infettive (noto oggi con il nome di \"Ex Ospedaletto\" e oggi spazio comunale sede di varie iniziative e spazio di comunit\u00e0) e nel 1915 viene costruito un asilo infantile privato, tuttora in funzione.\nIl 5 dicembre 1932 il parroco don Natale Villa viene ucciso insieme alla sorella da parte di un giovane del paese. Gli abitanti di Caponago prenderanno il soprannome di \"masa curat\" (ammazza curati) a seguito di questo triste episodio.\nDal 1990 in poi, Caponago ha subito un ingrandimento record, dai 2.500 abitanti (circa) agli attuali 5.251 (circa).\nNel 2009 pass\u00f2 dalla provincia di Milano alla provincia di Monza e della Brianza.\nMonumenti e luoghi d'interesse.\nArchitetture religiose.\nChiesa parrocchiale di Santa Giuliana.\nIl nucleo originario della chiesa dedicata a Santa Giuliana risale a prima del XVI secolo. Nel 1738 venne riprogettata dall'architetto Carlo Giuseppe Merlo a partire dalla chiesa preesistente e venne ultimata nella seconda met\u00e0 del Settecento. Presenta una pianta centrale ellittica e richiama elementi dell'architettura germanica.\nLa chiesa venne affrescata alla fine dell'Ottocento dal pittore Antonio De Grada di Milano.\nSuccessivamente tra il 1939 e il 1940 la chiesa venne ampliata assumendo le dimensioni attuali.\nDi rilievo \u00e8 l'organo realizzato da Antonio Fontana nel 1768 e restaurato nel 1896: esso \u00e8 collocato in una cassa lignea finemente decorata munita di cimasa, \u00e8 tuttora suonabilissimo.\nDi pregevole fattura le porte in bronzo dello scultore Maffeo Ferrari.\nChiesetta San Giorgio.\n\u00c8 una chiesetta a una sola navata con una facciata in mattoni.\nPresenta finestre disposte sui due lati della navata.\nArchitetture civili.\nVilla Simonetta.\nVilla nobiliare settecentesca annessa alla corte omonima.\nDi nota sono il giardino all'italiana e il portale moresco di accesso alla villa tramite il vicolo Simonetta.\nAlla fine del viale che un tempo portava alla villa era presente un cancello con una caratteristica forma a rastrello rovesciato (da qui la parola Restelon che d\u00e0 il nome al rione).\nAttualmente la corte annessa versa in stato di degrado ed \u00e8 stata danneggiata da un incendio.\nVilla Caglio.\nUn tempo importante palazzo nobiliare annesso alla corte omonima. Era un tipico esempio di \u201cVilla di Delizia\u201d seicentesca.\nNegli anni ottanta fu ceduta dalla proprietaria, Marianna Augusta Moneta Caglio Monneret de Villard all'Universit\u00e0 statale per la realizzazione di un Centro studi sulla Costituzione europea intitolato alla memoria del suo bisnonno premio Nobel per la pace Ernesto Teodoro Moneta.\nNell'impossibilit\u00e0 di reperire fondi fu ceduta nuovamente alla proprietaria.\nAttualmente la villa versa in grave stato. Un'intera ala dell'edificio \u00e8 crollata.\nVilla Prata.\nVilla settecentesca costruita sopra un precedente convento cinquecentesco; attualmente \u00e8 sede dell'amministrazione comunale,\nEx Ospedaletto.\nCostruito verso la fine dell'Ottocento doveva essere impiegato come ospedale per malattie infettive. \u00c8 un edificio per certi versi innovativo in quanto costruito interamente in cemento.\nStilisticamente \u00e8 un edificio realizzato in stile liberty.\nOggi, ristrutturato e restituito all'uso della comunit\u00e0, \u00e8 uno spazio comunale utilizzato per pi\u00f9 destinazioni sia per la fascia giovane che il resto della popolazione con lo \"Spazio Mix\" e altre iniziative dell'Amministrazione.\nSiti archeologici.\nNel 1871, nel cortile della casa dei Medici da Seregno, venne ritrovata un'ara votiva di epoca romana risalente al I secolo. Essa reca un'iscrizione in latino con la citazione di Gaio Atilio Tertullino, figlio di Gaio, di professione amministratore della cassa del collegio dei fabbri e centonari e di Atilia Venerea, figlia di Gaio, e l'indicazione del luogo della trib\u00f9 Oufentina. Il reperto \u00e8 attualmente custodito presso il Museo Archeologico di Milano. Ara\nSociet\u00e0.\nEtnie e minoranze straniere.\nSecondo i dati ISTAT, al 31 dicembre 2010 la popolazione straniera residente era di 265 persone, pari al 5,09% di tutti i residenti. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nTradizioni e folclore.\nLa festa del paese si svolge la prima domenica del mese di settembre e deriva, come per molti paesi della zona, dalle feste di fine estate, feste del raccolto.\nA settembre, la seconda domenica del mese, si svolge il tradizionale Palio di Avucat.\nIl paese \u00e8 suddiviso in 4 rioni (San Vigilio, Molgora, San Giorgio e Restelon) che si confrontano in competizioni sportive.\nNegli anni novanta al palio \u00e8 stata data connotazione storica con la commemorazione dell'avvocato Tomaso da Caponago, noto perch\u00e9 nel 1448 fece apporre sulla scalinata del Tribunale di Milano (l'attuale \"Broletto nuovo\" in Piazza Mercanti) la scritta \"le liti sono la rovina dei litiganti\" (gli abitanti di Caponago sono soprannominati \"avvocati\" per questo motivo).\nInfrastrutture e trasporti.\nStrade.\nCaponago \u00e8 costeggiata dall'autostrada A4 Torino-Trieste a nord, dalla strada provinciale SP13 Monza-Melzo (anche conosciuta come \"Cerca\") a sud-ovest e dalla Tangenziale Est Esterna di Milano a est. Inoltre \u00e8 posta in prossimit\u00e0 della Tangenziale Est di Milano.\nPer quanto riguarda l'A4, Caponago dista meno di un chilometro dal casello autostradale di Agrate Brianza e circa 4\u00a0km dal casello di Cavenago-Cambiago.\nCon l'apertura della Tangenziale Est Esterna, avvenuta il 16 maggio 2015, \u00e8 entrato in funzione il casello di Pessano con Bornago, posto al confine di quest'ultimo con Caponago.\nNelle vicinanze di Caponago sono inoltre presenti le uscite di Agrate Brianza e di Carugate della Tangenziale Est.\nMobilit\u00e0 urbana.\nSul territorio sono presenti 2 linee dell'autobus servite dalla compagnia NET (Nord Est Trasporti):\nPresso il vicino casello autostradale di Agrate Brianza (autostrada A4 Torino-Trieste) transita anche l'autobus autostradale in direzione di Milano Lampugnano o in direzione di Bergamo (linea Z301), tratta servita sempre dalla compagnia NET.\nNelle immediate vicinanze sono presenti le stazioni metropolitane di Gorgonzola, Bussero, Cassina de' Pecchi e Cernusco sul Naviglio, facenti parte della linea verde della Metropolitana di Milano (linea M2).\nAmministrazione.\nConfini.\nCaponago confina a nord e ad ovest con Agrate Brianza, a sud con Carugate e Pessano con Bornago, ad est con Cambiago."}
{"id": "19194", "revid": "1913108", "url": "https://it.wikipedia.org/wiki?curid=19194", "title": "Carate Brianza", "text": "Carate Brianza (\"Car\u00e0a\" in dialetto brianzolo, e semplicemente Carate fino al 1863) \u00e8 un comune italiano di abitanti della provincia di Monza e Brianza in Lombardia. Fa parte del Parco regionale della Valle del Lambro e il suo territorio \u00e8 compreso tra i 215 e i 299 metri s.l.m.\nStoria.\nLe prime testimonianze di insediamenti furono scoperte nella valletta della Brovada con il ritrovamento di un masso erratico su cui erano scolpite delle coppelle, cio\u00e8 incavi semisferici di vario diametro. Il ritrovamento pi\u00f9 importante fu per\u00f2 un sarcofago di pietra risalente all'et\u00e0 romana rinvenuto nei pressi della Peschiera, in localit\u00e0 Realdino.\nDa Carate, in epoca romana, passava la \"via Regina\", strada romana che collegava il porto fluviale di \"Cremona\" (la moderna Cremona) con \"Clavenna\" (Chiavenna) passando da \"Mediolanum\" (Milano). Leggenda vorrebbe che la moderna Carate sia stata, durante la dominazione longobarda, un centro prediletto della regina Teodolinda.\nNel IX e X secolo viene edificata la basilica di Agliate, dedicata ai santi Pietro e Paolo, da parte dell'arcivescovo di Milano Ansperto, che fu posta a capo della importante pieve omonima, con giurisdizione su vasti territori. Dopo il secolo X il borgo era difeso da un castello, eretto da una nobile famiglia dei \"De Carate\", nell'attuale area di Villa Cusani , cos\u00ec come Costa Lambro era munita del castello \"de Aia\" dei Confalonieri, a loro volta feudatari di Agliate.\nNella contesa per il controllo di Milano, la \"foppa dei dusent\" ricorda il luogo dove furono sepolti le vittime del terribile scontro avvenuto in loco fra i Visconti e i Della Torre nel 1275. Attorno al 1300 gli Umiliati erano presenti sul territorio con ben due conventi che dimostrano la potenza dell'ordine religioso e la fiorente attivit\u00e0 che avviarono principalmente con la lavorazione della lana.\nAlla fine del XVIII secolo ma ancora pi\u00f9 durante l'intero XIX secolo, lungo le rive del fiume Lambro sorsero numerose filande, tessiture e tintorie che decretarono il boom del comparto tessile nella cittadina. Nel 1869 i borghi di Agliate e Costa Lambro vennero uniti a Carate Brianza in un unico comune. Dal XVI secolo in poi il territorio comunale vede il sorgere di numerose ville di delizia legate alle famiglie nobili che qui vennero a stabilirsi da Milano.\nDall'antico castello difensivo i Cesana ricavarono l'attuale Villa Cusani Confalonieri, ora comunale, attiguo alla quale fu edificato l'Oratorio di S. Maria Maddalena, in stile gotico, del XV secolo. Il 6 marzo 1906 il ministro degli esteri Tommaso Tittoni tenne in occasione dell'inaugurazione delle scuole di disegno della Brianza un discorso, passato alla storia come \"Discorso di Carate\" in cui faceva apparire certa l'acquisizione di compensi all'Italia per l'annessione austriaca della Bosnia.\nSociet\u00e0.\nEtnie e minoranze straniere.\nSecondo i dati ISTAT, al 31 dicembre 2010 la popolazione straniera residente era di persone (di cui il 45,9% uomini), pari al 6,53% di tutti i residenti. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nIstruzione.\nIIS \"Leonardo da Vinci\" e Liceo \"Don Carlo Gnocchi\", con gli indirizzi Classico, Scientifico, delle Scienze Applicate, Scientifico Sportivo, Socio-Economico, Alberghiero e diversi indirizzi Tecnici.\nBiblioteche.\nLa Biblioteca civica di Carate Brianza fa parte del Sistema Bibliotecario Brianza Biblioteche. Si trova presso l'edificio di Villa Cusani Confalonieri.\nInfrastrutture e trasporti.\nIl paese dispone di una propria fermata ferroviaria posta sulla linea Monza-Molteno-Lecco.\nIn passato Carate era capolinea di due tranvie interurbane: la linea per Monza, soppressa nel 1960, e la linea per Milano, soppressa nel 1982.\nAttualmente, transitano Autobus di linea \" Z232 Besana in Brianza-Carate Brianza-Desio\", \"Z221 Mariano Comense-Carate Brianza-Sesto San Giovanni\", \"Z233 Seregno-Carate Brianza-Triuggio\".\nSport.\nLa Pro Carate, societ\u00e0 di ginnastica artistica, storica e pluri premiata in ambito nazionale, fondata nel 1911, fucina di atleti olimpionici ed insignita dal CONI con la \"Stella d'Argento al merito sportivo\". Nel 2015 la societ\u00e0 si laurea campione d'Italia per la prima volta nella sua storia.\nLa Folgore Caratese milita nel campionato di calcio di Serie D.\nLa Pallacanestro Masters, squadra cestistica locale, \u00e8 iscritta al campionato di Serie D regionale e vanta di numerose squadre giovanili."}
{"id": "19195", "revid": "1543377", "url": "https://it.wikipedia.org/wiki?curid=19195", "title": "Carnate", "text": "Carnate (\"Carn\u00e0a\" in dialetto brianzolo) \u00e8 un comune italiano di abitanti della provincia di Monza e della Brianza, in Lombardia, situato a circa 16\u00a0km a nord di Monza. Fa parte del territorio del Vimercatese.\nStoria.\nL\u2019origine di Carnate viene fatta risalire da Ignazio Cant\u00f9 ai Carnuti, popolo della Gallia transalpina, l\u2019attuale Francia. L\u2019origine di Passirano \u00e8 invece di epoca romana: probabilmente il nome deriva da quello di un romano, Passirius, che aveva un \u201cfundus\u201d in questa zona. Nei dintorni di Carnate, a Bernareggio, \u00e8 stato ritrovato il coperchio di un sarcofago romano del III secolo d.C., oggi conservato nella villa sei-settecentesca Fornari-Banfi. Le invasioni barbariche che si susseguirono dal V al VI secolo portarono in Italia anche i (569), che si stabilirono a Pavia e Monza, lasciando traccia delle loro vestigia anche a Carnate, come testimonia Maria Paola Canegrati nel suo libro. Nel medioevo il territorio della Lombardia era diviso in contadi rurali, il pi\u00f9 antico dei quali viene considerato quello della Martesana, di cui Carnate faceva parte, con Vicomercate (Vimercate) capoluogo. A Vicomercate risiedeva il magistrato togato di tutto il contado. In questo periodo Giovanni Dozio colloca la presenza di una chiesa a Carnate dedicata ai santi Cornelio e Cipriano (X secolo). La chiesa di Carnate era una cappellania sotto la giurisdizione della Pieve di santo Stefano di Vimercate. Il primo documento scritto che ne testimonia l\u2019esistenza \u00e8 del 1021 dove Carnate \u00e8 definito \u201cvicus et fundus\u201d. Un atto notarile del 1072 documenta il lascito di una selva e un campo, siti in Carnate, da parte di Andrea del fu Arialdo detto di Luvaria, alla chiesa di santo Stefano di Vimercate e alla chiesa dei santi Cornelio e Cipriano di Carnate.\nNei secoli XII e XIII, una serie di pergamene della Pieve di Santo Stefano, testimoniano di cessioni, compravendite, lasciti, riscatti di decime, relative a Carnate e Passirano.\nGoffredo da Bussero (1220-1229) nel suo \u201cLiber Notitiae sanctorum Mediolani\u201d, riporta esserci una chiesa dedicata ai santi Cornelio e Cipriano a Carnate e una dedicata a sant\u2019Alessandro a Passirano.\nNel codice \u201cNotitia cleri mediolanensis de anno 1398 circa impsium immunitatem\u201d si riporta la rendita di ogni cappellano della Pieve: Carnate e Passirano erano tra i meno retribuiti, forse in relazione al basso numero di abitanti.\nLa chiesa di Carnate rimase affidata al clero secolare (non \u00e8 chiaro se nel frattempo si fossero gi\u00f9 istituite le parrocchie o se si deve attendere S. Carlo Borromeo), fino al 1483, quando, morto a Carnate il rettore della chiesa (Joannis de Bexana), \"venne in capo ai terrieri di chiamarvi alcuni Padri del Convento del Carmine di Milano\". Il Duca Galeazzo Maria Sforza Visconti, il 1\u00ba febbraio 1486, concesse il permesso per raccogliere elemosine per ivi fabbricare chiesa e convento. Lo stesso anno i primi frati presero dimora \"\u201cnelle stanze dell\u2019antecedente paroco, alla chiesa contigue, fino a che a poco a poco si fabric\u00f2 nobile Convento capace de molti Religiosi\u2026\u201d\" . Il primo frate che assunse l\u2019incarico a Carnate fu tale Aloisio da Legnano. Con l\u2019arrivo dei frati fu introdotta a Carnate la devozione della Madonna del Carmine, che continua tutt\u2019ora. I frati Carmelitani rimasero a Carnate fino al 1769 quando la cura della parrocchia torn\u00f2 ai preti secolari. Durante la loro permanenza ricostruirono la chiesa con la torre campanaria e costruirono il convento.\nIl periodo di maggiore splendore del convento fu quello retto da padre Dionisio Banfo (1584-1635). A padre Banfo si devono l\u2019istituzione di numerose festivit\u00e0 (Sant'Erasmo, San Fermo, San Carlo, Santa Caterina, Sant'Apollonia, Visitazione di Maria e la festa della Madonna de Carn\u00e0 nella domenica in Albis, anche nota come Festa de Carn\u00e0). Una riproduzione della vera effigie della Madonna de Carn\u00e0 \u00e8 riportata in un'antica stampa, conservata a Milano presso il Castello Sforzesco. La partecipazione ai sacramenti, la visita alla chiesa e all\u2019altare della Madonna del Carmine e la partecipazione alla processione permetteva di lucrare Indulgenze, sia in occasione della Festa della Domenica in Albis (bolla del 1618) che in occasione della festa della quarta domenica di settembre (bolla del 1606).\nUn altro merito di padre Banfo fu l\u2019aver chiamato ad affrescare la chiesa e il convento Giovan Mauro Della Rovere che coi fratelli Giovan Battista e Marco erano detti Fiamminghini.\nCon Banfo il convento divent\u00f2 punto di riferimento per i paesi vicini. Durante le feste ed in particolare quella della domenica in Albis, sulla piazza della chiesa si svolgeva il mercato e si organizzavano divertimenti. In quelle occasioni si raccoglievano a Carnate \"\u201cquindici mille persone, et per essere la terra picciola, dimoravano nelle campagne mangiando et bevendo\u201d\". I curati della Pieve ed in particolare il curato di Bernareggio, don Gerolamo Caccia (1595-1609) protestarono \"\u201c ..egli alla maggior parte de penitenti impone penitenze de denari, o, altre offerte, \u2026.per il che la sua chiesa si va adornando, et abbellendo, et le altre restano impoverite e derelitte\u2026\u201d\". Altre accuse a padre Banfo mosse dai curati della Pieve di Vimercate sono di seguito riportate.\nFu istituito dalla curia un vero e proprio processo. A cui segu\u00ec il divieto a fare le processioni che sarebbero state estese a circa \"\u201csette solennit\u00e0 insolite\u201d\" per attirare con questa via il mercato davanti alla chiesa \"\u201cil che si fa con molto scandalo\u201d\".\nNella visita pastorale del 23 luglio 1606 si decreta: \"\u201cproibiamo che in futuro il sacerdote curato, \u2026, osi mandare qualche questuante per raccogliere elemosine \u2026\u2026 sotto pena di perdita dei giumenti, delle elemosine e della carcerazione degli stessi questori\u2026. Il sacerdote curato celebri messa \u2026.. Con il rito ambrosiano\u2026\u201d\" . Se padre Banfo non avesse ottemperato sarebbe incorso nella scomunica.\nComunque per l\u2019Ordine Carmelitano e per i carnatesi padre Banfo era quasi venerato: una lapide in suo onore fu posta in chiesa con scritto: \"\u201c I superiori del sacro Ordine Carmelitano decretano la celebrazione della santa messa in suffragio \u2026.. Per il benemerito frate Dionisio Banfo\u2026 Anno Domini M.D.C.XIIX\"\".\nScriveva nel 1961, P.G. Agostoni : \"\u201cAncor oggi questa devozione \u00e8 assai viva: la domenica in Albis ha luogo una grande festa con l\u2019intervento di tutti i parroci della zona e con una processione veramente imponente\u201d.\"\nAlla morte di padre Dionisio Banfo, avvenuta nel 1635, si successero 17 frati carmelitani che ricoprirono la carica di priore nel convento di Carnate. In questo periodo la nota di rilievo pi\u00f9 importante riguarda la visita pastorale del cardinale Giuseppe Pozzobonelli del 1756. A quella data era gi\u00e0 iniziato un lento declino del vicariato Carmelitano a Carnate, essendo molta parte degli affreschi scomparsa. In ogni caso il cardinale Pozzobelli durante la sua visita lod\u00f2 \"\"il tabernacolo ligneo, l'ossario costruito fuori dalla parrocchiale, dalla decorosa forma e dalla pitture eseguite da morbido pennello\".\" Inoltre nel suo resoconto, al Cardinale non pare che gli abitanti avessero sentore dell'atmosfera decadente: continuavano a essere \"assidui frequentatori delle funzioni\" che si celebravano in questo luogo di grazie. I giorni della soppressione del convento stavano per venire ad opera dell'Impero Austro-Ungarico. Gi\u00e0 sotto il governo di Maria Teresa (1740-1765) e durante i quindici anni di coreggenza che la videro affiancata al figlio Giuseppe II fino al 1780, l'impero fu al centro di un'opera riformatrice che incise pesantemente sulla Chiesa. Ma fu con Giuseppe II che questo intervento divenne sistematico in materia ecclesiastica (giuseppinismo), con la soppressione prima degli ordini contemplativi, poi dei conventi piccoli e di numerose parrocchie. Per questo attivismo Giuseppe II si merit\u00f2 l'appellativo di \"re sacrestano\", nel senso che chiudeva le porte delle chiese e dei conventi. Anche i conventi di provincia furono coinvolti nella operazione di soppressione, anzi furono i primi a farne le spese. Fu cos\u00ec che nel 1769 i Carmelitani di Carnate furono costretti a lasciare il convento e a trasferirsi presso i confratelli di Milano. Il Carmine di Milano riusc\u00ec a mantenere la prerogativa dell'elezione del parroco di Carnate anche sui preti secolari, ancora per qualche anno fino alla sua soppressione avvenuta nel 1783. Da questa data i parroci carnatesi vennero eletti alternativamente dall'arcivescovo di Milano e dal popolo.\nL'ultimo parroco carmelitano fu padre Giuseppe Rossi, mentre il primo parroco secolare nel 1769 fu Giacomo Annone.\nL'ultimo atto dei Carmelitani a Carnate coincide con la vendita dei beni del convento. Un primo atto notarile del Notaro Reina del 1794, mette all'asta un campo con vignetta e la brughiera annessa, un bosco, una casa ad uso di diversi pigionanti e i terreni annessi. Il tutto per un valore stimato in scudi 1381. L'avvento di Napoleone nel 1796 non cambi\u00f2 il destino. La Repubblica Cisalpina mise in vendita anche l'immobile del convento. In un atto del 1798 si mise in vendita: \"\"Sala terrena nel Comune di Carnate, vicina alla Chiesa... di provenienza del soppresso convento del Carmine\".\" Con questo atto si chiude una storia di tre secoli dei Carmelitani a Carnate, il cui bilancio demandiamo a Pier Giuseppe Agostoni: \"Da un punto di vista culturale l'apporto Carmelitano a Carnate fu senz' altro notevole: la chiesa doveva essere nel XVII secolo la pi\u00f9 splendida di tutta la zona...Da un punto di vista economico c'\u00e8 pure da ritenere che i Carmelitani abbiano contribuito a sviluppare nel paese l'agricoltura: forse ne ebbe incremento anche la produzione di foglia di gelso e di vino...\".\nIn effetti la coltura del gelso era molto diffusa a Carnate, essendo legata all'allevamento dei bachi da seta. L\u2019allevamento del baco da seta era gi\u00e0 diffuso in Brianza fin dal medioevo. A Carnate ebbe un forte sviluppo tra il 1700 e il 1800, come testimoniano i documenti catastali della dominazione austriaca. Passando dal 1730, anno in cui fu fatto il primo censimento (il catasto Teresiano dal nome dell\u2019Imperatrice austriaca Maria Teresa) e il 1828, anno del censimento del Regno Lombardo-Veneto, nella comunit\u00e0 di Carnate-Passirano ci fu un incremento esponenziale dei gelsi, che passarono, in poco meno di cento anni, da 230 a 4262. \u00c8 evidente che in quel periodo ci fu una forte spinta a incrementare la coltura del baco da seta, a cui contribuirono anche i Carmelitani.\nSe dal punto di vista ecclesiastico Carnate e Passirano erano divenute un'unica parrocchia gi\u00e0 probabilmente dal 1400, sotto il profilo amministrativo non \u00e8 cos\u00ec. Infatti nella \"Risposta ai 45 Quesiti della Real Giunta\", datata 1751, i cancellieri intervistati sottolineavano l\u2019autonomia delle due comunit\u00e0, di Carnate rispetto ai comuni limitrofi, di Passirano rispetto al paese confinante. L\u2019origine di tale autonomia veniva fatta risalire ai tempi di San Carlo Borromeo, vescovo di Milano dal 1556 al 1584, il quale, sempre stando alle dichiarazioni dei cancellieri, aveva provveduto alla separazione di entrambe le comunit\u00e0 dal vicino comune di Usmate. I due comuni sarebbero poi stati aggregati durante il periodo napoleonico e tale unione amministrativa fu mantenuta anche all\u2019indomani della Restaurazione. Nel registro catastale del Lombardo \u2013 Veneto troviamo infatti Carnate e Passirano sotto un\u2019unica voce. Con l'avvento del Regno d'Italia e precisamente sotto re Vittorio Emanuele II, con decreto regio del gennaio 1869, il comune di Carnate venne soppresso e aggregato a Bernareggio.\nIl censimento del 1861 evidenzi\u00f2 che Carnate aveva raggiunto una popolazione di 960 cristiani, suddivisi in tre frazioni principali: Carn\u00e0 de S\u00f9ra, Carn\u00e0 de Sott, Pasir\u00e0n, oltre ad alcune cascine isolate, la Cascina Bianca, la Pir\u00f6la (Cascina Camperia) e la Furn\u00e0s (dove era la fornace di mattoni). La chiesa parrocchiale realizzata dai Carmelitani non era pi\u00f9 sufficiente. Tra il 1881 e il 1883, grazie a un lascito del sacerdote milanese Giuseppe Bazzini che aveva trascorso gli ultimi anni della sua vita a Carnate in Via Marconi, il parroco Paolo Beretta promosse la costruzione della nuova chiesa parrocchiale, che inglob\u00f2 la precedente e ne mantenne la torre campanaria. La lapide marmorea apposta nella chiesa parrocchiale all\u2019entrata principale, recita: \"\u201cIl parroco Paolo Beretta con l\u2019Architetto Alfonso Parrocchetti nell\u2019anno 1883 edific\u00f2 questo tempio per lascito del sacerdote Giuseppe Bazzini e con le forze riunite del clero, dei nobili e del popolo e lo dedic\u00f2 alla Beata Vergine del Monte Carmelo e ai SS. e MM. Cornelio e Cipriano\u201d.\" La vecchia chiesa dei Carmelitani inglobata nella nuova costruzione, venne adibita a locale di servizio della sacrestia. Ma la nuova costruzione mostr\u00f2 da subito di essere limitata. Nel Chronicus si riport\u00f2: \"\u201c\u2026.\" \"per\u00f2 detta Chiesa, per molte circostanze, riusc\u00ec a sghimbescio, troppo piccola per i bisogni della sempre crescente popolazione e quel che \u00e8 peggio incapace di ingrandimento\u201d\". Difatti la costruzione fu realizzata in uno spazio limitato a sud dal chiostro del convento dei Carmelitani, nel frattempo divenuto di propriet\u00e0 privata. Ad est c\u2019era la strada comunale poi divenuta via Barassi. A nord alla vecchia chiesa erano addossate le case rurali. Fu cos\u00ec che il progettista non pot\u00e9 che sviluppare una costruzione nella sola direzione possibile, verso la piazza (ovest), addossando la costruzione alle abitazioni rurali. Rimase un piccolo vicolo, non percorribile con carri n\u00e9 successivamente con automobili.\nIn occasione del prolungamento della linea Milano-Monza fino a Calolzio, fu realizzata una stazione ferroviaria sul territorio di Carnate. Questo prolungamento, che passa per i comuni di Arcore, Usmate e Carnate, \u00e8 stato fortemente voluto dal patrizio milanese Camillo Casati (1805-1869). Cosciente che il futuro della zona e del lecchese sarebbe stato caratterizzato dalla industria manifatturiera, che trasformava il prodotto della bachicoltura fiorente in Brianza, Camillo Casati fond\u00f2 il 6 maggio 1865 la Societ\u00e0 Autonoma Briantea Ferroviaria Monza-Calolzio. Superando le offerte del comune di Vimercate che si era proposto come sede della stazione, attraversando momenti difficili fino al rischio di fallimento, la ferrovia e la stazione di Usmate-Carnate divennero realt\u00e0 e furono inaugurate il 17 dicembre 1873. Il 21 settembre 1888 divenne stazione di diramazione, dopo la realizzazione della linea ferroviaria per Seregno, prolungata l\u2019anno successivo fino a Bergamo. Secondo Marina Comi, l'intitolazione della stazione a Usmate-Carnate, invece che Carnate-Usmate, fu dovuto al Casati che si era impegnato perch\u00e9 la stazione venisse realizzata tra Usmate e Carnate e non a Vimercate. In realt\u00e0 la decisione fu di carattere topografico. La linea Monza-Calolzio fu da subito disegnata per correre nella valle del torrente Molgora. Infatti a partire da Carnate attraverso Osnago, Cernusco e Olgiate i binari affiancano il corso del Molgora. Da Monza deviare su Vimercate invece che andare direttamente a Arcore e poi Carnate, sarebbe stato inefficiente. Il perch\u00e9 poi nel 1873 si decise di assegnare il nome Usmate-Carnate \u00e8 probabilmente legato al fatto che la valle del Molgora nella parte bassa di Carnate, era in quegli anni completamente disabitata. C\u2019erano solo campi coltivati e qualche cascinotto. L\u2019unica zona urbanizzata era presumibilmente la cascina Camperia, situata pi\u00f9 a Nord e infatti lambita dalla ferrovia. Quest\u2019ultima \u00e8 dell'Ottocento e probabilmente preesistente la ferrovia. Non c\u2019erano nemmeno strade, ma solo tratturi che collegavano i poderi. Per cui fu pi\u00f9 logico collegarla con una strada al centro urbano di Usmate. Le costruzioni vennero dopo e tutte collegate alla presenza della stazione.\nCon Regio Decreto del 10 giugno 1909, re Vittorio Emanuele III aveva reso Carnate comune autonomo rispetto a Bernareggio \"\u201ccol territorio dell\u2019antico Comune omonimo\u201d\".Dal punto di vista urbanistico, le 3 frazioni principali erano Carnate Superiore (intorno a Villa Banfi), Carnate Inferiore (intorno alla Chiesa Parrocchiale) e Passirano. Vicino alla Stazione, c\u2019erano alcune nuove abitazioni: la Curt del Giuvan (poi denominata Curt del Cinc Ghei) a ridosso del passaggio a livello (oggi chiuso e sostituito dal sottopasso) e la Cirenaica, il palazzo a ringhiera ancora esistente in Via Volta, inaugurata nel 1912, anno della conquista della Cirenaica. Alla Fornace dall\u2019800 operava una fabbrica di mattoni; Cascina Camperia segnava il confine con Osnago.\nDalla fine dell\u2019ottocento fino al 1971 a Carnate ha operato un'importante industria, per la produzione e la lavorazione della seta. L\u2019industria era basata su una filanda, dove si lavoravano i bachi per produrre la seta e su un filatoio per la torcitura della seta in filato. Questa industria apparteneva alla societ\u00e0 Bernardo &amp; Lorenzo Banfi, fondata nel 1888, che possedeva anche altre filande in Friuli. Nella filanda il lavoro era stagionale, iniziava in autunno e finiva con l\u2019inizio della primavera, in coincidenza con l\u2019inizio dell\u2019allevamento dei bachi da seta, a cura dei contadini. In filanda lavoravano prevalentemente le donne, che cominciavano in tenera et\u00e0, alla fine delle elementari. La filanda impiegava fino a 300 donne e non tutte erano carnatesi. Per sopperire alla carenza di manodopera locale, a partire dagli anni \u201920 del secolo scorso, i Banfi istituirono un convitto, presso i locali dell\u2019ex-convento dei Carmelitani, dove ospitare le operaie provenienti da diverse regioni e provincie, per esempio dal Friuli, dal pavese e dal lodigiano. La presenza di tante giovani donne forestiere (fino a 120 per ogni stagione) creava un certo trambusto a Carnate. Le cronache dell\u2019epoca riferiscono che il convitto era divenuto sede di serate danzanti, canti e \u201camoreggiamenti\u201d. Tanto che il curato don Ersilio sollecit\u00f2 i Banfi a richiedere l\u2019arrivo di alcune suore, a cui affidare sia la cura dell\u2019Asilo che quello delle giovani operaie. Dapprima arrivarono le suore Domenicane e successivamente quelle Rosminiane. Fino agli inizi degli anni 20 del secolo scorso, la scuola elementare era nei locali dell\u2019attuale sacrestia della chiesa di via Barassi. Con l\u2019inaugurazione del nuovo edificio scolastico, sovvenzionato dai Banfi e ad essi intitolato, a met\u00e0 degli anni 20 fu introdotta la quarta elementare: fino ad allora non si andava oltre la terza. I bambini e le bambine iniziavano con tre anni di scuola materna con le suore presso l\u2019Asilo Pierluigi Banfi (inaugurato nel 1906) e poi a 6 fino a 8-9 anni alle scuole elementari. A quel punto si andava a lavorare: maschietti con i loro genitori nei campi e ragazze in Filanda. Nel 1911 risultavano censiti 1600 abitanti, sarebbero diventati 1782 dieci anni dopo. Le poche strade che collegavano i quartieri corrispondono alle attuali via Bazzini, via Premoli, via Volta, via Roma, via 4 novembre, via Pace, via Barassi e via Marconi, ed erano sterrate. Il traffico era per lo pi\u00f9 contadino: carri con cavalli o asini. Un dedalo di tratturi nei campi collegava i vari poderi.\nLo scoppi\u00f2 della Grande Guerra non ebbe molta eco a Carnate. L\u2019effetto pi\u00f9 eclatante fu ovviamente la chiamata alle armi degli uomini. Essendo fuori dalle grandi linee di comunicazione, gli unici movimenti furono quelli che coinvolsero il transito di truppe verso l\u2019alta Valtellina dove il fronte dallo Stelvio fino al Tonale fu teatro di una guerra spettacolare quanto incruenta. In alta montagna non ci furono mai sovvertimenti di fronte significativi (famoso il paragone di un ufficiale della guerra sull'Ortles Cividale, che in una lettera ai famigliari, confrontando il fronte di alta quota con quello dell\u2019altopiano Veneto, definitiva il primo un pungiglione di pappatacio rispetto alle fauci del leone). Per cui i movimenti di truppe e di rifornimenti lungo la ferrovia che passava da Carnate e andava a Sondrio-Tirano, non furono mai confrontabili come le tradotte sull\u2019asse Torino-Milano-Piave.\nCiononostante Carnate ha sacrificato alla patria durante la grande Guerra ben 34 cittadini, che vengono ricordati al monumento ai caduti di via Barassi. Un tributo molto pesante e un dramma che coinvolse numerose famiglie e l\u2019intera comunit\u00e0 che non ebbe tempo di piangere i suoi figli. Infatti la guerra non era ancora conclusa che il paese venne funestato dalla terribile epidemia di spagnola che riusc\u00ec a mietere nel 1919 oltre cinquanta carnatesi, la maggior parte in tenera et\u00e0.\nNel 1922 venne inaugurato il monumento ai Caduti della Grande Guerra in Via Barassi. Il monumento fu costruito su un\u2019area sacra, vale a dire nello stesso luogo in cui anticamente era ubicato il primo cimitero di Carnate. In seguito alla legge emessa a Saint-Cloud da Napoleone il 12 giugno 1804, all\u2019editto per il Regno Italico del 1806 e alla legge del nuovo Stato Italiano del 1865, anche il nostro paese dovette spostare le sepolture all\u2019esterno del nucleo urbano: allora fu individuata l\u2019area attuale di Via IV Novembre, in piena campagna e sicuramente distante dall\u2019abitato (allora). Tra il 1809 e il 1814, si stabil\u00ec di non seppellire pi\u00f9 nell\u2019area antistante la chiesa parrocchiale, e la scelta della prima sede cimiteriale cadde sull\u2019area di via Barassi, allora equidistante fra Carnate Superiore e Inferiore. L\u00ec vi rimase per oltre cinquantanni. Ai 34 caduti della Grande Guerra, nel 1946 si aggiunse una lapide per commemorare anche i 20 caduti della Seconda Guerra Mondiale.\nLa gazzetta ufficiale del Regno d\u2019Italia del 15 ottobre 1942, annunciava che Sua Maest\u00e0 Vittorio Emanuele III, re e imperatore d\u2019Italia, Albania e Abissinia, conferiva il titolo di Cavaliere Ufficiale a Enrico Garancini, industriale e podest\u00e0 di Carnate. Il titolo veniva conferito a Garancini per i suoi meriti in quanto proprietario di una fiorente industria casearia che produceva formaggi, nella attuale via Volta, intitolata al padre Lorenzo Garancini. La Gazzetta Ufficiale del Regno d\u2019Italia del 21 marzo 1941 \u2013 Anno XIX dell\u2019Era Fascista, riportava a pagina 1150 che Lorenzo Garancini di Carnate, in data 16 maggio 1940 ha depositato il marchio di fabbrica per tipo di formaggio gorgonzola. La ditta Garancini Lorenzo infatti produceva e commercializzava in Italia e all\u2019estero il gorgonzola. La ditta Lorenzo Garancini ha operato a Carnate fino a tutti gli anni 1960.\nNel 1930 il curato don Ersilio Magni, per porre rimedio alla inadeguatezza della chiesa realizzata nel 1883, affid\u00f2 all\u2019architetto Giovanni Barboglio di Bergamo il progetto per l\u2019ampliamento, che non poteva che essere un allungamento. Il progetto mostrava che la gi\u00e0 stretta strettoia si sarebbe ulteriormente ristretta. Di qui la proposta di abbattere le case rurali e ottenere una strada degna di questo nome, con una larghezza di 10 metri, come evidenziato dal progetto, approvato dalla Curia nel 1933. Il prolungamento della chiesa si fece nel 1936 senza per\u00f2 toccare le case rurali. La facciata fu salvaguardata e riposizionata 15 metri pi\u00f9 a ovest ottenendo la chiesa parrocchiale attuale. Nel 1933 il Cardinal Schuster, durante la visita pastorale, richiam\u00f2 il parroco don Ersilio al rispetto delle nuove disposizioni canoniche che avevano modificato le norme relative alla venerazione delle immagini sacre. Pertanto la vecchia immagine della Madonna, in legno con abiti in stoffa, risalente ai Carmelitani, fu sostituita dall'attuale statua, ancora oggi venerata nella chiesa parrocchiale. Prima dell'ampliamento la chiesa era sostanzialmente spoglia, per cui una volta ultimati i lavori, si incarico il professor Arturo Galli di procedere ad affrescare le pareti. I lavori iniziarono nel 1941 e durarono 5 anni. Furono affrescate volta, abside e pareti, con un ciclo di affreschi di grande pregio, che includono due grandi affreschi della Resurrezione e Crocifissione proprio in corrispondenza alla parte allungata. La chiesa non fu solo affrescata ma decorata in ogni dettaglio. Il professor Galli fu assistito in questa opera da un giovane apprendista, Marco Colombo, oggi not\u00f2 come Carn\u00e0, un artista la cui fama ha travalicato i confini locali.\nNel maggio 1952 le Ferrovie dello Stato, accogliendo la richiesta del Comune di Carnate, procedettero al cambio di nome in stazione di Carnate-Usmate. La cosa sollev\u00f2 molti dissapori a Usmate dove venne convocato un Consiglio comunale straordinario \"\u201cin relazione alle numerose e pressanti richieste pervenute sulla consistenza delle voci sparse fra la popolazione circa un prossimo cambiamento di denominazione della stazione\u201d\". Venne data lettura di una lettera al prefetto, nella quale si segnalava il \"\u201cvivo fermento\u201d\" e l\u2019indignazione della popolazione per \"\u201cl\u2019assurdo provvedimento\u201d\" e \"\u201cprevedibili perturbamenti dell\u2019ordine pubblico\u201d\". Ma nonostante la protesta della popolazione di Usmate le Ferrovie dello Stato procedettero al cambio di denominazione, tenuto conto che la stazione insisteva sul territorio di Carnate. Questo provvedimento faceva quindi giustizia di un precedente errore.\nEventi.\nLa Festa de Carn\u00e0 o festa di Carnate, che cade nella prima domenica dopo Pasqua, la domenica in Albis, fu istituita dai frati carmelitani. I frati del Carmine di Milano ricevettero la cura delle anime della parrocchia a seguito di una supplica del 1483. Si legge nella \u201cCronica del Carmine di Milano\u201d[10]: \"\u201cQuanto al terzo, &amp; vltimo, che \u00e8 il noftro conuento di Carnate Pieue di Vimercato, \u2026.., che fupplicaffe Sua Santit\u00e0 ad affegnare a\u2019 padri Carmeliti di Milano la Chiefa intitolata de santi Cornelio, e Cipriano, die 5. May 1483\"\" (notare che l\u2019uso della f invece della s e della v invece della u, non sono errori di stampa). I Carmelitani istituirono questa festa, una vera fiera di paese, verso la fine del 1500, per creare una occasione per far fare Pasqua alla gente, ovvero per farla partecipare al precetto pasquale.\nPer attirare il maggior numero di persone, il padre vicario Dionisio Banfo, pens\u00f2 bene di esporre l'immagine della Madonna del Carmine, durante la domenica in Albis. L'esposizione della immagine sacra della Madonna (allora era di legno e secondo l'usanza del tempo, con vestiti di stoffa), attirava pellegrini da ogni dove, permettendo ai frati di confessare e di far fare la Pasqua. L'afflusso crebbe di anno in anno, rendendo floride entrate al convento, sotto forma di offerte, ma anche ai numerosi ambulanti, che accorrevano per la fiera fuori sul sagrato. Il momento pi\u00f9 importante della festa era la processione con l\u2019effigie della Madonna. In uno dei pochi documenti scritti, rimasti a testimoniare questa intensa attivit\u00e0 religiosa, si riassumono tutte le indulgenze e le grazia concesse in perpetuo da Papa Paolo V. In particolare in questo documento del 9 maggio 1618, si cita esplicitamente \"\u201cla solenne &amp; Generale Processione della Madonna con portare la sua diuotissima effigie, si fa ogn\u2019anno la Domenica in Albis, cio\u00e8 la prima Domenica doppo Pascha di Resurrettione di N.S. subito cantata la Messa\u201d\"\nInsomma una festa religiosa, una fiera di origini antiche, unica nella sua forma e caratteristica proprio di Carnate. Nessun altro paese della zona pu\u00f2 vantare qualcosa di analogo e questo ha sempre creato gelosie. Le cre\u00f2 allora, da parte dei parroci secolari dei paesi vicini, che vedevano le loro chiese vuote in quella occasione. Al punto che furono fatti dei passi formali in curia a Milano, perch\u00e9 il Vescovo (a quei tempi il Cardinal Federico Borromeo), richiamasse all'ordine i frati. Ma bench\u00e9 furono imposte limitazioni, non si arriv\u00f2 a sopprimere la festa. Che venne per\u00f2 soppressa per alcuni anni sotto l'imperatore Giuseppe II. La festa fu reintrodotta nel periodo napoleonico. Il successo della stessa fu nuovamente fonte di contrasti, tanto che il Prevosto di Vimercate Carlo Pagani, invi\u00f2 una lettera alla curia di Milano, perch\u00e9 se ne promuovesse la soppressione assieme ad altre sagre, dal Pagani stesso ritenute \"uno scandalo grave\" . Ma anche questa volta senza successo tanto che la F\u00e9sta de Carn\u00e0 ha continuato a richiamare per secoli un grande afflusso di devoti, curiosi o semplicemente visitatori, fino ai nostri giorni.\nMonumenti e luoghi di interesse.\nChiesa dei santi Cornelio e Cipriano. Di particolare rilievo il ciclo di affreschi realizzati nel 1941 dal professor Arturo Galli. Sopra il portale principale un pregevole organo della ditta \"Giovanni Giudici\", realizzato nel 1848, recentemente restaurato e restituito alla originaria qualit\u00e0 nel 1983. Nel 1987-88, in occasione del 50\u00b0 di sacerdozio del parroco don Ezio Re, la chiesa \u00e8 stata ulteriormente abbellita con sette vetrate artistiche, realizzate da Pier Franco Taragli, su disegno di Marco Carn\u00e0. Con accesso dalla sacrestia \u00e8 possibile visitare la vecchia parrocchiale del XV secolo, inglobata nel 1883 nel nuovo edificio. Nella vecchia parrocchiale, ora destinata all'adorazione eucaristica perpetua, \u00e8 possibile ammirare ci\u00f2 che resta degli affreschi attribuiti al Fiamminghino, tra cui la \"Presentazione di Maria al Tempio\", la \"Visitazione\", \"l'Incoronazione di Maria\" e una Crocifissione a olio su tela di autore lombardo del XVI secolo.\nVilla Fornari-Banfi. La prima pietra fu posta il 3 aprile 1685. La Villa fatta realizzare dalla famiglia Fornari, venne in seguito ceduta ai Prinetti e infine ai Banfi. Al nucleo originario venne poi aggiunta una nuova ala nel 1912. Attualmente di propriet\u00e0 del Comune \u00e8 da anni sottoposta a un'operazione di restauro. Nel parco annesso alla Villa \u00e8 esposto il coperchio del sarcofago romano del III secolo d.C. Fa parte del complesso anche la chiesetta dedicata a San Probo che custodisce l'urna con la reliquia del santo. La reliquia di San Probo Martire \u00e8 stata oggetto di una recente \u201cricognizione\u201d da parte di mons. Giordano Ronchi, Custode delle Sacre Reliquie della Chiesa arcivescovile di Milano, che ha apposto i sigilli all\u2019urna e rilasciato un documento di autenticazione in data 18 ottobre 2015. La precedente ricognizione di cui si ha documentazione risale al 1\u00ba luglio 1734, a cura del cardinale Giuseppe Pozzobonelli.\nOratorio di Santa Croce a Passirano. Sorge sull'area dove fino al 1845 era la vecchia chiesa dedicata a S. Alessandro. Di stile neoclassico fu fatta realizzare dalla famiglia Gargantini come sacello funebre. Di particolare rilievo gli affreschi dell'abside e due steli in arenaria raffiguranti due serpi attorcigliate a una fiaccola rovesciata, poste all'esterno dell'oratorio, come custodi della porta dei sepolcri. La chiesa fu consacrata nel 1852 e aperta al culto, fintanto che gli eredi sollevarono eccezioni sulla interpretazione degli obblighi testamentari. Come prima conseguenza fu la soppressione dell'assistenza spirituale da parte di un cappellano pagato dai Gargantini. Poi vennero requisite le suppellettili e gli arredi sacri. Al punto che la Curia milanese il 25 agosto 1900 decret\u00f2 il divieto di celebrarvi funzioni liturgiche. Questo port\u00f2 alla decadenza dell'Oratorio che per un certo periodo fu anche usato come magazzino agricolo. La restituzione al culto fu decretata dal cardinale Andrea Carlo Ferrari nel 1920.\nPassirano. Il centro storico di Passirano conserva la struttura urbanistica di paese contadino con corti e abitazioni di interesse architettonico. Se si escludono la chiesa Parrocchiale e la Villa Fornari-Banfi, il nucleo di Passirano \u00e8 il centro di maggior rilievo storico di tutta Carnate. Passeggiando negli stretti vicoli si potr\u00e0 anche ammirare l'edicola della \"Madonna del Risceau (Ruscello)\", un affresco murale su cui \u00e8 stato recentemente realizzato un mosaico su disegno di Marco Carn\u00e0.\nCuriosit\u00e0.\nNel 2013 \u00e8 stato eletto per la prima volta un deputato carnatese, Roberto Rampi. Nel 2018 \u00e8 stato eletto per la prima volta anche come senatore insieme ad Emanuele Pellegrini.\nSociet\u00e0.\nEtnie e minoranze straniere.\nSecondo i dati ISTAT, al 31 dicembre 2018 la popolazione straniera residente era di 912 persone, pari al 12,43% di tutti i residenti. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nInfrastrutture e trasporti.\nFerrovie.\nIl paese dispone di una propria stazione ferroviaria posta all'incrocio delle linee Lecco-Milano e Seregno-Bergamo.\nAmministrazione.\nAltre informazioni amministrative.\nLa sua unica frazione di Passirano \u00e8 omonima al comune della provincia di Brescia"}
{"id": "19196", "revid": "104485", "url": "https://it.wikipedia.org/wiki?curid=19196", "title": "Carpiano", "text": "Carpiano (\"Carpian\" in dialetto milanese, : ) \u00e8 un comune italiano di abitanti della citt\u00e0 metropolitana di Milano in Lombardia.\n\u00c8 un piccolo paese della bassa milanese, all'interno del Parco Agricolo Sud Milano e dell'Ambito Territoriale di Caccia \"Borromeo\". Ha una superficie di . Carpiano dista da Milano 19 chilometri e si trova al confine meridionale della citt\u00e0 metropolitana. In passato, Carpiano faceva parte di un contado chiamato \"Terrarum communium intermediolanum, papie et lande\", considerato quasi indipendente. In queste zone ebbero luogo eventi importanti come la Battaglia di Marignano (Melegnano) del 1515, gli scontri tra i Comuni e il Barbarossa, e tra i Torriani e i Visconti. I primi insediamenti umani nella bassa milanese risalgono alla tarda et\u00e0 del ferro. Gi\u00e0 nel VI secolo a.C. la zona era dominata dagli Etruschi e dai Galli di Belloveso, che dominarono questa zona fondando le citt\u00e0 di Milano e Melegnano e diedero il nome al fiume Lambro.\nStoria.\nCarpiano \u00e8 gi\u00e0 citato nei documenti nell'anno 836. Il suo nome risale all'epoca romana, quando ai piccoli centri abitati in genere veniva attribuito il nome dalle principali specie di piante che popolavano i circostanti boschi: il nome Carpiano deriverebbe cos\u00ec da Carpino pianta molto diffusa nelle vicine boscaglie.\nIl paese di Carpiano e di Arcagnago e Zunico (questi ultimi fino al 1862) facevano parte del distretto V della Provincia di Milano o di Marignano. Tale distretto aveva una superficie di 138\u00a0000 pertiche e circa 1600 abitanti (nel 1855).\nNell'XI secolo Carpiano era soggetta a un certo cavalier Hunger, abitante di Milano\nNel XIV-XV secolo venne realizzata la \"Chiesa di San Martino Vescovo\"; era sotto la giurisprudenza della Pieve di San Giuliano e vi rimase fino al 1442, quando il Cardinale Gerardo Landriani (rappresentante del Papa Eugenio IV nel Ducato di Milano) con una bolla fece erigere a prepositura la chiesa di San Giovanni in Melegnano.\nNel 1300 Carpiano era uno dei feudi della famiglia Pusterla di Milano, giustiziata interamente dai Visconti in seguito ad una sentenza emessa per una fallita congiura. I possedimenti, tra cui il \"Castello di Carpiano\", andarono, nel 1395, a Gian Galeazzo Visconti, Duca di Milano, Conte di Pavia e Duca di Lombardia.\nI possedimenti di Carpiano furono assegnati dal duca di Milano nel 1396 ai Padri della Certosa di Pavia, insieme ad aziende funzionanti attorno ad un nucleo abitativo consistente. Con l'arrivo dei Certosini, il paese di Carpiano muta il suo volto, divenendo una grangia, ovvero un podere di propriet\u00e0 della Certosa di Pavia che ospitava sul territorio di Carpiano una casa monastica. La Grangia Castello, cos\u00ec era chiamata, era anche il centro di tutta l'attivit\u00e0 rurale del paese, essendo adibita a cascina con la stessa tipologia a corte ricorrente nell'architettura rurale della zona. I Certosini bonificarono queste terre rendendole fertili grazie a nuove tecniche irrigue e al miglioramento del sistema d'irrigazione. Introdussero la tecnica delle marcite.\nNel 1518 venne fondata la parrocchia di S.Martino che appartenne ai reverendi padri della Certosa di Pavia. \nLa chiesa di San Martino, la grangia e i terreni annessi, rimasero sotto l'autorit\u00e0 della Certosa di Pavia fino al 1784, anno in cui l'Imperatore Giuseppe II d'Austria soppresse gli ordini monastici. I vasti territori dei conventi ed il castello andarono al barone Giovanni Alessandro Brambilla, parte di questi, in seguito, all'Ospedale Maggiore e successivamente affittati a diversi esponenti della bassa milanese.\nNel 1575 circa e nel 1630 Carpiano venne colpita dalla peste come tutta la zona, e sub\u00ec saccheggi, distruzioni ed omicidi al passaggio dei Lanzichenecchi.\nNel 1746 inizi\u00f2 la dominazione austriaca, che vi istitu\u00ec una nuova amministrazione dividendo la zona in diverse pievi civili. Questo per la stesura di una guida agli effetti fiscali detto \"Catasto\".\nNel 1836 Carpiano non sfugg\u00ec all'epidemia di colera che colp\u00ec quasi tutta la Lombardia (\u00e8 di questi anni la presunta costruzione del Lazzaretto di Carpiano). Nel 1849 ritorn\u00f2 ancora il colera, nel 1859 inizi\u00f2 la guerra, nel 1865 ritorn\u00f2 ancora il colera e nel 1872 il vaiolo. In pochi decenni ci furono migliaia di decessi.\nNel 1859 Carpiano entr\u00f2 nella storia grazie alla II Guerra d'Indipendenza, tra Austriaci e le truppe Franco-Piemontesi, quando le truppe francesi si accamparono sul suo territorio.\nL'economia della zona \u00e8 sempre stata legata all'agricoltura; per questo al governo del paese si succedettero per lo pi\u00f9 esponenti del mondo imprenditoriale agricolo. Il maggior esponente fu l'Ing. Cav. Carlo Stabilini rimasto al governo cittadino, come podest\u00e0, dal 1874 fino al 1933, anno in cui mor\u00ec. In questi anni in memoria del suo vice presidente Sen. Avv. Angelo Valvassori Peroni, la Cassa di Risparmio delle Provincie Lombarde, fece erigere l'Asilo Infantile nel 1932, affidato all'ordine delle Suore di SS.Maria Consolatrice fino agli anni ottanta.\nDurante la II Guerra Mondiale il paese fu occupato dai tedeschi che utilizzarono come base e come prigione il palazzo comunale, fatto erigere negli anni trenta. Nel 1935 viene installata la linea telefonica. Il primo sindaco del dopoguerra fu Giovanni Curti, \u00e8 di questo periodo l'asfaltatura delle strade del paese.\nIl successore fu Mario Bruschi che rimase sindaco fino al 1980. Nel 1955 viene portata la corrente elettrica nelle cascine. E di questi anni la realizzazione del campo sportivo comunale e la nascita della societ\u00e0 calcistica A.S. Carpianese. Negli anni'80 viene sistemato e ampliato il Parco delle Rimembranze (oggi eliminato) a ricordo delle vittime carpianesi dei due conflitti mondiali e il nuovo asilo comunale, oggi centro civico. Dal 1980 al 1995 il sindaco di Carpiano fu Marino Bianchi, dal 1995 al 1999 Danilo Lorini, dal 1999 al 2004 Maria Rosa Abbatinali, dal 2004 al 2014 Francesco Ronchi, dal 2014 Paolo Branca.\nNel 1995 venne realizzata la palestra accanto al campo sportivo formando un grande centro sportivo raggruppante campo da calcio con relative attrezzature (campo allenamento, spogliatoi, tribuna e magazzini), palestra con relativi spogliatoi, campi di tennis, campo da calcio a cinque, campo da basket e il rettilineo da 100m della pista di atletica.\nAncora oggi l'economia del paese \u00e8 legata all'attivit\u00e0 agricola, tantissime \"cascine\" svolgono ancora la loro funzione.\nNegli ultimi anni sono sorte numerose industrie anche molto importanti con una conseguente aumento della popolazione arrivando ad avere i 3.145 abitanti odierni.\nPatrono: \"Santa Maria Maddalena\" e \"San Martino Vescovo\"\nFeste: 22 luglio (Santa Maria Maddalena - Festeggiamenti la 3\u00aa settimana di luglio) e 11 novembre (San Martino Vescovo).\n\"Note\": Carpiano \u00e8 stato scena della serie televisiva \"I misteri di Cascina Vianello\" con Sandra Mondaini e Raimondo Vianello (1996-1997) dove sono visibili uno scorcio del paese, il piccolo cimitero, il castello e i territori circostanti dove si sono svolte la maggior parte delle riprese, insieme ai comuni di Melegnano e Bascap\u00e8.\nGeografia fisica.\nTerritorio.\nCarpiano si trova nel centro del Parco Agricolo Sud Milano e dell'Ambito Territoriale di Caccia \"Borromeo\". Il suo territorio \u00e8 composto soprattutto da campi fertili e coltivabili irrigati dalle acque del Lambro meridionale, del Lambro Settentrionale, del canale Vettabia e del Lisone, piccolo fiume realizzato dai certosini nel 1300 circa.\nCarpiano si trova nella citt\u00e0 metropolitana di Milano e dista dal capoluogo solo 19 chilometri ed \u00e8 l'ultimo paese della citt\u00e0 metropolitana di Milano. Carpiano si trova all'interno del quadrilatero compreso tra quattro grandi abbazie della Bassa Milanese: Chiaravalle, Mirasole, San Bassiano e Viboldone. Tutti questi monasteri contribuirono all'insegnamento della religione cattolica e, su tutto, bonificarono tutta la bassa milanese realizzando una fitta rete di canali irrigui prendendo l'acqua dai vicini fiumi.\nIn queste zone venne realizzata per la prima volta in Italia la \"marcita\", esattamente a Carpiano. \nLa marcita \u00e8 una speciale coltura pratense perenne tipica della pianura lombarda. L'impermeabilit\u00e0 del suolo e del sottosuolo ha provocato l'affiorare degli \"aves\" e il deflusso delle acque in superficie obbligando le popolazioni a regolare e a drenare le acque. Nei secoli scorsi l'affioramento delle falde freatiche hanno dato vita a tantissime sorgenti spontanee che sono state catturate con facilit\u00e0 dall'uomo, questo ha permesso il formarsi delle risorgive o fontanili, permettendo all'intera zona di diventare ampiamente irrigua. La temperatura di queste acque sorgenti \u00e8 costante, superiore a zero gradi anche in inverno. L'acqua di risorgiva, grazie alla sua temperatura, impedisce il raffreddamento del terreno e consente lo sviluppo della vegetazione anche in inverno. Grazie a tutto questo si possono effettuare sette tagli circa di foraggio all'anno, questo indica una disponibilit\u00e0 annuale di foraggio fresco. Oggi le marcite stanno quasi del tutto scomparendo a causa della sempre pi\u00f9 necessit\u00e0 di utilizzare i campi per le colture di riso, grano e mais e dai sempre minori fontanili.\nL'habitat umano si \u00e8 sviluppato in modo che i paesi di una certa importanza come Melegnano sono distanti fra loro circa 5-6 chilometri, intervallati da frazioni o agglomerati minori. Una fitta rete di cascine copre il territorio grazie alla vocazione interamente agricola e alla breve distanza da Milano.\nIl Comune di Carpiano comprende gli abitati del Villaggio Francolino, Ortigherio, Draghetto e numerose cascine (Arcagnago, Belvedere, Bruciata, Calnago, Ca'Matta, Castello, Faino, Liberia, Longora, Muraglia, Cascina Nuova, Ortigherio, Poiago, Zunico) tuttora abitate e funzionanti e parte del piccolo paese di Gnignano.\nIl territorio del Comune di Carpiano, come di tutti i paesi confinanti, \u00e8 prevalentemente costituito da campagne, tutte molto fertili e tutte coltivate a riso (coltivazione principale), mais, grano, soia, a foraggio e alcune a girasoli e erba medica.\nI principali allevamenti sono di bovini (soprattutto la razza frisona), suini e alcuni di equini, a cui si aggiungono gli animali da cortile come la gallina, le anatre, le oche, i conigli e i pavoni.\nSono presenti zone ricche di vegetazione lungo gli argini dei fiumi, dei canali, e dei corsi d'acqua. Prevalgono le essenze autoctone quali il pioppo bianco, il pioppo nero, il salice, l'olmo, il carpino bianco, qualche gelso, oltre alle querce farnie e agli aceri campestri. Sono presenti anche numerosi cespugli di biancospino, sanguinello, prugnolo ed altri ancora. La fauna caratteristica si compone di svariati animali, tra cui il ghiro, il riccio, la faina, la volpe, il lepre, la donnola, la cinciallegra, l'airone cinerino, il picchio, la rondine comune, la tortora il fagiano, la gallinella d'acqua e molte altre specie anche nelle roggie e nei piccoli corsi d'acqua, come la rana, il gambero di fiume e svariati pesci di piccole dimensioni come le alborelle.\nLa forma di dimora dominante nel territorio, a forte vocazione agricola, della bassa milanese \u00e8 quella riconducibile alla tipologia a \"corte\", il Caraci definisce questa presenza caratterizzante \"uno spazio scoperto, generalmente a forma quadrilatera che dove non sia d'ogni parte circondato dai corpi di fabbrica pertinenti alle abitazioni e ai rustici, \u00e8 recinto da muri o da siepi, che ne fanno perci\u00f2 uno spazio chiuso\". La tipologia a corte \u00e8 utilizzata soprattutto per la cascina a corte, caratterizzata dall'essere una grossa fattoria, in cui sono presenti stalle, fienili, silos, magazzini ed abitazioni dei contadini riunite in un'unica struttura. Tali strutture sono sparse in mezzo alla campagna, lontane qualche chilometro dai centri abitati e tra di loro. La pianta di questa struttura \u00e8 quadrangolare con al centro l'aia, o cortile, attorno al quale si trovano i vari edifici agricoli, nelle cascine pi\u00f9 grosse, come Zunico, c'era anche una piccola chiesetta o una scuola.\nChiesa di San Martino vescovo.\nLa chiesa dedicata a San Martino Vescovo risale al XIV secolo, il secolo successivo venne quasi del tutto ricostruita come la possiamo oggi vedere. Chiesa, di origine quattrocentesca, a sala suddivisa in tre navate con la navata centrale pi\u00f9 alta delle lateriali segnando anche la facciata esterna in cotto a salienti sormontata da cinque pinnacoli in mattoni decorati con una croce in ferro. L'esterno fu decorato con opere marmoree provenienti dalla Certosa di Pavia e successivamente con il protiro a pianta quadrata con colonne tortili in marmo di Candoglia (lo stesso del Duomo di Milano e della Certosa di Pavia) che sostengono una copertura a falde con intradosso a semisfera sormontata dalla statuetta della Vergine, che ancora oggi fronteggia la chiesa, che doveva sormontare l'altare campionese posto all'interno della chiesa. L'interno \u00e8 molto spoglio con pochi dipinti, alcuni del tutto scomparsi o molto deteriorati.\nCastello di Carpiano.\nLa storia del Castello di Carpiano inizi\u00f2 nel lontano 1549, quando i suoi abitanti, i Padri Certosini, riedificarono la struttura nella forma originaria che era posseduta dalla famiglia Pusterla (il nome deriva dalle \"Pusterle\", le porte d'entrata di Milano) di Milano e successivamente a Gian Galeazzo Visconti, che lo don\u00f2 assieme ai terreni di Carpiano ai Padri Certosini della Certosa di Pavia. Con il loro avvento da castello fortificato divenne una grangia castello dalla forma rettangolare con quattro torri angolari (oggi sono visibili soltanto tre). Con la sottomissione del Ducato di Milano da parte dell'Impero Austriaco, gli ordini religiosi vennero sciolti e il castello venne donato dall'imperatore Giuseppe II d'Asburgo-Lorena al barone Giovanni Alessandro Brambilla, generale e chirurgo pavese alla corte dell'imperatrice Maria Teresa d'Austria che lo diede in affitto per alcuni decenni alla famiglia dei nobili Forni di Milano, discendenti di Don Francesco Ambrogio Forni, che aveva propriet\u00e0 anche ad Ispra, Baggio e Loirano. Successivamente la propriet\u00e0 fu ceduta dai baroni Brambilla al conte Giacomo Mellerio. Alla sua morte i suoi beni, compreso il castello e i suoi territori, vennero lasciati all'Onorevole Congregazione del legato Pio Mellerio, divenuta poi Onorevole Congregazione di Carit\u00e0, negli ultimi anni E.C.A. e oggi II.PP.A.B.\nAltri monumenti.\nA completare la figura del paese troviamo una Colonna in sarizzo, come era in uso in tutte le grangie dei Padri Certosini, in cui sono incise la scritta GRA CAR e sormontata da un capitello che sostiene il mistico monte dei Certosini che sostiene una croce. Oggi, dopo i lavori degli ultimi anni, la croce \u00e8 stata sistemata e contiene ai vertici reliquie dei Santi protettori del paese come \"Santa Maria Maddalena\" e \"San Martino\" affiancati da \"San Riccardo Pampuri\", \"San Bruno\" e \"San Carlo\".\nCascine.\nNon si pu\u00f2 parlare della storia di Carpiano senza parlare delle sue cascine. Sono antichi complessi architettonici che nei secoli hanno testimoniato la vocazione agricola di questo territorio, la fertile piana irrigua che tanto ha contribuito a fare della nostra provincia una delle pi\u00f9 ricche della nazione e dell'intero continente. Sono luoghi con affascinanti storie da raccontare, dal lavoro delle mondine ai tesori artistici scampati alle razzie dell'ultimo conflitto, come successe nella cascina di Zunico, dalla passione per i cavalli dei Moyersoen, dalla grande generosit\u00e0 delle mucche da latte, tra le pi\u00f9 produttive della Pianura Padana. \nTra le antiche cascine sparse sul territorio ci sono cascine di grandi dimensioni che furono comuni indipendenti come Arcagnago e Zunico, o cascine che nascondono patrimoni artistici come la Chiesetta Sant'Ambrogio a Zunico risalente al 1570.\nLe cascine di Carpiano sono, oltre alle gi\u00e0 citate Arcagnago, Zunico, Castello, anche Belvedere, Bruciata, Calnago, Faino, Liberia, Longora, Ca'Matta, Muraglia, Cascina Nuova, Ortigherio e Poiago, ancora tutte funzionanti, a cui si aggiungevano in passato anche le cascine di \"Francolino\", \"Maiano\" (inglobata poi con Francolino), \"Molino Beolchina\", \"Torchio\" e \"Cozzolano\" oggi scomparse, ma ancora visibili alcuni ruderi o edifici.\nTutte le cascine di Carpiano, come le cascine della zona, hanno una disposizione a corte in cui gli edifici si trovano lungo il perimetro del podere attorno alla corte centrale o aia. Nelle cascine a corte si trovano la \"casa del fattore\" (situata al centro in modo tale da controllare facilmente l'entrata e si trova vicino alle stalle e ai magazzini), le \"abitazioni dei salariati\" (tutte uniformi, prive di comodit\u00e0 ma con orti e pollai privati, suddivisi in Salariati fissi e avventizi), le \"stalle\" e le \"scuderie\" (poste sui lati del cortile principale), i \"pollai\" e i \"porcili\" (situati nel cortile dei salariati e ai lati del cortile), le \"aie\" (situate o nel centro del cortile principale o comprese in una nuova corte laterale), gli accessi carrai (disposti uno all'entrata e uno all'uscita verso i campi).\nNegli ultimi vent'anni la cascina ha subito profonde modifiche dovute al processo di motorizzazione che ha portato uno sviluppo della meccanizzazione, dell'ampliamento delle stalle e ai miglioramenti alle case. Col passare degli anni la manodopera dei salariati ha abbandonato la campagna trasformando la cascina da un nucleo residenziale e produttivo ad un nucleo esclusivamente produttivo. Le abitazioni dei salariati vennero cos\u00ec abbandonate o adibite a magazzini o ad essiccatoio. La stalla rimane nella vecchia sede o se ricostruita ampliandola \u00e8 decentrata fuori dalla corte.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 247 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nRomania 54 1,38%\nGeografia antropica.\nSecondo l'ISTAT, il territorio comunale comprende il centro abitato di Carpiano, la frazione di Gnignano e le localit\u00e0 di Cascina Arcagnago, Cascina Calnago, Cascina Longora, Cascina Nuova, Cascina Zunico, Localit\u00e0 Draghetto, Villaggio Francolino e Villaggio Ortigherio."}
{"id": "19197", "revid": "125979564", "url": "https://it.wikipedia.org/wiki?curid=19197", "title": "Carugate", "text": "Carugate (\"Carugaa\" in dialetto locale, : ) \u00e8 un comune italiano di abitanti della citt\u00e0 metropolitana di Milano in Lombardia. Si trova nel territorio storico del vimercatese, ed \u00e8 l'unico comune di questo territorio che non abbia aderito alla provincia di Monza e Brianza.\nOrigini del nome.\nL'etimologia del nome non \u00e8 chiara. Alcune tra le molte idee proposte sono:\n\"carrucata\": superficie di terra che un contadino pu\u00f2 coltivare con un paio di buoi, \"carrivium\": strada per i carri, \"callugate\": terre caliginose, \"el caraga\": insetto parassita della vite e \"carugol\": attrezzo per battere il grano.\nStoria.\nLe vicende storiche di Carugate sono comuni a quelle di tutta questa zona della Lombardia, popolata un tempo dai popoli Orobi, dai Liguri, Celti ed Etruschi, soppiantati poi dai Romani. Quindi vennero i Longobardi convertiti al cristianesimo e le invasioni del Barbarossa.\nSecondo una tradizione a Carugate visse Santa Marcellina, sorella di Sant'Ambrogio e San Satiro, consacrata nella notte di Natale del 352.\nLa villa dove Santa Marcellina si ritir\u00f2 con le consorelle a pregare divenne un monastero benedettino, secondo un documento del 1398. Ancora oggi la Santa \u00e8 celebrata nel paese, assieme al patrono Sant'Andrea.\nDagli inizi del XX secolo a Carugate si \u00e8 aggiunta all'attivit\u00e0 agricola la lavorazione della seta. Fino agli anni trenta, inizio della produzione di fibre sintetiche e crisi della seta, erano attive a Carugate quattro filande.\nNel dopoguerra l'industrializzazione \u00e8 notevolmente aumentata in tutta l'area a est di Milano e a Carugate si sono insediate diverse aziende di rilievo nei settori delle macchine di movimentazione terra, della lavorazione del legno e dell'elettronica, ed \u00e8 attiva una cooperativa di artigiani dell'arredamento.\nNel 1972 un notevole impulso commerciale si ebbe con la costruzione di un centro commerciale del gruppo francese \"Carrefour\" (allora il centro commerciale si chiamava \"Euromercato\", adesso si chiama \"Carosello\"), oggi affiancato da un \"IKEA Center\". Negli ultimi anni del secolo si sono aggiunti altri grandi magazzini nelle immediate vicinanze, e Carugate ha incrementato ulteriormente la propria espansione urbanistica a danno dei terreni agricoli che ancora abbondavano negli anni ottanta.\n\u00c8 stato il secondo paese in Europa, dopo Barcellona, ad adottare le norme delle \"abitazioni ecologiche\". \u00c8 l'unico comune del vimercatese a non essere incluso nella Provincia di Monza e della Brianza.\nMonumenti e luoghi d'interesse.\nNella piccola chiesa di Santa Maria \u00e8 andato perduto, in seguito al susseguirsi di restauri, un affresco di Cesare Procaccini \nrappresentante l'ascensione della Vergine.\nLa villa Gallerani, di origine cinquecentesca, \u00e8 una costruzione padronale sobria negli esterni e circondata da un ampio e folto giardino.\nAll'interno \u00e8 presente un soffitto affrescato con motivi allegorici policromi e temi di caccia e pesca. La villa \u00e8 privata e non visitabile per il pubblico se non con rarissime eccezioni.\nIl Bosco Villoresi \u00e8 un'oasi WWF.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nInfrastrutture e Trasporti.\nCarugate \u00e8 attraversato dalla Tangenziale EST di Milano. L'uscita omonima \u00e8 la n\u00b014.\nInoltre attraversato dalle strade provinciali:\n208 che porta da Brugherio a Carugate e dalla 121 che dal vicino casello Agrate della A4 attraversa Carugate e va fino a Cernusco sul Naviglio.\nA Carugate \u00e8 presente una linea autobus interurbana della NET/ATM, la Z305 che porta alle stazioni della metropolitana, linea M2, di Milano (fermate Cologno Nord e Villa Fiorita, quest'ultima situata nel territorio di Cernusco sul Naviglio), passando per Brugherio."}
{"id": "19198", "revid": "1833487", "url": "https://it.wikipedia.org/wiki?curid=19198", "title": "Casarile", "text": "Casarile (\"Casaril\" in dialetto milanese) \u00e8 un comune italiano di abitanti della citt\u00e0 metropolitana di Milano ai confini con la provincia di Pavia, in Lombardia.\nIl nome del comune deriva dal latino casearile, luogo dove si fa e si conserva il formaggio. Un'altra scuola di pensiero invece fa risalire il nome del paese alla prima casa che era presente sul territorio, pi\u00f9 precisamente su un Rile, in dialetto un fiumiciattolo.\nIl comune di Casarile possiede quattro storiche frazioni: Colombera, Melone, Porchera e Zavanasco, quest'ultima unita al territorio comunale dagli austriaci nel 1842, rimanendo da quel momento la sede municipale fino all'arrivo dei Savoia.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 317 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nInfrastrutture e trasporti.\nFra il 1880 e il 1936 la localit\u00e0 ospit\u00f2 una fermata della Tranvia Milano-Pavia."}
{"id": "19199", "revid": "123351243", "url": "https://it.wikipedia.org/wiki?curid=19199", "title": "Casorezzo", "text": "Casorezzo (\"Casorezz\" in dialetto milanese, : , \"Casoesso\" in dialetto locale, : ) \u00e8 un comune italiano di abitanti della citt\u00e0 metropolitana di Milano in Lombardia.\nStoria.\nEpoca romana e le prime tracce etimologiche.\nCasorezzo \u00e8 indicata nella sua storia con il nome di \"Casobrecio\", \"Caxorizio\", \"Cosorezo\" o anche \"Coxoretio\", \"Casourezo\", \"Consoretio\"; pare derivino questi nomi dal latino \"Domus Retium\", ossia casa delle reti. Effettivamente tracce di romanizzazione nell'area sono state ritrovate grazie ad una necropoli emersa ad inizio Novecento dove \u00e8 stata ritrovata una moneta di bronzo recante l'effigie di Vespasiano.\nMedioevo.\nIntorno all'anno 1000 vi sorgeva un castello con quattro torri, circondato da un fossato e posto tra folti boschi (fra le sue mura sorgeva l'antica chiesa dedicata a San Giorgio), che doveva essere una costruzione utilizzata come casa di campagna per svaghi di caccia e pesca di patrizi milanesi. Da alcuni documenti si ha notizia che nel gennaio 1009 l'arcivescovo di Milano Arnolfo II operava una permuta dei beni con Giovanni, sacerdote ufficiante nella basilica di San Giorgio. L'arcivescovo Arnolfo donava al prete edifici e terre di ragione della casa di sant'Ambrogio e dell'arcivescovo stesso, ricavandone in cambio beni e fondi a \"Casorbecio\".\nEsisteva anche un monastero detto delle Suore Umiliate, chiamato \"Domus Capucinarum\" o \"Casa delle Cappuccine\": questa testimonianza ci perviene da uno scritto datato 27 febbraio 1292; cita espressamente il documento: \"...l'Arcivescovo Ottone Visconti concedeva alle suore della casa delle cappuccine di Casorezzo, d'ordine Umiliato, di permutare un sedime con Guidotto Colderarvio\".\nNella matricola dei nobili fatta nel 1377 si ricordano i \"Medici de Casoretio\", che fecero un lascito di beneficenza: il 9 dicembre 1415 la nobile Caterina detta Donona figlia di Giovannolo de' Medici e di Aicola De' Ghezi, faceva donazione a Cristoforo de' Medici di una vigna giacente nel territorio di \"Coxoretio\".\nEpoca moderna.\nLa vita dell'antico villaggio era dunque imperniata sulla chiesa, sul monastero delle Umiliate e sulle case dei patrizi alternatisi nel possedere le terre e i beni di Casorezzo. Nel 1497, il 24 marzo, Ambrogio de' Crivelli dichiarava di aver acquistato un messale per uso del suo altare posto nella chiesa di San Giorgio in Cosorezio. Il 24 settembre 1523 Umberto Crivelli lasciava per testamento alla fabbrica della chiesa di San Giorgio di Casorezzo 50 lire imperiali da convertirsi in riparazioni alla chiesa ed alla Cappella di Santa Maria. La nobile Margherita Crivelli, con un suo testamento del 28 ottobre 1565 lasciava agli scolari della chiesa di San Giorgio, 3 pertiche di campo al trebbiano. Il 2 ottobre 1564 \"Messer Francesco De Litti\" (o Litta) abitante in Sacconago sposava Caterina de Crivelli; il matrimonio fu celebrato a Casorezzo. La famiglia Crivelli possedeva dunque beni a Casorezzo e parte di questi erano alle Trebbie, sulla strada per Furato. Un'altra famiglia che abitava ed era in possesso di beni a Casorezzo, era la famiglia Gaio. Altri possidenti in Casorezzo erano il nobile Francesco Bernardino e Leandro Visconti.\nNel 1566 San Carlo Borromeo visit\u00f2 Casorezzo nell'ambito di una visita pastorale. Nel 1570 il comune contava 479 abitanti, saliti a soli 566 nel 1775, a quasi due secoli di distanza. Nel medesimo censimento settecentesco, apprendiamo inoltre che l'abitato era prevalentemente a carattere rurale e non esisteva un podest\u00e0, n\u00e9 un capitano della polizia, n\u00e9 tantomeno un medico.\nLe condizioni economiche del paese iniziarono a mutare dal 1840 quando i conti Caccia-Dominioni impiantarono la prima filanda a vapore che and\u00f2 progressivamente a sostituire le produzioni artigianali di fustagno che pure rappresentavano una piccola risorsa nell'abitato. Gi\u00e0 nel 1866 la presenza della filanda aveva portato al censimento di 5226 gelsi su tutto il territorio comunale, necessari per la coltivazione del baco da seta.\nIl 24 febbraio 1869, re Vittorio Emanuele II decret\u00f2 la soppressione del vicino comune di Ossona e la sua aggregazione a quello di Casorezzo come frazione, dal momento che l'abitato casorezzese presentava un numero maggiore di abitanti. La situazione sembr\u00f2 essere accettata pacificamente da ambo le parti sino al 1887 quando il comune di Casorezzo si rifiut\u00f2 di contribuire alla costruzione dell'ingresso del cimitero di Ossona, fatto che accese inevitabilmente la rivalit\u00e0 tra le due realt\u00e0. L'ex comune di Ossona mosse un primo esposto al Ministero degli Interni nel 1890 chiedendo la scissione dal comune di Casorezzo, ma senza successo. Infine il 10 giugno 1909 re Vittorio Emanuele III decret\u00f2 la definitiva divisione dei due comuni, anche per il fatto che entrambi nel frattempo avevano raggiunto il numero di 1500 abitanti, necessario per costituirsi in comune a norma di legge.\nIntanto il 1\u00ba febbraio 1880 il comune di Casorezzo aveva acconsentito al passaggio sul proprio territorio della tramvia Sedriano-Arluno-Busto Garolfo-Busto Arsizio che permetteva un pi\u00f9 rapido collegamento con i paesi circostanti come diramazione della tramvia Milano-Castano-Magenta (il famoso \"Gamba de Legn\").\nAl 1912 la filanda Caccia-Dominioni rimaneva la realt\u00e0 industriale di maggior peso con 150 operai su una popolazione di oltre 1800 abitanti come riferir\u00e0 la visita pastorale del cardinale Andrea Carlo Ferrari nel 1917.\nMonumenti e luoghi d'interesse.\nArchitetture religiose.\nChiesa di San Giorgio Martire.\nLa costruzione attuale, risalente al 1913 quando venne consacrata dall'arcivescovo Andrea Carlo Ferrari, prende in realt\u00e0 il nome dal castello locale dedicato a San Giorgio, sulle cui rovine sorge l'edificio. Una prima notizia della presenza di una cappella dedicata a San Giorgio nel territorio di Casorezzo risale al citato documento del 1009 ad opera dell'arcivescovo di Milano, dove essa aveva appunto la funzione di luogo di culto del fortilizio presente in loco.\nCon la decadenza del castello e l'espandersi dell'abitato, gi\u00e0 al 1398 la cappella fu elevata al rango di parrocchia ed inclusa nella Pieve di Parabiago.\nLa chiesa attuale, costruita in stile neoromanico (a differenza della precedente struttura di forme barocche), si presenta a tre navate interne con tre altari; oltre a quello maggiore troviamo un altare dedicato a Sant'Antonio da Padova e l'altro dedicato alla Madonna della Pace, commissionato durante la Prima guerra mondiale. Quello che maggiormente salta all'occhio osservando la struttura della chiesa \u00e8 la presenza dell'attuale campanile che stona completamente con lo stile architettonico della chiesa: esso \u00e8 infatti una costruzione moderna in quanto il precedente campanile, sopraelevato e dotato di un nuovo concerto di campane nel 1894, venne col tempo a presentare problemi strutturali che lo resero difficile da mantenere in piedi e per questo nel 1960 venne demolito, costruendo l'attuale struttura di stile moderno dal 1966. Contemporaneamente venne eretta anche la nuova casa parrocchiale in sostituzione della precedente in stato decadente. Le nuove opere vennero inaugurate dall'arcivescovo Colombo nel 1971.\nOratorio di San Salvatore.\nDi origine romanica, l'Oratorio di San Salvatore presenta importanti affreschi dell'XI secolo con influenze bizantine assieme ad altre opere a fresco realizzate nel XVI secolo ed ascrivibili alla scuola luinesca e firmati da tale Bernardino \"de Albertonibus\" da Busto con la collaborazione di tale Giorgio da Saronno.\nL'edificio, eretto su un antico sentiero che ancora oggi conduce da Casorezzo a Busto Garolfo, appare gi\u00e0 citato da Goffredo da Bussero che per\u00f2 lo vuole dedicato al Salvatore ed a Sant'Ilario di Poitiers. Alla visita di San Carlo Borromeo del 1566, l'oratorio si presentava in buone condizioni ed ornato a dovere. Al di fuori di esso si estendeva un piccolo cimitero.\n\u00c8 contraddistinto da una facciata ampiamente rimaneggiata dopo l'erezione della chiesa che presenta due nicchie che spezzano il motivo della costruzione e pi\u00f9 in alto, in un fascione, si trova la dedica \"Deo Salvatori et Reginae Martyrum\".\nAree naturali.\nAlcune parti boschive ed agricole del Comune, sono state comprese nel Parco del Roccolo, del quale attualmente vi \u00e8 la sede in paese. Esso \u00e8 stato istituito nel 1991 tra i Comuni di Parabiago, Busto Garolfo, Casorezzo, Arluno, Canegrate e Nerviano (dal 1997), riconosciuto tale nel 1994 dalla Regione Lombardia, si estende per circa 15.000.000 di m2, ed \u00e8 atto alla difesa di fauna, flora e attivit\u00e0 agricole locali. Viene caratterizzato dalla presenza di specie arboree autoctone (quercia, ciliegio, pino silvestre) ed altre specie introdotte dall'uomo (robinia, castagno, quercia rossa, prunus serotina). Attualmente \u00e8 in progetto una sua estensione fino al Bosco WWF di Vanzago.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 271 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nCasorezzo \u00e8 stata al centro, negli anni ottanta, di un'intensa attivit\u00e0 radiofonica. Qui sorse Radio Continental One, emittente che trasmise su FM 102.650\u00a0MHz dal 1980 al 1995 (cedette l'impianto alla bergamasca Radio Zeta). Poco tempo dopo, nella seconda met\u00e0 degli anni ottanta si insedi\u00f2 nella cittadina Radio Jolly, stazione che irradiava programmi generalisti su FM 100,700\u00a0MHz e 96,300\u00a0MHz e che resistette in un etere molto congestionato fino al 1993, allorquando alien\u00f2 i propri impianti a Radio Primarete di Legnano.\nEconomia.\nL'economia \u00e8 qui da sempre legata all'agricoltura.\nL'industrializzazione inizi\u00f2 con il tessile, che poteva lavorare il prodotto ottenuto dal baco da seta coltivato nel territorio. Solo pi\u00f9 tardi entrarono in paese le industrie tessili legate, anzich\u00e9 al carattere agricolo del paese, al tipo di industria comune a questa parte della Lombardia; inizi\u00f2 da quel momento la trasformazione da paese agricolo a paese inserito in una zona industriale.\nLa maggiore azienda del settore operanti in paese a quei tempi, era la filanda del Cavalier Antonio Gaio, fondata dalla famiglia nel 1830. Era nel suo campo una delle pi\u00f9 importanti della zona, dal momento che offriva lavoro a circa 150 persone, in massima parte donne, occupando una superficie di 350 m2. La filanda del Cavalier Gaio venne chiusa nell'anno del suo centenario, nel 1930.\nInoltre nei locali ora occupati dalla societ\u00e0 \"Alfa\", operava l'azienda di propriet\u00e0 della famiglia Ferrario, ove erano prodotti tappeti su telai a mano. Questa attivit\u00e0 venne terminata nel 1925. Dal 1924 al 1935 fu in attivit\u00e0 la tessitura Colombo.\nIl primo stabilimento di tessitura costruito nel paese, venne realizzato ad opera della ditta \"Cappia Della Porta &amp; C\". Quando venne acquistato dal Commendator Ottorino Maderna nel 1898 era in funzione gi\u00e0 da qualche anno. Nel 1940 la ditta Ottorino Maderna venne acquistata dai signori Vincenzo Zucchi e Grippa ed \u00e8 ora la maggiore industria di Casorezzo. La produzione della ditta era ristretta esclusivamente ai tessuti di lino e misto lino per tovaglieria, lenzuola, asciugamani, ed ai tessuti di seta pura naturale ed artigianale. Nel 1942 avvenne la separazione: la sede dove era sorta la \"Manifattura di Casorezzo Vincenzo Zucchi &amp; C.S.A.\" divent\u00f2 \"Giori &amp; C.S.p.A.\" che rilev\u00f2 la parte azionaria del sig. Grippa. La \"Vincenzo Zucchi\" si stabil\u00ec definitivamente nell'azienda ex Ottorino Maderna.\nDal 2007, l'azienda ha chiuso lo stabilimento sito in Casorezzo mantenendo attivo solo il reparto legato all'outlet.\nInfrastruttre e trasporti.\nIl comune \u00e8 posto vicino alla direttrice autostradale A4 Milano-Torino raggiungibile tramite il casello autostradale di Arluno a circa 4\u00a0km e le stazioni ferroviarie pi\u00f9 vicine solo quelle di Parabiago (4\u00a0km) e Arluno-Vittuone (6\u00a0km).\nSono invece presenti numerose linee di trasporto su gomma gestite da Movibus che collegano il paese con i principali comuni del magentino, bustese, legnanese e con Milano:\nLe linee sono state gestite da ATINOM fino a giugno 2008 e successivamente passate a MOVIBUS.\nSport.\nNel 2006 \u00e8 stata fondata l'Associazione Sportiva Casorezzo, militante in terza categoria nella stagione 2014/2015. Nella stagione 2016/2017 la formazione biancoverde conquista la seconda categoria vincendo il campionato e stabilendo il record di 18 vittorie consecutive senza subire mai reti in trasferta. Inoltre il 14 maggio 2017 conquista anche il \"trofeo Mulazzi\" laureandosi campione del comitato di Legnano."}
{"id": "19200", "revid": "1543377", "url": "https://it.wikipedia.org/wiki?curid=19200", "title": "Cassinetta di Lugagnano", "text": "Cassinetta di Lugagnano (: , \"Cassinetta de Lugagnan\" in dialetto milanese, : ) \u00e8 un comune italiano di abitanti della citt\u00e0 metropolitana di Milano in Lombardia.\nGeografia fisica.\nTerritorio.\nIl paese, come la maggior parte degli antichi borghi dell'area posti sul Naviglio Grande, \u00e8 diviso in due aree distinte dal corso d'acqua: l'una, contraddistinta oggi da poche case e ville che si staglia sulla via che conduce alla vicina citt\u00e0 di Corbetta, mentre l'altra su cui si \u00e8 sviluppato nel corso dei secoli il paese vero e proprio che protende verso Abbiategrasso. Le due aree sono collegate ancora oggi tramite uno storico ponte in granito costruito nel Seicento, durante la dominazione spagnola del Ducato di Milano, che ancora oggi rappresenta il principale punto di attraversamento del Naviglio.\nGeologia e idrografia.\nMorfologicamente, il territorio \u00e8 caratterizzato dall'ambiente tipico della pianura padana. L'altitudine media \u00e8 di 125 m s.m.l..\nAspetto caratteristico dell'idrografia di Cassinetta di Lugagnano \u00e8 la presenza del Naviglio Grande: esso \u00e8 stato per secoli un'importante via di comunicazione e di trasporto verso il capoluogo lombardo. Ci\u00f2 permetteva inoltre, anche in una certa comodit\u00e0 per allora, di uscire dalla citt\u00e0 e di raggiungere localit\u00e0 di villeggiatura e di caccia e, sempre pi\u00f9 famiglie benestanti scoprirono la tranquillit\u00e0 e l'aria salubre di queste zone rurali. Fu cos\u00ec che possedere una villa lungo i corsi d'acqua che circondano Milano divenne un fatto di moda. Sorsero quindi le magnifiche ville, abitazioni signorili, circondate da parchi e giardini progettati e realizzati per l'armonia della vista. Su una riva del naviglio \u00e8 presente una quercia storica, che ha ottenuto grande importanza dopo il 16 giugno del 2011 quando \u00e8 stata inclusa nel novero degli alberi monumentali della zona.\nCassinetta di Lugagnano fa inoltre parte del Polo dei Navigli istituito dalla Provincia di Milano.\nSismologia.\nDal punto di vista sismico Cassinetta di Lugagnano presenta un rischio molto basso ed \u00e8 stata classificata come il comune zona 4 (bassa sismicit\u00e0) dalla protezione civile nazionale.\nClima.\nIl clima \u00e8 quello caratteristico delle pianure settentrionali italiane con inverni freddi e abbastanza rigidi ed estati che risentono di elevate temperature; la piovosit\u00e0 si concentra principalmente in autunno e in primavera. Il paese appartiene alla zona climatica E.\nOrigini del nome.\n\u00c8 probabile che il toponimo provenga da \"Lucanianus\", aggettivo derivato dal nome proprio \"Lucanius\".\nIl suo nome deriva forse dalla \"Cassina Biraga\", con riferimento al fondatore Maffiolo Birago, uno dei personaggi che pi\u00f9 hanno lasciato il segno nelle vicende del paese.\nStoria.\nIl borgo in et\u00e0 romana.\nIl nucleo pi\u00f9 antico del paese \u00e8 quello di Lugagnano, sulla sponda destra del Naviglio, dove i primi insediamenti risalirebbero all'epoca romana. Alcuni ritrovamenti di reperti sepolcrali dell'epoca sono attualmente conservati nel Museo Pisani Dossi di Corbetta. Potrebbe risalire ad epoca anteriore all'anno 1000 il sarcofago in granito, con avanzi di piatti e vasellame in vetro e terracotta, rinvenuto in epoca imprecisata nella campagna cassinettese.\nIl borgo di Lugagnano.\nLugagnano era un vasto insediamento che si estendeva fino ai confini di Abbiategrasso e di Robecco sul cui territorio si ha notizia dell'esistenza di un castello circondato da fossato e di una chiesa dedicata a San Protasio. I primi documenti risalenti al 1251, citano testualmente \u00ab... al 1\u00ba di marzo, Mirano Crotto del fu Frigerio Crotto de Habiate, abitante in Milano, fece donazione al monastero di Chiaravalle di beni posti in territorio di Abbiategrasso e Lugagnano\u00bb. \nNel Medioevo, dunque, il paese era arroccato intorno ad un castello circondato da un fossato, che fu feudo di diversi signori. La storia locale, quindi, per molti secoli si identific\u00f2 con quella dei proprietari del maniero, di cui rimangono brevi accenni in alcuni documenti comunali. Nel XIII secolo fu propriet\u00e0 della famiglia dei \"Casterno\", per passare quindi ai \"Pietrasanta\". Il 1\u00ba febbraio 1358, Uberto di Pietrasanta lo vendette con un sedime al vicino territorio di Robecco. Sempre nello stesso documento del 1358 si pu\u00f2 rilevare che Lugagnano era posto in territorio di Robecco. Fu dato in feudo nel 1451 dal Duca di Milano Francesco Sforza a Baldassare Barzi e suoi discendenti, con diritto di dazi di vino, pane, carne e imbottato, \"come anteriormente era goduta da Sperone Pietrasanta\". Ma il capitano Girolamo Barzi fu bandito per fratricidio e perci\u00f2 il feudo fu devoluto alla Camera di Milano il 30 aprile 1656 e concesso al generale Giovanni Vasquez de Coronado, castellano di Milano, il 28 giugno 1657, con facolt\u00e0 di darlo ad altri.\nIl 15 luglio 1657, Lugagnano \u00e8 infeudata al conte Angelo Trivulzio, ma il capitano Girolamo Barzi, venuto a transazione con la regia Ducale Camera, riesce ad ottenere per i suoi figli, il 22 settembre 1672, i feudi di Lugagnano e Robecco con relativi dazi. Nel 1786 il comune di Lugagnano fu inserito nella provincia di Pavia.\nIn et\u00e0 nepoleonica, fra il 1809 e il 1816, il Comune di Lugagnano fu temporaneamente soppresso ed annesso a Robecco.\nIl borgo di Cassinetta.\nMentre Lugagnano sub\u00ec diverse traversie e passaggi di propriet\u00e0, Cassinetta ebbe una storia pi\u00f9 tranquilla, riuscendo a conservare meglio la propria autonomia.\nIl nobile Maffiolo Birago, Maestro di Aula della Camera Ducale di Filippo Maria Visconti, fece costruire nel 1435 la pi\u00f9 antica chiesa del luogo dedicata alla Beata Vergine e a Sant'Antonio abate: essa divenne poi parrocchiale e comprese nella sua giurisdizione ecclesiastica anche Lugagnano, nonch\u00e9 la frazione cascina Tangola del comune di Robecco ed altre due frazioni del comune di Corbetta. Sul frontone della chiesa \u00e8 ancora visibile lo stemma dei Birago e un'iscrizione a caratteri gotici che ne ricorda la fondazione.\nNel 1428 gli stessi Birago per concessione del duca Filippo Maria Visconti fecero scavare un canale che derivava dal Naviglio Grande e che, attraversando il paese, avrebbe fatto funzionare le pale di un mulino, tuttora esistente e funzionante (\"Mulino della Pazza Biraga\"). Detto canale, ancora oggi chiamato \"Roggia Biraga\", segna all'incirca il confine fra le due localit\u00e0 di Cassinetta e Lugagnano.\nOnorificenze.\nCassinetta di Lugagnano ha avuto, nella grande guerra, 18 caduti, 13 invalidi e 4 decorati.\nSimboli.\nLa descrizione araldica dello stemma \u00e8 la seguente:\nLa descrizione araldica del gonfalone \u00e8 la seguente:\nLo stemma, per antico utilizzo, \u00e8 stato riconosciuto con D.P.R. del 17 gennaio 2000.\nLo stemma riproduce nelle due diverse parti del partito gli emblemi araldici dei due territori anticamente componenti Cassinetta di Lugagnano. La parte sinistra dello scudo infatti riproduce lo stemma di Cassinetta, probabilmente a sua volta derivato da quello dell'antica famiglia Biraghi di Milano, fondatore come si \u00e8 detto dell'omonima cascina nel territorio cassinettese e della chiesa parrocchiale locale. La parte destra dello scudo invece rappresenta lo stemma di Lugagnano, riprodotto nella raccolta di stemmi Bonacina, che faceva un tempo parte dell'Archivio Araldico Vallardi di Milano.\nMonumenti e luoghi d'interesse.\nIl vero patrimonio di Cassinetta di Lugagnano sono le splendide \"ville di delizia\" (come le chiamava Marcantonio Dal Re) legate ai nomi delle \"grandi famiglie milanesi\" come, in via puramente esemplificativa, i Trivulzio, i Visconti, i Mantegazza, i Castiglioni e i Parravicini. Queste \"case da nobile\" costituivano indubbiamente per i proprietari un punto di riferimento, che consentiva loro di effettuare periodici controlli sulla gestione dei terreni da parte dei fittavoli; ma poich\u00e9 la zona di Cassinetta possedeva notevoli attrattive paesaggistiche, erano adoperate soprattutto come abitazione per la villeggiatura.\nIdentica sorte ebbero inoltre numerosi altri comuni sorti in prossimit\u00e0 o nelle immediate vicinanze del Naviglio Grande come Robecco sul Naviglio e Corbetta.\nLe chiese.\nChiesa parrocchiale di Sant'Antonio Abate.\nLa chiesa parrocchiale di Sant'Antonio abate di Cassinetta di Lugagnano venne eretta nel 1435 presso il borgo di Cassinetta per volere della locale famiglia possidente dei Biraghi e promotore del progetto fu nello specifico Maffiolo Birago, intenzionato a dare al paese un centro di culto dato il recente aumento della popolazione che giustific\u00f2 la venuta di un curato stabile per celebrare le messe domenicali.\nLa chiesa venne restaurata ed abbellita nel 1731 con la costruzione di un campanile e la decorazione degli interni.\nSignificativo \u00e8 il piccolo pronao poggiante su colonne di granito di Baveno che precede l'ingresso della chiesa, che per molto tempo ha fatto ricondurre quest'opera ad un progetto di Francesco Richini; attualmente tale attribuzione, per la mancanza di elementi, \u00e8 risultata infondata.\nL'interno, caratterizzato da un'aula unica, dispone di due cappelle laterali e di un presbiterio di forma piatta su cui \u00e8 addossato uno splendido altare in marmo nero settecentesco. Nella chiesa \u00e8 conservato inoltre uno splendido busto in legno dipinto raffigurante San Carlo Borromeo che la tradizione vuole eseguito \"dal vivo\" durante la visita del cardinale milanese al borgo.\nLa chiesa possiede un concerto di 5 campane in Fa#3 fuso dalla ditta Francesco D'Adda e figli di Crema nel 1946 e benedetto solennemente l'anno successivo dall'allora arcivescovo di Milano, il cardinale Alfredo Ildefonso Schuster. Durante la Seconda guerra mondiale due campane del precedente concerto erano infatti state fuse per sostenere le spese di guerra dello stato e per questo fu necessario ricostruire il concerto.\nA fianco della chiesa venne eretto nel 1954 per merito di alcuni cassinettesi, l'oratorio locale dedicato a San Carlo Borromeo. All'interno di esso ancora oggi si svolge l'attivit\u00e0 catechistica e si organizzano giochi ed eventi preparati dai volontari per i ragazzi della parrocchia locale.\nOratorio di San Giuseppe.\nIl piccolo oratorio di San Giuseppe di Cassinetta di Lugagnano \u00e8 un edificio religioso a carattere privato costruito nella prima met\u00e0 del XVIII secolo ad opera dell'architetto Carlo Federico Castiglioni per la sua villa (l'attuale Villa Castiglioni-Nai-Bossi) a Cassinetta.\nLa cappella, tipicamente impostata sugli stilemi barocchi della chiesa gentilizia barocca, si trova presso la villa stessa, gittante sull'alzaia del Naviglio Grande ed \u00e8 contraddistinta da una facciata a due ordini, suddivisi tra loro da lesene doppie con un capitello corinzio molto lavorato.\nLe ville di Lugagnano.\nVilla Birago-Clari-Monzini.\nLa villa, recentemente restaurata ed adibita a lussuose abitazioni private, \u00e8 una splendida testimonianza dell'antica e grande dimora che sorgeva in Lugagnano, sulla sponda destra del Naviglio. A quel tempo il grande parco era tagliato da un lungo viale di 800 metri, intervallato da coppie di pilastri che, superato il corso del canale, terminava nella grande esedra di Villa Negri. La struttura quadrangolare che fa cornice al cortile d'onore centrale suggerisce l'ipotesi che l'edificio sia l'evoluzione dell'antico fortilizio di Lugagnano che si presume edificato attorno al 1558 dalla famiglia Birago e confiscato nel 1691 dalla Camera Regia.\nIn seguito l'edificio fu ampliato e venne strutturato a corte civile, con un portone che si apre su una piazzetta fiancheggiata da due corti rustiche. La casa padronale si innalza su tre piani, con una facciata molto sobria. All'esterno, sempre sulla piazzetta, l'oratorio oggi sconsacrato e dedicato un tempo a Sant'Anna, benedetto nel 1721, conservava una tela raffigurante la Vergine con Bambino, attribuita al Nuvolone e oggi trafugata.\nPalazzo Mantegazza-Macinaghi.\nLa casa si affaccia con un semplice portone ad arco, sulla piazzetta Trivulzio, lungo il lato sud della via principale di Lugagnano. Il cortile civile, aperto sulla piazzetta tramite appunto il portone, \u00e8 circondato su tre lati da corpi di fabbrica, assumendo una pianta ad U irregolare. Due dei lati dell'edificio si innalzano su tre piani definendo un impianto a L, con bracci uguali; le facciate presentano delle irregolarit\u00e0 nella distribuzione delle finestre. La facciata verso il giardino \u00e8 caratterizzata da numerose aperture che mettono in evidenza i diversi interventi operati alla costruzione.\nVilla Trivulzio.\nIl contesto paesano in cui si cala la villa, se da un lato pu\u00f2 esaltarne l'atmosfera naturale, non ne valorizza per\u00f2 la bella architettura neoclassica. Situata all'imbocco della strada per Robecco presenta una dissimmetria e delle anomalie che avvalorano l'ipotesi che sia sorta adattando una costruzione precedente. L'edificio, nel caratteristico giallo lombardo, presenta una pianta ad L, formata dal corpo centrale e da un'ala di rustici con la cappella. Attorno un ampio e ben curato giardino ricco di alberi secolari.\nLa facciata a nord \u00e8 aperta verso il parco e l'ingresso \u00e8 ornato da quattro eleganti statue e da un tempietto. Essa riprende le linee architettoniche di quella a sud (che si affaccia sulla piazzetta lungo la provinciale), dalla quale si distingue per\u00f2 per il lungo balcone rettangolare in granito, che spezza il rigoroso ritmo della tripartizione centrale, e la balaustra sopra il tetto, arricchita da sei vasi di granito. L'attuale aspetto neoclassico fu conferito a questa casa da nobile nei primi decenni dell'Ottocento.\nVilla Trivulzio \u00e8 un tipico esempio di villa neoclassica (sullo stile di quelle realizzate dal Piermarini). Fu fatta costruire dai Trivulzio, una delle pi\u00f9 note famiglie dell'aristocrazia milanese a fine settecento nel centro di Cassinetta di Lugagnano, localit\u00e0 sul Naviglio Grande. La Villa \u00e8 circondata da una cancellata tripartita e, sul retro, da un grande parco all'inglese con vegetazione spontanea, limitato al fondo da doppia coppia di statue raffiguranti le quattro stagioni.\nNel boschetto lato ovest vi \u00e8 un romantico tempietto ottagonale neoclassico con colonne in granito.\nLa parte centrale della villa \u00e8 decorata a bugnato, tripartita da doppie lesene (colonne) di ordine ionico, poggianti su uno zoccolo bugnato che sostengono il cornicione.\nVilla Frotta-Eusebio.\nLa vecchia cancellata, affacciata sulla via centrale di Cassinetta, si apre su un ampio cortile in fondo al quale si erge il palazzo. La data di costruzione non \u00e8 certa ma si presume risalga alla prima met\u00e0 del Settecento.\nLa villa si articola su tre piani evidenziati da tenui fasce dipinte con motivi floreali. Piacevole il gioco di linee creato dall'alternarsi di porte e finestre. Al centro della facciata l'unico balconcino in ferro battuto su una mensola in stucco. L'interno, oggi diviso in alloggi, non conserva l'originaria fisionomia che era caratterizzata da una doppia successione di sale a cannocchiale.\nVilla Grosso Pambieri.\nDetta oggi semplicemente \"Villa Pambieri\", la casa si affaccia, con una corte chiusa da un cancello, sulla via principale di Cassinetta di Lugagnano. Il cortile, a pianta rettangolare, \u00e8 delimitato dal corpo centrale della casa e da due corpi laterali formando una pianta a C. Il palazzo \u00e8 stato restaurato totalmente, mantenendo la struttura originale. La facciata centrale \u00e8 molto semplice, una grande vetrata illumina il patio d'entrata finemente restaurato, che conserva gli affreschi originali.\nLe due colonne esterne, dalla linea tozza e pesante, appoggiate direttamente su un lungo gradino di granito, dividono lo spazio della facciata in tre zone di differente ampiezza, quella centrale circa il quadruplo degli spazi laterali. Le aperture al piano terra sono quasi tutte porte finestre che immettono nelle diverse sale e salotti per poter permettere in qualunque ora del giorno e da qualunque ambiente un diretto contatto con la natura: il giardino diventa un altro spazio interno tra il verde.\nLe ville lungo il Naviglio.\nVilla Beolco-Negri.\nAdiacente al ponte di Cassinetta, di fronte alla statua di San Carlo Borromeo, si innalza la casa Beolco-Negri, attuale palazzo comunale. Dell'antica casa da nobile non \u00e8 rimasto molto perch\u00e9 quando nel 1921 lo stabile fu venduto dai proprietari a Don Ravazzi, parroco di Cassinetta, questi la trasform\u00f2 parte in Asilo Infantile ed affitt\u00f2 il rimanente come laboratorio.\nLa pianta della casa \u00e8 complessa: diversi corpi eterogenei chiudono su tre lati la corte interna. Il fronte che si affaccia sulla piazzetta \u00e8 aperto, oltre che da finestre, da un portone asimmetrico, coperto da un arco a tutto sesto. La facciata verso il Naviglio \u00e8 caratterizzata da numerose finestre e porte finestre aperte sul giardino ed era la parte della casa dove erano disposte le diverse sale di rappresentanza. L'intera costruzione, innalzata su due piani, \u00e8 scandita orizzontalmente da una fascia marcapiano.\nVilla Visconti.\nSuperato il ponte sul Naviglio, la villa occupa il lato orientale del canale ed appare nella sua maestosit\u00e0, colorata di giallo della Milano settecentesca e neoclassica. \u00c8 infatti un palazzo di citt\u00e0, serrato e chiuso, che nasconde un interno inaspettato.\nL'origine della villa \u00e8 sicuramente antica. I terreni erano gi\u00e0 di propriet\u00e0 dei Visconti nel 1392, anno in cui viene scavata la roggia che inizia proprio dinanzi alla villa. L'edificio come oggi si presenta ha una pianta ad H, distribuito su tre piani, con l'asse principale orientato a NO-SE, lungo il Naviglio, a cui il palazzo volge il fianco e non il fronte. Il complesso, apparentemente unitario, \u00e8 frutto di una serie di modifiche che hanno interessato la costruzione nel corso dei secoli.\nIl giardino doppio \u00e8 disposto su due piani: il primo, all'italiana, termina con una nicchia centrale, davanti alla quale pare si svolgessero recite teatrali, il secondo, all'inglese, fu progettato dal Balzaretto nel 1850 e presenta un grande prato centrale con alberi ed anfiteatro, mentre la parte retrostante \u00e8 stata adattata a frutteto. Nel giardino sono ben conservati la \"coffee house\", la ghiacciaia e due gazebo. Nel muro perimetrale sono inserite le due torrette e una nicchia con una statua in asse all'ingresso principale.\nDiscorso a parte per la piccola cappella, posta ad angolo con l'ingresso dalla strada. \u00c8 formata da due ambienti, uno per il pubblico, aperto sulla strada, e l'altro con l'altare. A fianco dell'altare vi \u00e8 una piccola sacrestia separata da un piccolo vano nel quale, attraverso due grate, i signori potevano assistere alle funzioni religiose. Sebbene sia sconosciuto l'architetto del complesso, gli affreschi sono del Ferrario (1728). Nel lato sud-ovest si trovano i fabbricati civili e rustici, un tempo denominati casa da massaro e casa da pigionante. Questi edifici sono disposti anch'essi lungo la strada parallela al Naviglio e proseguono costeggiando la curva della strada verso Corbetta.\nLa casa, dopo esser stata di donna Amalia Maineri Castiglione, figlia di don Paolo, Edler von Tanzi e donna Francesca Visconti di Saliceto, \u00e8 stata lasciata da quest'ultima al cugino, Benigno M\u00f6rlin Visconti Castiglione, che ha iniziato la lunga opera di restauro.\nPalazzo Krentzlin.\nCome una sentinella, un dazio, questa villa \u00e8 situata all'incrocio della via per Corbetta e l'alzaia, che lungo il Naviglio Grande, conduce a Robecco. Anche questa casa si trova sul lato orientale del canale, a testimoniare la volont\u00e0 dei nobili di un tempo nel volersi tenere separati dal centro abitato, dal popolo. Fino a pochi anni fa, sul lato lungo il Naviglio, a protezione del portone di legno, si trovava un cancello in ferro battuto con le iniziali del nobile Luigi Frentzlin (KLN), asportato in seguito da ignoti.\nSuperato il portone si entra in un piccolo giardino con composizioni a riquadri, chiuso di fronte dalla facciata della casa e sui lati da due piccole fabbriche, leggermente pi\u00f9 alte del muro di cinta, utilizzate come ripostiglio per gli agrumi, per la legnaia e come saletta per il caff\u00e8. La facciata dell'edificio verso il Naviglio \u00e8 caratterizzata dall'intercalare regolare di numerose finestre in una piacevole geometria di luci e linee.\nIl lato posteriore della casa presenta un irregolare aprirsi di finestre e porte a finestra che si affacciano sul vasto parco. Opposto all'ingresso principale si trova un piacevole balconcino settecentesco con una ringhiera in ferro battuto lavorato. Le recenti ristrutturazioni impediscono oggi di ritrovare l'originaria disposizione su tre piani dei diversi locali. Nonostante ci\u00f2 \u00e8 per\u00f2 ancora possibile riconoscere l'ambientazione e l'uso di alcuni vani come il sito di lavandino, cucina e sala da pranzo adagiate nel corpo sud-ovest della casa.\nIl parco, ricco di piante secolari e giovani arbusti, conserva la struttura piacevole ed ordinata del giardino all'italiana. In fondo, su una colonnina, si erge una statua, visibile dal Naviglio se lasciate aperte tutte le porte d'infilata. A destra della casa nobile, separato da un cancello in ferro battuto, si trova il caseggiato rustico con la sua corte e l'entrata attuale.\nCasa Spirito.\nLa casa posta lungo il Naviglio \u00e8 completamente visibile al di l\u00e0 di una cancellata posta parallelamente al canale. Questa casa, totalmente ristrutturata recentemente, \u00e8 caratterizzata dall'aprirsi ad intervalli regolari di numerose finestre, che ne scandiscono la facciata.\nVilla Castiglioni-Nai-Bossi.\n\u00c8 l'ultima villa del territorio di Cassinetta che si incontra dopo aver lasciato Villa Krentzlin e percorso l'alzaia in direzione di Robecco. Dietro una cancellata si intravede la facciata della casa il cui settore centrale \u00e8 rialzato e caratterizzato al piano terra da un porticato a tre arcate; al primo piano si distingue un balcone sagomato con ringhiera in ferro battuto e nell'ammezzato, un affresco votivo con lampada, affiancato da due piccoli poggioli. Questa parte \u00e8 l'unica che presenta un rivestimento, mentre le rimanenti ali sono lasciate con mattoni a vista.\nEdificata nella prima met\u00e0 del Settecento ad opera dello stesso proprietario, l'architetto Carlo Federico Castiglioni, presenta sul lato dell'alzaia, l'oratorio dedicato a San Giuseppe con fronte a due ordini ripartita da doppie lesene con alto basamento e capitello corinzio, mentre nella parte pi\u00f9 interna del cortile, si trova il corpo residenziale, il cui interno, diviso recentemente in appartamenti, \u00e8 stato restaurato secondo uno stile inglese.\nVilla Bodio-Pallavicini-Bottiglia.\nUscendo ad oriente da Cassinetta, in direzione Corbetta, si incontra la villa. Oggi, dell'antica nobile costruzione, la villa non conserva pi\u00f9 nemmeno il nome. A seguito delle recenti ristrutturazioni, il complesso ha preso il nome di Cascina Bardena, avendo perso buona parte dell'architettura che la caratterizzava. A testimonianza del tempo che fu restano la facciata interna, visibile dal parco di alberi secolari ed antiche statue. Di origine medioevale e feudo dei Trivulzio, divenne propriet\u00e0 dei Birago e dei Bossi nel Cinquecento, passando ai Bodio nel Settecento, i maggiori proprietari del paese, e quindi ai Pallavicini. L'edificio venne ridotto a casa colonica sin dai primi dell'Ottocento.\nVilla Gambotto-Negri.\nSontuosa residenza estiva, fa risalire le proprie tracce addirittura al XVI secolo quando appariva di propriet\u00e0 della famiglia Gambotto. Ristrutturata completamente a partire dal 1761, nel 1821 venne acquistata dal generale polacco Jan Dembowski che la abit\u00f2 per qualche anno nei mesi estivi con la moglie Metilde Viscontini. Nel 1846, Ercole Dembowski, figlio del defunto generale, la vendette con i terreni circostanti della Cascina Piatti a Gaetano Negri, nonno dell'omonimo senatore, nativo di Cassinetta.\nLa villa si trova un po' fuori dal paese, oltre il ponte sulla roggia Visconti, e gi\u00e0 l'ingresso ne esalta la bellezza.\nL'entrata principale, che da sul giardino antistante la casa, \u00e8 rivolta verso la strada parallela al Naviglio Grande, \u00e8 accessibile attraverso il ponte in pietra cui fanno ala quattro platani secolari. L'atrio, ad esedra, sopo il ponte, \u00e8 formato da sei pilastri ornati da sculture di vasi colmi di frutta, uniti da una pi\u00f9 bassa cortina muraria, il tutto elegantemente suddiviso in riquadri geometrici. Il cancello centrale lascia intravedere il viale principale del giardino all'italiana che conduce alla villa.\nLa costruzione presenta una pianta a U con la parte centrale ben evidenziata. Le stanze di rappresentanza, salotto e sala da pranzo, si trovano a livello del giardino, essendo la villa concepita come abitazione estiva, mentre le camere sono locate al piano superiore.\nIl mulino della Pazza Biraga.\nProbabilmente la porzione di terra circostante la sponda destra del Naviglio fu la prima a essere edificata verso gli inizi del XV secolo. I primi documenti relativi al territorio detto di Cassina Biraga sono risalenti al 1428, anno in cui Maffiolo Birago costru\u00ec la roggia, facendola derivare dal Naviglio, per il funzionamento di un mulino. Questo, edificato poco dopo, al limite del territorio di Cassina Biraga e Lugagnano, \u00e8 ancora esistente e in funzione dopo accurati restauri.\nLa costruzione mantiene ancora una struttura molto solida con poche aperture; su una parete si apre una finestra ad ogiva leggermente strombata e incorniciata da eleganti modanature in gesso. Considerato il pi\u00f9 vecchio tra i funzionanti della cerchia dei navigli, conserva intatta sia la macina di pietra che tutti gli strumenti annessi, compresi gli ingranaggi in legno che collegano le pale esterne alle pulegge di trasmissione. Nel 1435 il Birago fece costruire anche una chiesa, tutt'oggi adiacente al mulino.\nStatua di San Carlo Borromeo.\nLa costruzione della statua fu ispirata dalla tradizione secondo la quale nei primi di novembre del 1584 San Carlo Borromeo sarebbe transitato sul naviglio con una chiatta fortemente ammalato e diretto verso Milano ove morir\u00e0 il 3 novembre dello stesso anno.\nL'anno 1749 \u00e8 la data tradizionale a cui si fa risalire la costruzione della statua del Santo, situata sul lato Ovest, presso il ponte sul Naviglio Grande. \u00c8 questa infatti la data scolpita sul basamento di granito di Baveno, nella facciata rivolta a sud.\n\u00c8 proprio il basamento ad essere eretto per primo sul luogo ove esisteva gi\u00e0 dal 1743 una croce commemorativa in legno, posta a cura della Congregazione della Santissima Croce che aveva sede nella chiesa del Santo Sepolcro di Milano. Si legge in un documento che porta la data 30 aprile 1755 che \"per maggior culto divino\" si decise di costruire un nuovo piedistallo ad opera di Carlo Martino Bozzoli non appena questo divenne priore della stessa congregazione. Non \u00e8 chiaro in che anno ci\u00f2 avvenga ma \u00e8 probabile che sia il 1747 o il 1748 e certamente prima della statua, collocata ad opera dei fratelli Paolo, Carlo Martino e Giovanni Bozzoli nel 1749 con l'anticipo di 343 lire italiane.\nPer la famiglia era di massima importanza che si conservasse il ricordo della propria munificenza tanto che il 30 aprile 1755 rinunci\u00f2 alla riscossione dei soldi anticipati sei anni prima per la costruzione della statua in cambio della perpetua manutenzione dell'iscrizione ai piedi della statua in loro onore. La statua fu oggetto di continui restauri nel 1884 e nel 1975, occasione nella quale venne completamente ricostruita la mano del santo che reggeva la croce (in cui si trova una reliquia del Santo).\nSociet\u00e0.\nEtnie e minoranze straniere.\nSecondo le statistiche ISTAT al 1\u00ba gennaio 2019 la popolazione straniera residente nel comune metropolitano era di persone, pari al 4,2% della popolazione.\nNessuna delle nazionalit\u00e0 presenti nel comune supera le 20 unit\u00e0. Le nazionalit\u00e0 maggiormente rappresentate in base alla loro percentuale sul totale della popolazione residente erano al 2019:\nCassinetta di Lugagnano \u00e8, tra i comuni metropolitani della Citt\u00e0 metropolitana di Milano, quello con la minore numero di stranieri residenti, dopo Nosate e Gudo Visconti (con rispettivamente 28 e 63 residenti)\nEconomia.\nMolti degli attuali abitanti di Cassinetta di Lugagnano discendono dai fittavoli delle famiglie patrizie: ma, abbandonata l'agricoltura, essi si sono trasformati in lavoratori occupati nelle industrie di Milano e della zona di Abbiategrasso. Sul posto sono rimaste alcune aziende agricole, dedite alla coltivazione dei cereali e dei foraggi e all'allevamento dei bovini, mentre si \u00e8 sviluppata una discreta rete di officine e di piccole imprese, per lo pi\u00f9 meccaniche.\nIl paese, che rientra nel territorio del Parco del Ticino, tende a salvaguardare la propria immagine urbanistica ed il suo patrimonio ambientale. \u00c8 infatti il primo comune in Italia a varare un Piano di governo del territorio a crescita zero, impegnandosi dunque a non procedere a nessun nuovo piano di insediamenti residenziali se non attraverso il recupero di volumi gi\u00e0 esistenti. Lo stesso Municipio \u00e8 stato trasferito in un'antica villa patrizia circondata da un parco, ove oggi sorgono la scuola elementare e materna e la biblioteca comunale.\nAmministrazione.\nDi seguito viene riportata la cronologia dei primi cittadini di Cassinetta di Lugagnano dall'unit\u00e0 d'Italia ad oggi."}
{"id": "19201", "revid": "1652635", "url": "https://it.wikipedia.org/wiki?curid=19201", "title": "Castano Primo", "text": "C\u00e0stano Primo (\"C\u00e0stan\" in dialetto milanese) \u00e8 un comune italiano di abitanti della citt\u00e0 metropolitana di Milano in Lombardia. I suoi abitanti sono detti \"castanesi\".\nGeografia fisica.\nCastano sorge all'estremit\u00e0 nord-occidentale della citt\u00e0 metropolitana di Milano. Il territorio \u00e8 lambito, per un breve tratto, dal fiume Ticino. Al confine con Nosate e Lonate Pozzolo si trovano le vasche di laminazione del torrente Arno, che proprio in territorio di Castano immette la sua portata in eccesso nel Ticino.\nCastano \u00e8 inoltre bagnato da due canali derivati dal Ticino: il Canale Industriale e il Canale Villoresi. Quest'ultimo lambisce il centro del paese. Il territorio comunale confina con comuni di Robecchetto con Induno, Magnago, Cuggiono, Buscate, Vanzaghello, Lonate Pozzolo, Nosate e Turbigo.\nSismologia.\nDal punto di vista sismico Castano Primo presenta un rischio molto basso ed \u00e8 stato classificato come un comune zona 4 (bassa sismicit\u00e0) dalla protezione civile nazionale.\nClima.\nIl clima \u00e8 quello caratteristico della Pianura Padana, con inverni freddi ed estati calde e afose. Appartiene alla zona climatica E\nOrigini del nome.\nIl nome Castano deriva, molto probabilmente, dall'esistenza in antico di \"Silvae Castanae\" ossia di boschi di castagno. Altre notizie dicono che in origine il suo nome era \"Castro Casteno\", il che fa supporre che il paese sorse attorno ad un castello. Si ha notizia di un antico stemma del borgo che recava un castello color rosso, dalle cui fondazioni usciva una pianta di castagno verdeggiante, stemma raffigurato tutt'oggi sul gonfalone del comune di Castano Primo. L'aggettivo \"Primo\" fu aggiunto in seguito al decreto in data 10 dicembre 1863, dall'allora Re d'Italia Vittorio Emanuele II, per distinguere Castano da un altro centro omonimo in provincia di Pavia.\nStoria.\nL'abitato di Castano ebbe probabilmente origine da un accampamento (castrum) romano.\nIl pi\u00f9 antico documento in cui compaia il nome di \u201cCasteno\u201d \u00e8 un atto del 712 riferito a una donazione del Re longobardo Liutprando in favore di un monastero di Pavia che aveva qui delle propriet\u00e0.\nNel Medioevo esisteva un castello, eretto sull'area dell'attuale chiesa prepositurale di cui \u00e8 rimasta memoria nello stemma del Comune, raffigurante appunto un castello con un albero di castagno e un corso d'acqua.\nNel X secolo era incluso nel contado di Burgaria, poi nel corso dei secoli appartenne ai Conti di Biandrate, ai Visconti, agli Sforza, che infeudarono signori a loro fedeli. Proprio per la presenza di questo castello, gi\u00e0 nel 1300 Castano aveva il titolo di \u201cborgo\u201d, e questo attesta la sua discreta importanza nel territorio.\nNel 1500 divenne feudo dei Visconti di Brignano, che vi rimasero fino al 1717. Un membro di questa famiglia, Francesco Bernardino, che aveva una sua casa anche in Castano, sarebbe da identificarsi con l'Innominato de \"I Promessi Sposi\".\nNel Cinquecento il paese sub\u00ec le vicende delle lotte tra francesi e spagnoli, rimanendo per\u00f2 feudo del ramo visconteo dei Brignano, fino al 1717. Nel 1604 era abitata da circa 1500 persone. Il 22 giugno 1636 Castano fu quasi completamente distrutta dalla furia della battaglia tra spagnoli e austriaci alleati contro i francesi.\nEstintisi i Visconti di Brignano, il feudo venne assegnato al nobile Antonio Nu\u00f1o de Portugal e quindi ad altri signori, finch\u00e9 nel 1772, il regime feudale non ebbe fine passando infine sotto il dominio austriaco. Dal 1786 al 1791, il paese fu aggregato alla provincia di Gallarate. Dopo il periodo napoleonico, Castano torn\u00f2 sotto gli austriaci.\nNel secolo XIX le vicende del Risorgimento non lasciarono grandi tracce nella storia di Castano. Gli eventi del 1848 spinsero molti castanesi a rifugiarsi nel vicino Piemonte per sottrarsi alla dura legislazione repressiva attuata dagli Asburgo. Nel giugno 1859, all'epoca della famosa Battaglia di Magenta, Castano rischi\u00f2 di diventare teatro di uno scontro tra Austriaci e Franco-piemontesi, ma fortunatamente tale eventualit\u00e0 non si verific\u00f2 ed i Castanesi attribuirono il fatto all'intercessione del Santo Crocifisso.\nDopo l'Unit\u00e0 d'Italia, nel 1863, Castano aggiunse al proprio nome l'aggettivo \"Primo\", per decreto del re Vittorio Emanuele II, al fine di distinguersi da altri centri omonimi di minori dimensioni.\nNegli anni '80 del secolo XIX si realizzarono grandi opere che interessarono anche il territorio castanese: nel 1880 entr\u00f2 in funzione la linea tranviaria che collegava Castano a Milano, nel 1885 venne ultimato lo scavo del Canale Villoresi e nel 1887 venne attivata la linea ferroviaria Novara-Saronno-Seregno.\nTra il 1800 e il 1900 Castano pass\u00f2 da un'economia prevalentemente agricola ad una industriale. Ai primi del Novecento i settori pi\u00f9 sviluppati erano quelli della filatura della seta e della tessitura seguiti dalla meccanica.\nTra gli eventi pi\u00f9 drammatici del XX secolo a Castano ricordiamo le vicende della seconda guerra mondiale e della Resistenza, ed in particolare il sacrificio dei Tre Martiri Patrioti (Franco Griffanti, Antonio No\u00e8 e Franco No\u00e8), fucilati dagli occupanti tedeschi il 26 febbraio 1945.\nA partire dal secondo dopoguerra, Castano and\u00f2 incontro ad un sempre pi\u00f9 accentuato sviluppo tanto urbanistico quanto produttivo, soprattutto dalla fine degli anni '50.\nNegli anni del \u201cboom\u201d economico si ebbe, inoltre, un sempre pi\u00f9 consistente afflusso di immigrati dall'Italia meridionale i quali principalmente si stabilirono nel , quartiere composto essenzialmente da case popolari.\nPer arrivare a tempi pi\u00f9 recenti, l'11 ottobre 1984, con decreto del Presidente della Repubblica, a Castano \u00e8 stato riconosciuto il titolo di Citt\u00e0.\nDa alcuni anni si assiste ad un progressivo aumento della popolazione dovuto anche al fenomeno di immigrazione che sta interessando tutta l'area Castanese e nel marzo 2001 si \u00e8 superata per la prima volta la soglia dei abitanti.\nSimboli.\nLo stemma e il gonfalone di Castano primo sono stati concessi con decreto del presidente della Repubblica del 13 marzo 1957.\nMonumenti e luoghi d'interesse.\nArchitetture religiose.\nChiesa prepositurale di San Zenone.\nL'attuale chiesa prepositurale di San Zenone \u00e8 il frutto di un ingrandimento dell'antica chiesetta dedicata allo stesso Santo che sorgeva, gi\u00e0 nell'anno 974, nell'area dell'antico castello di Castano. Il precedente santuario fu rifatto nel 1345, sull'area del castello ormai distrutto. Una lapide, murata all'esterno della chiesa presso l'ingresso di corso Martiri Patrioti, ne ricorda i lavori di restauro e di ampliamento. La lapide, che sino al 1678 era all'interno della chiesa, recita: \"MCCCXLV, Indictione decime tertia die Veneris quinto Februiarii. D. presbiter Marchisius de Cantono de burgo Casteno fecit fieri hanc Ecclesiam et benefitium istuum et benefitium S. Mariae in Prato ad honorem et reverentiam B.V. et Sti Joannis Evengeliste in remedium animae suae et defunctorum.\" Esso originariamente, per\u00f2, aveva un altro stile: l'area, infatti, era quella della chiesa attuale, ma la sua struttura venne modificata nel secolo XVIII. Come fosse originariamente, lo si pu\u00f2 dedurre da alcune descrizioni dei resoconti delle visite pastorali dei secolo XVI e XVII. La chiesa all'epoca era lunga 50 metri, larga 15 ed alta 21, sulla facciata c'era una sola finestra circolare (oculus) ed una porta. La facciata era inoltre ornata da semicolonne di pietra che partivano dalla base ed arrivavano alla sommit\u00e0 dell'edificio. Il campanile era, come adesso, sulla parete meridionale ed aveva due porte: una che dava nella chiesa ed una che dava all'esterno. Proprio la sua forma quadrata e la sua posizione inducono a pensare che in origine fosse stata una torre dell'antico castello. La chiesa era divisa in tre navate da dieci colonne di mattoni, il soffitto era a capriate e il pavimento di laterizio. Il presbiterio era alzato dal piano delle navate mediante una gradinata di sasso di cinque gradini. Sullo sfondo c'erano solo due finestre con dei vetri rotondi. Qui \u00e8 custodito un prezioso Crocifisso, oggetto di venerazione da diversi secoli, che sarebbe stato portato da Gerusalemme dal nobile castanese e crociato fra' Rodolfo della Croce. Citato durante le visite pastorali di San Carlo, venne considerato miracoloso a partire dal 1630, quando fu invocato per proteggere dall'epidemia di peste e innalzato ogni volta che la sofferenza colpiva gli abitanti di Castano. Per devozione a questo Crocifisso si tengono solenni festeggiamenti ogni 25 anni. Attualmente \u00e8 posto nella nicchia sull'altare maggiore. L'aspetto attuale risale all'ultimo rifacimento datato 1759. \nLa parrocchia fa parte dell'arcidiocesi di Milano, zona pastorale IV di Rho, decanato di Castano Primo. Il vetusto campanile alto 46 metri, possiede un concerto di 5 campane in Reb3 realizzate nel 1777 a Malnate dalla fonderia Antonio Maria Comerio, la campana minore rifusa a seguito di una crepa nel 1929 dalla fonderia Fratelli Ottolina di Seregno.\nChiesa di San Gerolamo.\nLa prima notizia della chiesa di San Gerolamo risale all'anno 1475 ed essa era inizialmente dedicata a san Bartolomeo. A poco a poco, per\u00f2, verr\u00e0 chiamata chiesa di San Gerolamo. Da una piantina del secolo XVI, essa risulta di forma rettangolare, senza abside, e con cinque pilastri esterni di contrafforto che fanno pensare ad una chiesa di stile gotico lombardo. La facciata era senza finestre ed aveva una porta centrale. I lati settentrionale ed orientale erano senza porte n\u00e9 finestre e confinavano con case appoggiate. Nel 1566, era ancora coperta di tegole seppur senza pavimento e con il campanile sopra il tetto, ma senza campana. A valle di alcune ricerche compiute, si pu\u00f2 concludere che nel 1398 la chiesa non esisteva ancora e, dunque, potrebbe essere datata come edificio della prima met\u00e0 del Quattrocento. Le 3 campane poste sul campanile in Si3 sono state realizzate nel 1936 dalla Fonderia Fratelli Ottolina di Seregno.\nChiesa di San Rocco.\nNel 1566 l'attuale bella chiesetta dedicata a san Rocco recentemente ristrutturata risulta abbandonata, aperta, con due finestrelle presso la porta. Viene restaurata solo vent'anni dopo ed imbiancata. Il soffitto, per\u00f2, non c'\u00e8 ancora e l'altare \u00e8 spoglio. Nel 1605, sopra l'altare, esiste un gradino di mattoni sui cui appoggia l'icona della \"Madonna con san Rocco e san Sebastiano\". A sud ci sono due finestre e ad ovest una porta chiusa con catenaccio a chiave. Solo nel 1838 il pittore Cozzi fa la bronzatura dei pulpiti e dipinge due statue all'esterno della chiesa. In disuso la campanella ottocentesca posta sul campanile.\nChiesa Madonna dei Poveri.\nLa chiesa dedicata alla Madonna dei Poveri \u00e8, dopo la prepositurale di San Zenone, la seconda chiesa parrocchiale di Castano. I lavori di costruzione del recente edificio religioso risalgono al 29 settembre 1957, data in cui venne posata la prima pietra. L'edificazione della chiesa fu poi portata a termine in poco pi\u00f9 di un anno. Essa ha una pianta a tre navate, voluta dal progettista proprio al fine di conservare una caratteristica tradizionale comune alla generalit\u00e0 delle altre chiesi esistenti, e forme tradizionali. La struttura portante dell'edificio \u00e8 costituita da pilastri e travi in cemento e questo ha permesso di apportarvi anche un sostanziale ampliamento successivo. Esternamente l'edificio \u00e8 rivestito in cotto, internamente, per i pavimenti ed i rivestimenti, sono stati utilizzati marmi veronesi. L'istituzione della nuova parrocchia venne stabilita con decreto del 30 settembre 1967. Le 5 campane installate sul campanile provengono dalla chiesa ora sconsacrata di Cuggiono, suonano la nota Do4 sono state realizzate a Milano dalla fonderia Barigozzi nel 1885, inutilizzata nel giardino della canonica una campana in Mi4 della medesima fonderia e realizzata nel 1958. \nChiesetta Madonna di Gree (o di Santa Maria in Agro).\nLa Chiesa di Madonna di Gree detta anche Chiesa di Santa Maria in Agro ha origini antichissime, citata anch'essa nel documento del 974. Si trova in mezzo ai boschi di robinie a nord del paese. Nella Chiesetta Nella Chiesa di Sancta Maria in Agro si dice tuttora messa tutti i mercoled\u00ec, mentre la domenica pomeriggio si recita il S. Rosario.\nChiesa della Madonna del Lazzaretto al cimitero.\nLa chiesa della Madonna del Lazzaretto, tuttora esistente, fu eretta nel 1630 per commemorare le vittime della terribile peste, narrata nei Promessi Sposi di Alessandro Manzoni, che aveva colpito anche il territorio di Castano. Nel 1639, infatti, esisteva gi\u00e0 un piccolo cimitero dove erano stati bruciati e sepolti diversi corpi di defunti appestati. Essa, dunque, venne edificata proprio sulla parte pi\u00f9 antica dell'attuale Camposanto, nel quale - narrano le cronache dell'epoca - la prima ad essere sepolta, nel 1787, fu una bambina di soli 8 mesi di nome Maria Margherita, figlia di Giovanni Maccagno.\nChiesetta di San Bernardo nella cascina Malpaga.\nDella cascina Malpaga si ha notizia addirittura dal 1491, alcune carte notarili dell'epoca infatti riportano che un certo \u201cBerto de Genoni Antonio abita sul luogo della Malpaga nel territorio di Castano\u201d.\nAll'epoca conosciuta come Cascina di San Bernardo era gi\u00e0 propriet\u00e0 della famiglia De Magistris o De Maestri, rimase in loro possesso fino all'inizio del secolo XX.\nLa chiesetta di San Bernardo fu edificata nel 1562 nella quale venne collocata un'opera pittorica raffigurante San Bernardo. Fino alla met\u00e0 del XX secolo, la Cascina Malpaga era ancora abitata da alcuni nuclei famigliari di contadini che coltivavano le terre circostanti, fino ad un massimo di ben 137 persone residenti.\nOra per\u00f2 versa in condizioni di completo abbandono.\nOra la cascina \u00e8 parte del patrimonio dell'Opera Pia Colleoni, fondata dalla stessa contessa Francesca Colleoni de Maestri, la quale nel 1902 istitu\u00ec a Castano un Ospedale Civile, ora casa di riposo per gli anziani appunto in via Colleoni.\nArchitetture civili.\nPalazzo Rusconi.\nVilla Rusconi ha le caratteristiche architettoniche degli edifici seicenteschi di progettazione ricchiniana. Si tratta di una villa con la tipica pianta ad U, con uno scenografico corpo centrale a tre piani e con due ali laterali destinate a pars rustica. Un giardino diffuso si sviluppa in due aree: quella prospiciente l'edificio e quella retrostante. Le sale di rappresentanza sono affrescate con i motivi tipici della \u201ccivilt\u00e0 di villa\u201d che nel territorio anim\u00f2 un fenomeno di monumentalizzazione delle aree periferiche rispetto ai grandi centri, privilegiando le campagne e le zone lacustri.\nLa villa \u00e8 un esempio di casa da nobile che la famiglia milanese dei Corio fece costruire con i proventi derivati dalle rendite della prepositura di Sant'Ambrogio a Milano, carica che alcuni membri della famiglia ricoprirono, tra cui il committente, Giulio Cesare Corio.\nLa villa prese in passato il nome di Nu\u00f1o de Portugal, il conte spagnolo che ebbe qui il suo feudo dall'imperatore Carlo VI, successivamente pass\u00f2 a vari proprietari fino all'acquisizione da parte della famiglia Rusconi, che tra il 1920 e il 1930 si occup\u00f2 della restaurazione al termine della quale l'edificio assunse l'aspetto attuale. Divenuta in seguito di propriet\u00e0 comunale, la villa venne semidistrutta da un incendio nel 1992. Dopo un lungo lavoro di restauro costato 3 miliardi e 100 milioni (di cui un miliardo e 300 venne pagato dall'assicurazione, il resto proveniente da un mutuo con la Banca Popolare di Novara, che l'amministrazione estinse in 5 anni) \u00e8 stata riaperta al pubblico nel 1999 ed ora \u00e8 sede del Municipio.\nAuditorium.\nL'Auditorium \"Angelo Paccagnini\" di Castano Primo \u00e8 una delle realt\u00e0 di riferimento e di richiamo per la citt\u00e0 di Castano Primo e pi\u00f9 in generale per il territorio del Castanese \u00e8 situato nella grande struttura di piazza XXV Aprile e pu\u00f2 contenere fino a 350 spettatori ed ha un grande palcoscenico che si protende ad emiciclo verso la sala.\nCascina Malpaga.\nTra le quattro principali cascine presenti sul territorio castanese si tratta della pi\u00f9 grossa. Il primo documento storico che ne parla \u00e8 un atto notarile datato 3 giugno 1491. La cascina era anche detta \"di San Bernardo\" dalla chiesetta a lui dedicata che vi sorgeva. La prima notizia relativa ad essa risale addirittura ad un atto notarile del 3 giugno 1491 in cui si legge che un certo \u201cBerto de Genoni q. Antonio abita sul luogo della Malpaga nel territorio di Castano, Pieve di Dairago\u201d. All'epoca essa era conosciuta come Cascina di San Bernardo ed era gi\u00e0 allora propriet\u00e0 della famiglia De Magistris o De Maestri, che continuer\u00e0 a possederla fino all'inizio del secolo XX. Nel 1562, inoltre, fu edificata la chiesetta di San Bernardo nella quale venne collocata una pala d'altare raffigurante per l'appunto il Santo. Fino alla met\u00e0 del XX secolo, inoltre la Cascina Malpaga era ancora abitata da un discreto numero di famiglie di contadini che coltivavano le terre circostanti, a tale riguardo, infatti,si arriv\u00f2 ad un massimo di ben 137 persone residenti, ma ora versa in condizioni di completo abbandono. Faceva parte del patrimonio dell'Opera Pia Colleoni, ora acquistata dalle Cave Rossetti .\nCascina Cantona.\nAbitata da un nucleo famigliare. Vi sono poche notizie riguardo alla sua storia, se non che il suo nome deriva verosimilmente dai suoi antichi proprietari, la nobile famiglia Cantoni.\nCascina Cornarina.\nAbitata da pochi nuclei famigliari, fu sede di un importante allevamento suino. Si ritiene che il suo nome derivi dal comandante romano Cornelio Scipione che nel 528 della fondazione di Roma domin\u00f2 gli Insubri. Con pi\u00f9 probabilit\u00e0 pare che derivi dalla nobile famiglia De Cornate che ne era proprietaria gi\u00e0 nel 1517.\nCascina Saronna.\nAbitata da diversi nuclei famigliari. Era detta anche di S. Cornelio per la chiesetta che vi sorgeva poco distante: quando i Serono ne divennero proprietari, mut\u00f2 il suo nome. La prima notizia che si ha di questa cascina \u00e8 datata 23 ottobre 1943, in un atto notarile in cui \"Giovanni de Rotondi de Serono figlio del sig. Luigi abitande a Castano, d\u00e0 in affitto a Pierino de Passicarimbus un sedime della cascina di S. Cornelio\"\nVia Crucis di Gaetano Previati.\nLa \"Via Crucis\", gi\u00e0 \"del Cimitero\", \u00e8 una delle numerose opere religiose di Gaetano Previati.\nCompiuta nel 1888, fu fatta restaurare una prima volta dopo la guerra dall'ing. Giuseppe Torno, poich\u00e9 il tempo la aveva alquanto deteriorata. In anni pi\u00f9 recenti sub\u00ec un trattamento pi\u00f9 radicale, che port\u00f2 all'asportazione degli affreschi \u2014 al Cimitero residuano solo le sinopie \u2014 custoditi nella pinacoteca della Villa Rusconi fino a qualche anno or sono, quando un incendio della Villa la rese, per un lungo periodo, totalmente inagibile.\nL'opera \u2014 esposta al Museo diocesano di Milano \u2014 lascia l'impressione di elementare essenzialit\u00e0: trascurati sono i particolari, quasi escluso il paesaggio, eccetto lo sfondo del cielo, sempre ispirato nel colore al tono della scena che si svolge. Anche i personaggi di ogni stazione sono limitati nel numero e sono ridotti all'essenzialit\u00e0 dell'espressione.\nCentro di ogni quadro \u00e8 sempre Ges\u00f9, che di stazione in stazione si fa sempre pi\u00f9 curvo. Non ha mai gli occhi aperti, salvo in alcune scene: forse l'autore si \u00e8 sentito incapace di rendere la potenza dello sguardo di un Dio.\nAttualmente l'opera \u00e8 conservata presso il Museo Civico comunale.\nSociet\u00e0.\nEtnie e minoranze straniere.\nSecondo i dati ISTAT al 1\u00ba gennaio 2014 la popolazione straniera residente era di (10,97%) persone, in aumento rispetto ai dati raccolti a dicembre 2010 (8,65%). Le nazionalit\u00e0 maggiormente rappresentate in base alla loro percentuale sul totale della popolazione residente erano:\nTradizioni e folclore.\nFesta del Santo Crocifisso di Castano Primo.\nLa Festa del Crocifisso \u00e8 un evento che richiama migliaia di persone dalla citt\u00e0 dai paesi vicini e da tutta la Provincia. Si tratta della manifestazione religiosa pi\u00f9 sentita di tutta la zona. Si svolge ogni 25 anni da met\u00e0 Ottocento. Bandiere, luci, porte trionfali invadono Castano Primo, come testimonianza di fede e devozione al Santo Crocifisso.\nOrigine del Crocifisso di Castano Primo.\nSecondo un racconto sarebbe stato portato da Gerusalemme al tempo delle crociate e donato alla Parrocchia di Castano Primo dal cavaliere di Malta Fra Rotondo della Croce. Alcuni addirittura avanzano l'ipotesi che fosse opera dell'Evangelista San Luca. Nel 1800 i contadini raccontavano che fosse arrivato in paese miracolosamente portato dalle acque del Ticino in piena. Il Crocifisso esposto nell'abside della Chiesa Prepositurale di San Zenone, in piazza Mazzini, risale, secondo gli storici dell'arte, all'inizio del Cinquecento, epoca in cui a Milano e nel circondario si ebbe una notevole fioritura della devozione al Crocifisso. Se ne parla per la prima volta in un documento del 1566. Si tratta di una descrizione della Chiesa di San Zenone di Castano Primo, dove si dice che davanti all'altare maggiore era innalzato un \"grande crocifisso\". La devozione crebbe velocemente, tanto che gi\u00e0 nel Seicento il Crocifisso era considerato miracoloso e circondato da una grande devozione popolare che crebbe anche nel Settecento. Diverse sono le testimonianze sui miracoli del Crocifisso. Nel 1714 a Castano Primo e zona ci fu una terribile siccit\u00e0, che devast\u00f2 la vita dei contadini. Inutili furono gli sforzi per salvare i raccolti. Dietro consiglio di uno dei curati del borgo il popolo castanese si rivolse con fiducia al Santo Crocifisso e, secondo quanto si narra, prima che facesse notte, il cielo, da azzurro che era, si copr\u00ec di nubi e cominci\u00f2 a cadere un'abbondante pioggia che ristor\u00f2 le campagne e riemp\u00ec i pozzi di cui si servivano i contadini. In seguito si verificarono altri miracoli che suscitarono sempre maggiore devozione anche nei paesi vicini. Nella prima met\u00e0 dell'Ottocento la devozione al Crocifisso di Castano continu\u00f2 a mantenersi molto viva: si facevano celebrare numerose messe e molte persone portavano doni da appendere come ex-voto. Nel contempo si stampavano immagini da offrire alla venerazione dei fedeli. Nel 1859, al tempo della Seconda Guerra d'Indipendenza, si verific\u00f2 un altro fatto in cui i castanesi ravvisarono una speciale protezione del Crocifisso al paese ed ai suoi abitanti. Il 3 giugno di quell'anno gli austriaci puntarono i loro cannoni sulla piazza, come misura difensiva per far fronte all'avanzata dei piemontesi. I castanesi si rifugiarono in Chiesa a pregare il Crocifisso di scongiurare il pericolo. La paventata rovina non si verific\u00f2: gli austriaci si ritirarono senza sparare e il paese fu salvo. In seguito a questo fatto si stabil\u00ec, in segno di riconoscenza, di trasportare solennemente in processione per il paese il taumaturgo Crocifisso ogni 25 anni. La promessa fatta fu mantenuta e la solenne traslazione si ripete puntualmente. Le ultime celebrazioni sono state quelle del 2009.\nIstituzioni, enti e associazioni.\nAGESCI Castano Primo 1.\nCastano Primo ospita sul suo territorio dal 1966 un gruppo scout, in via Santa Maria (presso l'oratorio della Madonna dei Poveri). Nel 2007 il gruppo si \u00e8 fatto promotore della rinascita del movimento scout sul territorio di Turbigo. Dal 2014 a Robecchetto con Induno c'\u00e8 una piccola base.\nCorpo musicale Santa Cecilia di Castano Primo.\nNel 1872 si hanno le prime notizie della banda cittadina di Castano Primo, la quale partecipa attivamente a ricorrenze laiche e sacre fino alla fondazione dell'oratorio nel 1897. Nello stesso anno infatti il parroco don Zaccaria Bigatti fonda sia la Banda sia la Corale dell'Oratorio che si sciolgono in seguito al trasferimento dello stesso nel 1903. La Banda Cittadina torna a prestare servizio, ma solo fino al 1907 quando alla fondazione del Circolone dei Social-Liberali l'allora parroco Giuseppe Cermentati contatta bande esterne per i servizi religiosi, come si faceva prima del 1872.\nNel 1910 viene costituita la Fanfara dell'Oratorio. Durante la Grande guerra la Fanfara sospende il suo operato e torna operativa solo nel 1919. Tra i primi maestri vanno ricordati Giovanni Paganini e Angelo Nava negli anni Venti, Piero Marazzini negli anni Trenta, grazie al quale la banda partecipa a parecchi concorsi e concerti fuori paese, soprattutto nella zona di Novara.\nIn seguito alla seconda guerra mondiale la banda riprende il servizio nel 1948 con il maestro Franco Gianella. La Banda Cittadina si scioglie negli anni 50 e numerosi componenti entrano a far parte del Corpo Musicale Santa Cecilia. Nel settembre 1987 subentra il maestro Enrico Tinelli, che lascia la direzione del corpo bandistico in occasione del concerto di primavera del 2013, dopo 26 anni di servizio: a sostituirlo alla guida del corpo musicale \u00e8 stato chiamato il maestro Mario Arrigoni.\nInfrastrutture e trasporti.\nStrade.\nLa localit\u00e0 \u00e8 servita dalla strada statale Gallaratese collega Varese con Novara, dalla Strada statale dell'Aeroporto della Malpensa, nonch\u00e9 dalle strade provinciali 31 per Magenta, 32 per Tornavento e 34 per Turbigo.\nFerrovie.\nLa stazione di Castano Primo \u00e8 posta lungo la linea Saronno-Novara ed \u00e8 servita da treni regionali svolti da Trenord nell'ambito del contratto di servizio stipulato con la Regione Lombardia.\nFra il 1880 e il 1952 Castano Primo fu il capolinea della tranvia Milano-Castano Primo, soprannominata \"Gamba de legn\". Il capolinea era posto in piazza Garibaldi.\nSport.\nCalcio.\nLa G.S. Castanese \u00e8 una societ\u00e0 calcistica fondata nel 1967. Ha militato per 5 anni nella Serie D (chiamata allora Campionato Interregionale) del campionato italiano di calcio, dalla stagione 1984-1985 fino alla retrocessione nella stagione 1988-1989. Negli stessi anni la squadra ebbe l'opportunit\u00e0 di misurarsi con squadre di prestigio come la Pro Patria, squadra della vicina Busto Arsizio. \nIl 22 marzo 2015 ha ottenuto il passaggio alla categoria Promozione con 5 giornate di anticipo.\nIl campo da gioco della squadra \u00e8 lo Stadio Comunale \"Annibale Sacchi\".\nL'Associazione Sportiva Virtus Madonna dei Poveri \u00e8 una societ\u00e0 di calcio a 7 che milita nei campionati provinciali CSI della provincia di Varese, nata nel 1997 per volere dell'allora parroco della parrocchia della Madonna dei Poveri, don Giulio Vegezzi. Ha vinto il campionato provinciale 1999-2000 con la squadra Cadetti e quello 2011-2012 con la squadra Eccellenza.\nCorse di levrieri.\nIl Gruppo Padano Levrieristi \u00e8 un'associazione amatoriale senza fini di lucro nata nel 1995 per promuovere l'attivit\u00e0 sportiva dei levrieri. Il gruppo gestisce, a Castano Primo, una pista omologata ENCI: fondo in sabbia; partenze 350 e 525 metri; curva parabolica con pendenza 8%; traino continuo; irrigazione e illuminazione artificiali.\nCon i lavori di rifacimento della pista di atletica dello Stadio Comunale \"Annibale Sacchi\" avvenuti nel 2020, la pista \u00e8 stata dismessa e completamente smantellata.\nKarate.\nLa Japan Karate Shotokan Castano Primo \u00e8 un'associazione sportiva non a scopo di lucro nata nel 1982 grazie alla castanese Pinuccia Cattini. Nel 1992 Francesca Adriatico, atleta vincitrice di diversi titoli italiani e campionessa europea Master, ha ottenuto al qualifica di Allenatore Federale. Nel corso degli anni la societ\u00e0 si \u00e8 vista protagonista in diverse manifestazioni anche di livello internazionale (Coppa Europa).\nPallacanestro.\nLa societ\u00e0 Pallacanestro Stella Azzurra nasce nel 1985 su iniziativa \u00e8 Giorgio Bonazza, legnanese trapiantato a Castano Primo con un passato di giocatore in serie D.\nNel corso degli anni la Stella Azzurra ha avuto molte squadre che hanno militato nei vari campionati FIP, PGS e UISP."}
{"id": "19204", "revid": "125619270", "url": "https://it.wikipedia.org/wiki?curid=19204", "title": "Cerro Maggiore", "text": "Cerro Maggiore (\"Scerr\" in dialetto legnanese, AFI: ) \u00e8 un comune italiano di 15.065 abitanti della citt\u00e0 metropolitana di Milano in Lombardia, con una sola frazione (Cantalupo).\nStoria.\nL'origine del nome deriva dal latino \"cerrus\" che significa cerro, un albero a foglie caduche della famiglia delle querce. L'aggettivo \"maggiore\" \u00e8 stato inserito nel 1862, per meglio individuare il borgo distinguendolo dagli omonimi (es. Cerro al Lambro), mettendone in risalto la maggiore estensione territoriale e demografica.\nI primi abitatori di questi luoghi appartennero alla stirpe celtica dei Galli, la cui calata nella Valle Padana si concluse verso la seconda met\u00e0 del IV sec. a.C. La presenza gallica nel territorio non corrispose affatto con un periodo di pace e di prosperit\u00e0. Risulta difficile, pertanto, determinare la rilevanza che questo popolo ha avuto nello sviluppo delle nostre citt\u00e0.\nLa lunga e sistematica opera di romanizzazione, avviata da Roma, a seguito della vittoria ottenuta sui Galli nel 196 a.C. presso l\u2019odierna Casteggio, condusse alla radicale rimozione dei segni lasciati dalla civilt\u00e0 celtica. Nel periodo dell\u2019egemonia romana, in cui importanti colonie (Legnano, Sesto Calende, Somma Lombardo, Castano, per citarne alcune) vennero fondate sulle grandi vie di comunicazione che da Mediulanum (Milano) conducevano ai laghi e all\u2019Ossola, \u00e8 impossibile distinguere le vicende dei borghi minori da quelle dei centri principali.\nI numerosi ritrovamenti di tombe, armi, monete ed utensili testimoniano, tuttavia, che il territorio cerrese, gi\u00e0 prima di Cristo, era intensamente abitato. Nel 476 d.C., convenzionalmente indicato come l\u2019inizio del medio evo, l\u2019Impero romano d\u2019Occidente cadde. L\u2019arrivo in Italia settentrionale, nella met\u00e0 del VI sec. d.C. (568 d.C.), dei Longobardi e la fondazione del loro regno, pose termine al periodo di instabilit\u00e0 politico istituzionale, seguito al tracollo romano.\nNel 774 Carlo Magno, travolta la fragile resistenza longobarda, represse il dominio longobardo nella penisola, inaugurando quel celebrato periodo carolingio che si sarebbe protratto per oltre un secolo. Conseguenze pi\u00f9 diretta della conquista franca sulla campagna milanese fu sicuramente la suddivisione del suo territorio in contadi, in numero di cinque. Il contado del Seprio, di Stazzona, di Burgaria e di Lecco; del contado di Milano, faceva parte anche il fondo di Cerro. Le cronache che riferiscono degli avvenimenti del X secolo, periodo nel quale per esigenze di difesa, legate alle frequenti scorrerie degli Ungari e alle rappresaglie dei duchi aspiranti al Regno d\u2019Italia, molti dei borghi si incastellarono, riportano che Cerro venne fortificata. Del castello, munito di solide mura e di una torre, edificato lungo la vecchia strada per Uboldo, non sono per\u00f2 rimaste tracce.\nNel 1176 la Battaglia di Legnano, tra l\u2019esercito imperiale del Barbarossa e la coalizione degli eserciti lombardi, ebbe tra gli scenari anche il territorio cerrese. Alcuni scontri, probabilmente, si disputarono in localit\u00e0 Canazza, che \u00e8 stata parte del territorio di Cerro sino al 1927.\nA seguito di disposizioni imperiali, nel 1185, Cerro, insieme ad altri borghi interessati dai medesimi provvedimenti, venne separata dal contado di Milano e aggregata al contado del Seprio. Il Seprio godette della sua autonomia sino al 1287, data in cui i Visconti, signori di Milano, espugnarono la rocca di Castelseprio, disponendone l\u2019abbattimento, unitamente alla distruzione del borgo. Gli influssi derivanti dallo sviluppo mercantile avviato a Milano durante gli anni della signoria viscontea, non produssero, tuttavia, significativi effetti sul fondo di Cerro, che persever\u00f2 nella sua vocazione prevalentemente agricola. Quando, nel XVI secolo, Carlo V assunse il dominio del Ducato di Milano, nel territorio lombardo, l\u2019istituzione del feudo era gi\u00e0 molto estesa e, nei due secoli successivi, i dominatori spagnoli incentivarono ulteriormente la tendenza alla vendita dei feudi. A tale logica non pot\u00e9 sottrarsi nemmeno la comunit\u00e0 rurale di Cerro che, alle met\u00e0 del Seicento, fu acquistata come feudo, dal conte Vincenzo Ciceri.\nIl Settecento e l\u2019Ottocento furono per Cerro i secoli dello sviluppo agricolo del suo territorio: alla coltura prevalente del grano, si affianc\u00f2 quella della vite e del gelso, destinate ad una rapida diffusione. All\u2019Ottocento risale l\u2019affrancamento manifatturiero del comune, incentrato sulla tessitura del cotone. Il sistema di lavoro a domicilio, fondato sull\u2019industria casalinga, lasci\u00f2 progressivamente spazio alle prime grandi fabbriche.\nNel 1898 i Bernocchi aprirono la prima tessitura di Cerro Maggiore. Accanto all\u2019industria tessile sorsero, dopo la prima guerra mondiale, i primi calzaturifici; il numero degli addetti all\u2019industria del cuoio e delle calzature era inferiore solo a quello del settore tessile. Cerro Maggiore inizia cos\u00ec ad attrarre realt\u00e0 industriali grazie alla forte promozione di Antonio Bernocchi, industriale della moda tessile, che sar\u00e0 uno dei maggiori mecenati della storia della citt\u00e0, e verr\u00e0 nominato cittadino onorario.\nI decenni di apertura del Novecento furono anche per Cerro Maggiore quelli dei grandi sconvolgimenti determinati dai conflitti mondiali. La seconda guerra miet\u00e9 100 vittime tra i cerresi. Un tributo elevatissimo, se si considera che la popolazione del comune, in quegli anni, ammontava a sole 7.000 unit\u00e0.\nNel locale convento dei Cappuccini venne nascosta la salma di Benito Mussolini, trasferita da Milano dopo i fatti di piazzale Loreto e qui conservata fino al 1957.\nSimboli.\nLo stemma del Comune di Cerro Maggiore \u00e8 stato concesso con regio decreto del 30 marzo 1942.\nLo stemma ha una origine del tutto evidente: si tratta di un'arma parlante, ossia di uno stemma la cui figura principale ha un nome che si identifica con quello del suo titolare. Nel caso specifico, l'albero di cerro consente di identificare immediatamente il Comune di Cerro Maggiore. Il termine \"sradicato\" in araldica indica una pianta che ha le sue radici di uno smalto diverso da quello del suo fusto. L'espressione \"al naturale\" indica, invece, una figura che \u00e8 riprodotta con il suo colore naturale - ossia cos\u00ec come si presenta in natura - e non con uno smalto araldico. Lo stemma di questo Comune fornisce poi anche l'opportunit\u00e0 di sfatare una leggenda, che per lungo tempo aveva trovato terreno fertile fra gli studiosi dell'araldica: quella di considerare gli stemmi parlanti meno illustri degli altri. Stemmi che, invece - \u00e8 stato accertato - hanno una loro antichissima origine e che proprio a motivo di questa loro strutturale semplicit\u00e0 \u00e8 logico possano essere stati fra i primi a trovare posto fra i numerosi altri differenti tipi di emblemi araldici.\nMonumenti e luoghi d'interesse.\nArchitetture religiose.\nChiesa Parrocchiale dei Santi Cornelio e Cipriano.\nLa chiesa parrocchiale dei Santi Cornelio e Cipriano ha, nelle forme attuali, origini settecentesche.\nEssa venne infatti progettata dall'architetto milanese Giovanni Angiolo Caslini nel 1739 su una preesistente struttura e venne terminata nel 1778, anche se al termine dei lavori, la struttura si presentava internamente ancora largamente incompleta.\nNel 1830, la parrocchia decise di stanziare dei fondi che andarono a decorare seppur in modo sobrio l'interno della struttura, la quale venne dotata anche di un nuovo altare maggiore con i lasciti d'eredit\u00e0 di Donna Antonia Albuzzi, un'aristocratica locale, del 1842.\nNel 1908, su iniziativa del parroco Luigi Oltolina, venne eretta una grotta di Lourdes in un'apposita cappella. Nuovi lavori sono stati necessari per la struttura attorno alla fine degli anni '60 quando la chiesa venne ulteriormente ingrandita per volere di Don Vittorio Branca per cui successivamente \u00e8 stato intitolato l'oratorio parrocchiale.\nAll'interno la chiesa conserva un crocifisso ligneo, il quale secondo gli studi compiuti da Don Vittorio Branca risalirebbe alla seconda met\u00e0 del 1700, che \u00e8 protagonista di una caratteristica processione che si svolge a fine aprile e che la tradizione vuole si svolga annualmente per assicurare alle coltivazioni l'acqua piovana.\nChiesa della Visitazione della Beata Vergine Maria (nel Convento dei Cappuccini).\nLa nascita della chiesa della Visitazione della Beata Vergine Maria di Cerro Maggiore nacque dal connubio della costruzione di una struttura con questo nome eretta nel XVI secolo dal ricco mercante cittadino Pompeo Legnano e dalla necessit\u00e0 dei Frati Cappuccini di instaurare in paese una loro sede.\nFu cos\u00ec che venne completata l'opera di cessione della chiesa all'ordine, su sottoscrizione del notaio Antonio Rinaldi, amico del Legnano, il quale inizi\u00f2 le pratiche nel 1583, affiancandovi la costruzione di un convento annesso al luogo di culto.\nTra il 1627 ed il 1630 il convento di Cerro Maggiore ebbe per rettore padre Simpliciano Visconti da Milano, membro della nobile famiglia milanese che aveva dato alla Chiesa molti uomini validi: \u00e8 dalle sue memorie, inoltre che si ricavano dati precisi sui possedimenti del convento.\nIl complesso disponeva a quell'epoca anche di una grande biblioteca che venne ampliata con acquisti e donazioni nei secoli successivi, sino agli inizi del XIX secolo quando il convento venne secolarizzato per ordine di Napoleone. I frati cappuccini, per\u00f2, rientrarono in possesso dello stabile circa novant'anni dopo la soppressione del convento, anche se trovarono la struttura di molto peggiorata da quando l'avevano lasciata e si resero necessari diversi lavori di restauro, sia all'edificio monasteriale, sia alla chiesa della Visitazione. I lavori si protrassero sino al 1964 con il completo rifacimento dell'ultima ala della struttura.\nIl 25 agosto 1946, presso il convento dei frati cappuccini di Cerro Maggiore, fu nascosta la salma di Benito Mussolini (1883-1945), dove rimase fino al 30 agosto 1957.\nSantuario Maria Immacolata della Boretta.\nI cerresi lo chiamano santuario della Boretta perch\u00e9 la prima cappella, identificata nei documenti come \"Giesuolo de la Madonna\", fu costruita nel 1500 sul terreno di propriet\u00e0 del signor Boretta.\nUn manoscritto, presente nell'archivio parrocchiale, ci informa che nel 1596 il \"giesuolo\" era piuttosto malandato e che una confraternita decise di costruire la loro \"Giesa de la Madonna de la Concezione\" proprio sui resti di quest'ultima cappella. Sarebbe stata una Chiesa di maggiore ampiezza rispetto alla precedente ma di minore grandezza rispetto alla Chiesa principale. Fu cos\u00ec che, tre anni dopo la posa della prima pietra, la chiesa inizi\u00f2 la propria attivit\u00e0 sotto la tutela e la gestione della confraternita.\nIl 16 giugno 1617 il cardinale Federico Borromeo visit\u00f2 il Santuario e not\u00f2 che era senza campanile. Ordin\u00f2 per iscritto di innalzarne subito uno e cos\u00ec, trentasei anni dopo, la chiesa ebbe il suo campanile.\nIl santuario, come appare ora, \u00e8 stato riprogettato, ampliato e completato nel 1774. Fu progettato dall'architetto Caslini, lo stesso che progett\u00f2 la chiesa principale. La nuova chiesa \u00e8 di forma ottagonale, con cupola e con uno stile Barocco. \u00c8 in grado di contenere 300 persone. Non fu dimenticato il campanile, stavolta a due campane.\nNegli anni a venire, con l'arrivo del governo austriaco nel territorio, il Santuario sub\u00ec la profanazione da parte delle truppe austriache. Questi ultimi, infatti, erano preoccupanti per la nascita di nuove insurrezioni in provincia simili a quelle accadute nelle Cinque giornate di Milano.\nTerminata la Seconda guerra d'indipendenza italiana con la cacciata degli austriaci, i Lombardi si sentirono di nuovo cittadini liberi. I cerresi, in questi anni, si preoccuparono di restaurare e di rendere pi\u00f9 bella la \"Casa della Madonna\". Costruirono la casa del cappellano adiacente al Santuario e internamente, grazie a Don Marelli, fu istituito un decoroso altare e furono inserite le statue di San Carlo e di Sant'Ambrogio.\nNegli anni successivi, grazie a don Oltolina prima, a don Vittorio Branca poi e infine a don Giuseppe Angiari, il santuario fu ristrutturato esternamente, fu pregiato con numerosi dipinti e statue, fu dotato di un nuovo organo e fu rinnovato l'altare.\nTutt'oggi, dopo ben 500 anni, al santuario della Boretta si celebrano messe e matrimoni. \nChiesa di San Bartolomeo.\nLa chiesa si trova in frazione Cantalupo.\nArchitetture civili.\nPalazzo Dal Re.\nCostruita dalla famiglia Dal Re, ricchi possidenti locali, il palazzo omonimo si staglia nel pieno centro storico del paese, a breve distanza dalla chiesa parrocchiale.\nL'ingresso principale \u00e8 contraddistinto da un muro di cinta e da una cancellata monumentali e consente l'accesso ad un grande cortile colonnato che consente di avere una visione d'insieme del complesso principale e dei due corpi laterali. La parte interna del palazzo \u00e8 di origine settecentesca ed \u00e8 ricca di elementi decorativi barocchi di grande pregio, prevalentemente ad affresco.\nLa villa \u00e8 stata recentemente oggetto di approfonditi restauri ad opera della sovrintendenza ai beni architettonici.\nPalazzo Corneliani Dell'Acqua.\nL'attuale costruzione di Palazzo dell'Acqua, risale all'Ottocento e venne edificata come casa di villeggiatura per la nobile famiglia dei Corneliani. Il palazzo \u00e8 composto da un corpo centrale e da due ali laterali secondo lo schema classico a \"U\" con l'aggiunta di una casa colonica e di una cappella privata che racchiudono due cortili interni. Internamente solo alcuni affreschi originari si sono conservati (nell'area dello scalone ed in alcune stanze del piano nobile).\nNel 1927 il Palazzo venne acquistato dalla famiglia Dell'Acqua, distintasi nel campo dell'industria tessile, la quale destin\u00f2 alcune aree dello stabile per accogliere un asilo per il paese. Negli anni '80 la villa venne ceduta al comune che ne fece la sede dei propri uffici d'amministrazione.\nVilla Bernocchi Dell'Acqua.\nLa villa, costruita sul finire del Settecento, si presenta nel complesso come una struttura di stile neoclassico. Essa venne fatta costruire per volere della famiglia Bernocchi, notabili possidenti locali. Lo stabile \u00e8 costituito da un corpo principale che presenta al piano terra un ampio porticato anticamente aperto ma ora chiuso da vetrate. Internamente, anche a causa dei passaggi di propriet\u00e0 della villa e della poca cura dei relativi proprietari, hanno quasi tutti perso il loro originario splendore e di conseguenza solo poche sale conservano le originali decorazioni a stucco. Sul retro della villa, si estende un parco di discrete dimensioni che accoglie ancora alcune tracce di un progetto di giardino all'italiana.\nNel 1927 la villa venne acquistata dai Dell'Acqua (gi\u00e0 proprietari di un altro palazzo in Cerro Maggiore) e successivamente venne ceduta al comune. Attualmente la villa \u00e8 di propriet\u00e0 comunale ed accoglie la Biblioteca Civica.\nVilla Clerici Riccadonna.\nLa villa era stata progettata dall'architetto Carlo Moretti di Gallarate e finita di costruire nel 1970. L'edificio aveva una struttura unica, sorretta da alcuni supporti a forma di piramide e una colonna centrale, allo scopo di sollevare la struttura dal terreno e dare l'idea che questa fluttuasse sopra la nebbia bassa, nei giorni invernali. Abbattuta nel 2016 ma abbandonata da oltre un decennio, rappresentava un raro esempio di design avveniristico anni 70 in un territorio caratterizzato da una urbanizzazione rapida, estesa e di scarso valore architettonico. \nSociet\u00e0.\nEtnie e minoranze straniere.\n al 31 dicembre 2010 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nTradizioni e folclore.\nPalio delle Contrade.\nNato nel 1952, il palio delle contrade di Cerro Maggiore non consisteva in una corsa di cavalli e fantini, ma una serie di competizioni sportive quali calcio, basket, corsa, o di folklore locale come gare di ballo o tornei di giochi di carte, che sanciva quale fosse la contrada a prevalere. La manifestazione si svolse saltuariamente, in diversi periodi: 1952-57; 1977-84; 1988-89; 1996-2006. Le contrade, che traevano il loro nome da luoghi o eventi radicati nella storia del paese, erano otto (tra parentesi il numero di vittorie): Malvai (5, di cui 4 consecutivi, pur con interruzioni nella manifestazione), Puz Verdu (2), Fulminosa (6, di cui 5 consecutivi), Giseu' (2), San Clemente (1), Stra' Neuva (1), Brughess (4, di cui 3 consecutivi) e Bureta (1).\nFiera di San Francesco.\nIl primo luned\u00ec di agosto si svolge la tradizionale Fiera di San Francesco, una fiera mercato (alimentari, abbigliamento e generi vari) che ripercorre le vie centrali del paese.\nGeografia antropica.\nFrazioni.\nCantalupo.\nL'unica frazione di Cerro Maggiore \u00e8 Cantalupo, paese di circa 2800 abitanti. Ha uno dei carnevali pi\u00f9 apprezzati della zona: ogni anno dei gruppi di ragazzi si mettono all'opera per creare i carri che sfileranno per le vie del paese. Il suo patrono \u00e8 San Bartolomeo Apostolo e, durante il fine settimana dopo il 24 agosto, il paese si riempie di bancarelle e di giostre per la festa del patrono. Gran parte del paese \u00e8 occupato dalla villa Lampugnani che prosegue fino a Cerro Maggiore e fino a San Lorenzo.\nInfrastrutture, trasporti e telecomunicazioni.\nCerro Maggiore si trova poco distante dalla\u00a0SS33\u00a0del Sempione\u00a0e dalla\u00a0SS527 Bustese. \u00c8 attraversato dalla SP198 (Buscate - Cerro Maggiore). \u00c8 presente l'ingresso dell'autostrada E62 - Autostrada dei Laghi.\nFra il 1880 e il 1966 la localit\u00e0 era servita dalla tranvia Milano-Gallarate, gestita dalla STIE.\nL'attuale trasporto pubblico \u00e8 effettuato mediante autocorse suburbane svolte da MOVIBUS.\nTra il 1977 ed il 1981 oper\u00f2 a Cerro Maggiore una delle prime emittenti libere della provincia di Milano: RCM Number One, con sede in Via Boccaccio."}
{"id": "19205", "revid": "1543377", "url": "https://it.wikipedia.org/wiki?curid=19205", "title": "Cerro al Lambro", "text": "Cerro al Lambro (: , \"Cerr\" in dialetto locale, : , e semplicemente Cerro fino al 1862) \u00e8 un comune italiano di abitanti della citt\u00e0 metropolitana di Milano in Lombardia. Il comune \u00e8 un piccolo centro di pianura, al confine con le province di Lodi e Pavia, di antiche origini, con un'economia basata essenzialmente sull'agricoltura. Sorge sulla sponda destra del fiume Lambro, in un'area pianeggiante ricca di corsi d'acqua che ne accrescono la produttivit\u00e0.\nGeografia fisica.\nTerritorio e idrografia.\nIl territorio, che comprende anche i nuclei di Fornaci, Gazzera e Leona, presenta un profilo geometrico molto regolare, con variazioni altimetriche quasi impercettibili; conseguentemente l'abitato ha un andamento plano-altimetrico pianeggiante.\nSi trova nella parte meridionale della provincia. Confina con a nord con il comune di Melegnano, a est con Vizzolo Predabissi e San Zenone al Lambro, a ovest con il comune di Carpiano e a sud con Casaletto Lodigiano (Lodi) e Bascap\u00e8 (Pavia). Il comune \u00e8 attraversato nella parte orientale dal fiume Lambro, che crea un confine naturale con il comune di San Zenone al Lambro.\nClima.\nCerro al Lambro si trova nella fascia climatica E con 2514 Gradi giorno. Il limite di accensione degli impianti di riscardamento va dal 15 ottobre al 15 aprile per un massimo di 14 ore.\nDi seguito sono riportati i dati in base alla stazione meteorologica di Milano Linate.\nOrigini del nome.\nIl nome di Cerro deriva dal nome di una pianta detta cerro, dal nome latino \"quercus cerris\". \u00c8 un tipo di quercia che ha la sua diffusione nell'Europa centrale e sud-orientale ed \u00e8 frequente anche nelle piantagioni dei parchi. Tale albero fornisce un legname molto pregiato, usato principalmente per la confezione di botti e di raggi delle ruote e anche per farne carbone di legna. La scelta del nome \"cerro\" \u00e8 da mettersi in relazione con l'abbondanza di antica vegetazione tipica delle sponde del Lambro: carpini, betulle, pioppi, noci, aceri, querce. Ed \u00e8 per questo motivo che nello stemma del Comune su campo verde appare un albero di cerro dorato. Si chiam\u00f2, poi, Cerro al Lambro e non pi\u00f9 soltanto Cerro, dopo l'unit\u00e0 d'Italia nel 1861, per distinguerlo da altri Comuni che avevano il medesimo nome (Cerro al Volturno, Cerro Maggiore, Cerro Tanaro, Cerro Veronese).\nStoria.\nI primi insediamenti nella zona sono di epoca celtica e risalgono al V e IV secolo a.C.. Fin dall'antichit\u00e0 ha rivestito un ruolo di una certa importanza, grazie alla sua posizione strategica nei pressi del Lambro, che rappresentava una delle principali vie di collegamento tra Milano, il fiume Po e il mare, e della strada che univa Melegnano a Pavia, divenuta al tempo delle invasioni barbariche la capitale del regno dei Longobardi. Coinvolta nella seconda met\u00e0 del XII secolo nelle lotte tra i comuni lombardi e l'imperatore Federico Barbarossa, il quale vi si accamp\u00f2 con le proprie truppe prima di assediare e distruggere Milano, a seguito della pace di Costanza del 1183 fu posta sotto la giurisdizione di Lodi, ritornando ai milanesi nel 1198. Nei secoli successivi fece parte dei possedimenti di diverse nobili famiglie, tra cui quelle dei Visconti, degli Sforza e dei feudatari di Bascap\u00e8.\nNel XVII Cerro risulta incluso nella pieve di San Giuliano e viene elencato tra le localit\u00e0 cui spetta la manutenzione della \"strata da Melegnano\" come \"el locho de Cerro\". Nel 1757 a Cerro fu aggregato il nucleo abitativo di Gazzera. Nel 1786 il comune fu inserito nella provincia di Milano.\nNel 1798 il comune di Cerro, con la frazione Gazzera, venne inserito nel distretto di Melegnano e nel dipartimento d'Olona.\nCon l'attivazione del compartimento territoriale del Regno d'Italia Cerro rest\u00f2 a far parte del distretto I di Milano, inserito nel cantone VIII di Melegnano. Nel 1809 il comune di Cerro fu soppresso e aggregato al comune di Riozzo che fu in seguito aggregato al comune di Melegnano, capoluogo del cantone IV del distretto I di Milano. Nel 1816, con la costituzione del Regno Lombardo-Veneto, Cerro e l'unit\u00e0 Gazzera ricostituirono l'autonomia.\nAlla costituzione nel 1861 del Regno d'Italia, il comune aveva una popolazione residente di 639 abitanti.\nSino al 1862 il comune mantenne la denominazione di Cerro e successivamente a tale data il comune assunse la denominazione di \"Cerro al Lambro\".\nNel 1878 al comune di Cerro al Lambro venne aggregato il soppresso comune di Riozzo.\nNel 1904 dal comune di Cerro al Lambro vennero staccate le frazioni Sabbiona e Lunetta, aggregate al comune di San Zenone al Lambro.\nA partire dagli anni ottanta del XX secolo, il comune ha conosciuto un importante sviluppo demografico ed edilizio; in particolare, la frazione Riozzo \u00e8 ormai saldata senza soluzione di continuit\u00e0 alla citt\u00e0 di Melegnano.\nMonumenti e luoghi d'interesse.\nArchitetture religiose.\nChiesa dei Santi Giacomo e Cristoforo.\nDelle origini iniziali di una Chiesa a Cerro al Lambro mancano notizie, nonostante se ne possa supporre l'esistenza fin dall'alto medioevo. La prima notizia certa \u00e8 datata 1398. La chiesa divenne \"parrocchia\" nel 1700, data in cui fu eretta l'attuale facciata.\nAttualmente si trova nella diocesi di Lodi e nel vicariato di Lodi Vecchio, ma fino al 1881 nella diocesi di Pavia.\nNel 1576 fu censita come parrocchia nel vicariato di Vidigulfo con 250 persone. La chiesa fu consacrata nel 1893 dal vescovo di Lodi Giovanni Battista Rota.\nDal 2000 la parrocchia costituisce un\"Unit\u00e0 pastorale\" con le parrocchie di Riozzo, Mairano, Salerano, Casaletto Lodigiano e Gugnano.\nChiesa di San Lorenzo.\nLa chiesa di San Lorenzo si trova nella frazione di Riozzo, fu costruita negli anni settanta e costituita il 22 maggio 1979.\nChiesina di San Rocco.\nL'anno di fondazione della chiesa \u00e8 impreciso. Il primo documento in cui viene citata una cappella in Riozzo, con l'obbligo di mantenere un cappellano, \u00e8 del 1517.\nIn passato la chiesa era pi\u00f9 piccola: infatti negli anni trenta del XX secolo fu allungata di tre metri e venne ricostruitra la facciata.\nLa chiesina \u00e8 inoltre ricca di opere artistiche. La prima \u00e8 la \"Madonna col Bambino\", posta davanti all'altare, risale al Trecento e fu costruita dal Maestro di sculture di Viboldone.\nLa \"Processione di San Gregorio\", datata tra il 1584 e il 1610, commemora la solenne processione dell'anno 590 per invocare la cessazione dell'epidemia di peste durante la quale vi fu l'apparizione di San Michele arcangelo.\n\"Santa Eurosia\", dipinta da Cesare Fiori, risale al 1673. L'opera \u00e8 stata recentemente restaurata, ripresentata ufficialmente il 23 giugno 2012.\nArchitetture civili.\nPalazzo Annoni Cicogna Mozzoni.\nLa struttura ospita gli uffici comunali di Cerro. Risale al XIV secolo.\nSociet\u00e0.\nEtnie e minoranze straniere.\nAl 31 dicembre 2018 gli stranieri residenti nel comune di Cerro al Lambro sono 289 e costituiscono il 5,6% della popolazione totale. Tra le nazionalit\u00e0 pi\u00f9 rappresentate troviamo:\nCultura.\nBiblioteche.\nLa Biblioteca di Cerro al Lambro \u00e8 ospitata dal nuovo Centro Civico \"G. Puecher\" in Piazza Roma.\nScuole.\nL'istituto \"Paolo Frisi\" di Melegnano possiede le scuole dell'infanzia \"Pio XII\" e \"Alessandro Manzoni\" e la scuola elementare \"Alessandro Manzoni\" a Riozzo e la scuola secondaria di primo grado \"Aldo Moro\" a Cerro.\nEventi.\nA ottobre si tiene la festa patronale di Cerro, a maggio la \"Sagra di Riozzo\", a luglio \"A tutto sport\" e tra giugno e luglio \"Estate nel Parco\".\nGeografia antropica.\nUrbanistica.\nA partire dal 1970 Cerro al Lambro adotta il \"Piano di Fabbricazione\" (PdF) che avvia uno sviluppo di coerenza con i terreni agricoli. Il \"Piano Regolatore Generale\" del 1986 porta all'attuale condizione di Cerro e Riozzo: in particolare a Riozzo viene cancellata la previsione di una grande area verde a sud dell'area della Saronio, che viene destinata all'edificazione residenziale.\nEconomia.\nLa principale fonte di reddito per la popolazione continua ad essere costituita dall'agricoltura, praticata con successo grazie alle favorevoli caratteristiche del terreno, che consentono proficue coltivazioni di cereali, ortaggi e foraggi. Praticato anche l'allevamento di bovini, suini e avicoli. Le attivit\u00e0 industriali, limitate al comparto edile, sono pressoch\u00e9 irrilevanti. Il terziario si compone di una piccola rete distributiva (appena sufficiente al soddisfacimento dei bisogni primari della comunit\u00e0) e dell'insieme dei servizi, tra i quali, accanto a quelli amministrativi e scolastici, \u00e8 presente il servizio bancario, per l'esercizio del credito e dell'intermediazione monetaria. Priva di servizi pubblici particolari, non dispone di strutture sociali, sportive e per il tempo libero degne di rilievo; \u00e8 possibile frequentare le scuole dell'obbligo ma mancano strutture al servizio della cultura. Le strutture ricettive, pur comprendendo qualche esercizio di ristorazione, non offrono possibilit\u00e0 di soggiorno, mentre quelle sanitarie garantiscono il servizio farmaceutico e per le altre prestazioni occorre rivolgersi altrove.\nNon pu\u00f2 essere considerata una meta turistica per mancanza di attrattive significative ed \u00e8 poco frequentata anche per lavoro, poich\u00e9 le sue attivit\u00e0 produttive non hanno raggiunto un livello tale da consentire un maggiore assorbimento di manodopera. Molto diffuso \u00e8 invece il pendolarismo verso le aree maggiormente industrializzate. I suoi rapporti, alquanto rilevanti, con i comuni vicini, ai quali la popolazione si rivolge per l'istruzione secondaria di secondo grado e i servizi non disponibili sul posto, aiutata da un agevole sistema di collegamenti, si intensificano in occasione delle feste patronali di Cerro e Riozzo.\nInfrastrutture e trasporti.\nCerro al Lambro \u00e8 attraversata dalla SP 17 (la \"santangiolina\") che consente il collegamento con gli altri paesi posti a sud.\nFra il 1881 e il 1931 la localit\u00e0 ospit\u00f2 una fermata della tranvia Melegnano-Sant'Angelo Lodigiano.\nIl comune \u00e8 servito da alcune autolinee suburbane.\nAmministrazione.\nSegue un elenco delle amministrazioni locali.\nSport.\nA Cerro al Lambro hanno sede due impianti sportivi: il centro sportivo Ugo Guazzelli e il Palazzetto dello Sport. Il primo \u00e8 gestito dall\"A.C. Riozzese\" ed \u00e8 composto da uno stadio e da un campo da calcetto. Il secondo \u00e8 stato inaugurato nel 2009 ed \u00e8 gestito dalla \"Volley Riozzo\" in collaborazione con \"A.C. Riozzese\" e dall\"A.S. Lamber\".\nL'Associazione Calcio Riozzese \u00e8 una societ\u00e0 calcistica femminile avente sede a Riozzo. La sua attivit\u00e0 ha avuto inizio nel 1964 e nel 2001 nacquero le squadre femminili. La squadra si trova nel campionato di Serie C. Conta un totale di 100 iscritti tra le squadre maschili e quelle femminile.\nLa \"Polisportiva S. Rocco\" nasce nel 1982 in collaborazione con il Parroco di Riozzo. Attualmente la societ\u00e0 propone tre discipline: danza moderna, calcio e la pallavolo tramite la squadra \"Volley Riozzo Marudo\"."}
{"id": "19206", "revid": "125768272", "url": "https://it.wikipedia.org/wiki?curid=19206", "title": "Cesano Boscone", "text": "Cesano Boscone (\"Cesan Busc\u00f9n\" in dialetto milanese, : ) \u00e8 un comune italiano di abitanti della citt\u00e0 metropolitana di Milano in Lombardia.\nStoria.\nDall'epoca romana a quella longobarda.\nIl nome Cesano risale probabilmente al periodo romano, quando molti territori padani vennero assegnati ai veterani delle campagne militari in compenso dei servizi resi, apparendo cos\u00ec riferibile a un certo \"Caesius\" o \"Cassianus\", sulla base di un'epigrafe incisa su un altare votivo - con una dedica al dio Giove - ritrovato in occasione dei lavori per la costruzione della casa parrocchiale. Quanto all'aggiunta \"Boscone\", si presume sia dovuta al fatto che il territorio di Cesano fosse circondato da boschi.\nSul territorio sono stati trovati diversi reperti archeologici di epoca romana: oltre alla gi\u00e0 citata ara votiva, situata nel piazzale di fronte alla chiesa di San Giovanni Battista, sono state rinvenute quattro stele, due delle quali con dedica, e un sarcofago di forma rettangolare, scavato all'interno, mancante di coperchio e con un foro laterale.\nLa stessa topografia del paese richiama la struttura dell'accampamento romano, con due strade principali che si incrociano, via Roma e via Milano. La posizione del Cardo e del Decumano dell'insediamento romano originario corrisponde invece con quella delle vie Dante e Monegherio, nel centro storico del paese.\nL'area di Cesano, tuttavia, conobbe maggiore sviluppo solo nel periodo longobardo, come attestano alcuni ritrovamenti archeologici. Si ipotizza che la stessa chiesa di San Giovanni Battista sia stata fondata dalla regina Teodolinda nel 613, dopo la sua conversione al Cristianesimo. Durante gli scavi eseguiti nel secolo scorso per ampliare l'edificio, venne alla luce una necropoli. Fu proprio l'esame della disposizione degli scheletri, sistemati in linee parallele, e non sparsi senza un ordine preciso com'era in uso presso i Romani, a consentire di far risalire le sepolture all'epoca della dominazione longobarda.\nDal Medioevo alla dominazione austriaca.\nL'esistenza di un ordinamento comunale \u00e8 testimoniata da un documento datato 7 agosto 1264 trascritto negli \"Atti del comune di Milano\" in cui Cesano Boscone veniva citato come comune. Negli \"Statuti delle acque e delle strade del contado di Milano fatti nel 1346\" Cesano Boscone risulta incluso nell'omonima pieve e viene elencato tra le localit\u00e0 cui spetta la manutenzione della \"strata da Bagio\" e della \"strata dal Naviglio\" come \"el locho da Cisano\". In tale statuto si pu\u00f2 leggere che la pieve di Cesano Boscone comprendeva i comuni di Buccinasco, Corsico, Cusago, Trezzano sul Naviglio e di Muggiano.\nDa delle raccolte storiografiche ottocentesche della Diocesi di Milano, con riferimento a Cesano Boscone, si legge che:\nNel Medioevo Cesano era quindi capopieve di altre trentadue parrocchie e nella canonica di Cesano vi erano sei canonici oltre al \u201cprepositus\u201d. A quel tempo, infatti, l'organizzazione ecclesiastica era piramidale: le chiese minori facevano riferimento alle capopievi e queste ultime alla chiesa della citt\u00e0 vicina. \nCesano Boscone fece parte del contado di Milano; fra il X e il XIII secolo fu un borgo di discrete dimensioni - sede di mercato - sotto la giurisdizione della comunit\u00e0 religiosa olivetana di Lorenteggio. Una testimonianza dell'epoca tardo-medioevale \u00e8 la cosiddetta \"corte del fabbro\", un edificio sito tra le vie Dante e Libert\u00e0, noto come la \"casa del Barbarossa\", poich\u00e9 si era trovato uno stemma che faceva vagamente pensare che l'edificio fosse di quell'epoca. Questa ipotesi \u00e8 comunque da escludersi in base alla documentazione reperibile nella biblioteca di Baggio e soprattutto in base agli elementi gotici della costruzione, che la fanno risalire al Quattrocento.\nNei registri dell'estimo del ducato di Milano del 1558 e nei successivi aggiornamenti del XVII secolo il comune risulta ancora essere capopieve.\nDalle risposte ai 45 quesiti della giunta del censimento del 1751 emerge che il comune, diviso fiscalmente in due comuni, uno - Cesano Boscone - detto Dominante, l'altro detto Comune de' Fieschi, contava circa 220 anime. L'apparato amministrativo era costituito da un organo deliberativo formato dall'assemblea di tutti i capi di casa della comunit\u00e0, da un console e da due dei maggiori estimati, ai quali competevano mansioni di carattere esecutivo. Nominato a \"pubblico incanto\", secondo la comune prassi che attribuiva l'incarico al candidato che si impegnava a svolgere il servizio al minor costo, al console la comunit\u00e0 delegava compiti di polizia locale; ai due maggiori estimati, denominati anche deputati, responsabili della gestione degli affari del comune, era soprattutto raccomandata la \"vigilanza sopra la giustizia de reparti de carichi\". Ad un cancelliere, residente in Milano, competevano invece la custodia di tutte le scritture prodotte dalla comunit\u00e0 e soprattutto il calcolo e la ripartizione dei carichi fiscali, riscossi da un esattore, scelto con asta pubblica e nominato dagli estimati. A met\u00e0 del XVIII secolo il comune era direttamente subordinato alla giurisdizione della citt\u00e0 di Milano, presso i cui uffici pretori il console era tenuto a prestare ogni anno l'ordinario giuramento.\nCon il passare del tempo l'importanza di Cesano cominci\u00f2 a diminuire, soprattutto per il progressivo depauperamento demografico del comune, che sub\u00ec un'ulteriore drastica diminuzione degli abitanti a seguito della peste del Manzoni. La crisi demografica non miglior\u00f2 nei decenni successivi, tanto che al censimento effettuato dal governo austriaco tra il 1770 e il 1778, la popolazione residente risult\u00f2 di sole 817 unit\u00e0. \nTestimonianza dell'epoca asburgica a Cesano \u00e8 \"Villa Marazzi\", il cui restauro conservativo \u00e8 stato completato nel 1998. La Villa apparteneva agli omonimi Marazzi, proprietari latifondisti, che in seguito si associarono ai conti Lattuada. \nL'invasione napoleonica distrusse ulteriormente l'importanza di Cesano, la cui popolazione cal\u00f2 fino a raggiungere le 345 unit\u00e0 nel 1798. Cesano fu, quindi, privata della sua pieve e, nonostante nel 1809 gli fosse stata incorporata Muggiano, fu annessa a Baggio nel 1811. Gli austriaci restaurarono il comune nel 1816, ma ormai era divenuta Corsico la principale localit\u00e0 distrettuale.\nDall'unit\u00e0 d'Italia a oggi.\nAll'alba dell'unit\u00e0 d'Italia, nel 1861, Cesano contava 654 abitanti. Il primo censimento, disposto dal Regno d\u2019Italia appena nato (1861), informa che la popolazione cesanese conta 654 abitanti, ed \u00e8 amministrata da un Sindaco, da una Giunta e da un Consiglio Comunale. Inoltre pare significativo segnalare che la popolazione resta numericamente invariata e al disotto del migliaio fino all\u2019inizio del 1900. Riguardo a questo periodo sono degni di menzione il primo verbale del Consiglio Comunale del 1869 e il primo regolamento edilizio datato al 1875.\nInteressante \u00e8 il legame dell'Amministrazione Comunale con la chiesa di San Giovanni Battista, come attesta il mutuo acceso dal 1897 al 1903 per i lavori di riparazione della parrocchia, e quello con l\u2019Ospizio Sacra Famiglia. Come emerge dal carteggio, molte sono le pratiche relative alle sovvenzioni comunali per la gestione e l\u2019attivit\u00e0 di questo ente, che principalmente si occupava di assistenza psichiatrica.\nLa riforma dell\u2019ordinamento comunale (1926) affida l\u2019amministrazione al Podest\u00e0. Nel 1929 viene eseguito il primo censimento fascista dell\u2019agricoltura, da cui emerge l\u2019organizzazione economica di Cesano Boscone. Essa \u00e8 basata sull\u2019agricoltura e sull\u2019allevamento del bestiame. Nel carteggio \u00e8 rilevante e continuativa la corrispondenza relativa al servizio di approvazione della monta dei tori e alla statistica della macellazione per l\u2019imposta di consumo. A conferma dell\u2019impegno dell\u2019Amministrazione Comunale di allora \u00e8 la cura per l\u2019istruzione: la prima testimonianza di Scuola Serale risale al 1916 e non meno importante \u00e8 l'istituzione della Biblioteca popolare nel 1935.\nIn quegl'anni viene costruita la prima sede dell\u2019Associazione Vinicola Vittorio Veneto, che durante il ventennio ospita la Casa del Fascio. Tale edificio, negl'anni cinquanta diventa Scuola Elementare e dopo aver accolto parte degli uffici comunali (tra cui la sede della Polizia Locale e la biblioteca comunale), \u00e8 stato demolito nel 2008 per motivi di stabilit\u00e0, dopo anni di abbandono.\nNel 1935 Cesano Boscone risulta essere divisa nelle seguenti frazioni: Cascina Broggi, Cascina Luisa, Cascina Tessera, Cascina Nuova.\nNel 1946 il Comune torna ad essere amministrato dalla figura del Sindaco e dagli organi del Consiglio e della Giunta. Sito alle porte di Milano, esso diventa sede di accoglienza di sfollati dalla guerra, di terremotati della Sicilia, delle Marche, del Friuli e infine dagli anni sessanta di emigrati dal meridione. Proprio in questo periodo storico si andranno ad addensare nuove costruzioni, come dimostrano le domande di edilizia privata e di case popolari.\nRilevante \u00e8 la crescita dei quartieri Pasubio e La Cascina: il primo si sviluppa per la presenza di fontanili e rogge, la cui prima manutenzione risale al 1862 (Fontanile Gera) e il secondo perch\u00e9 pi\u00f9 periferico e vicino a Milano.\nDai censimenti degli anni sessanta dell\u2019industria e dell\u2019agricoltura \u00e8 visibile quanto il settore economico agricolo sia ancora preponderante rispetto all\u2019industria. Solo in seguito, il settore secondario trasformer\u00e0 i quartieri periferici in residenze per pendolari verso Milano.\nIn questi anni anche la sede municipale si rinnova, infatti, viene deliberata la costruzione del nuovo edificio comunale in Via Pogliani, eseguito dal 1963 al 1969 ed ancora pi\u00f9 importanti sono la realizzazione dell\u2019acquedotto - la cui torre si staglia ancora nello skyline del sud-ovest milanese - dal 1958 al 1964, l\u2019apertura di nuove strade di collegamento, l\u2019ampliamento del cimitero dal 1963 al 1967 e della rete fognaria dal 1961 al 1969.\nL\u2019incremento costante della popolazione \u00e8 un altro dato che dimostra la piena crescita del Comune. Infatti i risultati dei censimenti della popolazione evidenziano un aumento che avr\u00e0 la sua curva massima negli anni settanta: n.2.837 nel 1931; n.3.336 nel 1936, n. 3.699 nel 1951, n.5.617 nel 1961 e 21.253 nel 1971.\nSimboli.\nLo stemma del Comune di Cesano Boscone ha una sua derivazione prettamente naturalistica e volutamente descrittiva del suo territorio.\nIl fatto che tale territorio fosse un tempo coperto da boschi ha indotto a inserire nello stemma comunale la figura del bosco, al naturale, ossia con la colorazione di un vero e proprio bosco, senza tener conto degli specifici smalti araldici. La considerazione, poi, che il territorio del Comune si presentasse come luogo ideale per la caccia, ha indotto gli amministratori del tempo a voler far inserire nello stemma anche la testa del cinghiale, uno dei pi\u00f9 tipici animali che vivono nei boschi.\nSotto il profilo araldico, poi, il fatto che la seconda parte dello stemma, ossia quella inferiore, contenga la figura di un bosco induce a considerare questo stemma come uno stemma parzialmente parlante (parzialmente, a motivo del fatto che il bosco occupa solo la parte inferiore del campo). Come infatti \u00e8 noto, in araldica gli stemmi \"parlanti\" sono quelli che riproducono delle figure i cui nomi si identificano con quelli dei loro titolari.\nAl 5 marzo del 1958 risale il decreto del Presidente della Repubblica relativo al gonfalone di Cesano Boscone: trattasi di uno stendardo giallo e azzurro che riprende i colori dello stemma comunale, situato al centro.\nMonumenti e luoghi d'interesse.\nLa Parrocchia principale che rappresenta la diocesi patronale di Cesano Boscone \u00e8 quella di San Giovanni Battista, fulcro ideale e topografico della citt\u00e0 nel Rione \"La Corte\".\nLungo il muro meridionale della chiesa \u00e8 stato rinvenuto un sarcofago (I secolo d.C.) che conferma che il luogo era stato utilizzato come necropoli gi\u00e0 in epoca romana. Al livello del limo bruno scuro sono state trovate monete di et\u00e0 post Costantiniana (IV secolo d.C.). Dagli scavi archeologici sono state rinvenute evidenze della presenza di numerose tombe \"povere\" altomedioevali \"a cappuccina\" ed alcune fosse comuni cosparse di calce, forse utilizzate durante le pestilenze. Gli arredi, di pregio, sono databili al XVIII secolo, le tre croci processionali sono del XVII secolo; alcune tele sono del XVII secolo, altre pi\u00f9 recenti, mentre i dipinti sulle volte e gli affreschi sono del XX secolo. Il battistero e il fonte battesimale sono del Cinquecento e sono edificate sopra il sarcofago del I secolo d.C.\nMalgrado il patrono della citt\u00e0 sia San Giovanni Battista, e quindi il 24 giugno sia giorno festivo, la festa patronale viene celebrata la terza domenica di settembre, in occasione della Madonna del Rosario; dal 2010 il patrono \u00e8 stato posto in secondo piano in favore dalla \"Madonna del Rosario\" che perci\u00f2 rappresenta primariamente la nuova commemorazione patronale cittadina.\nNel centro del quartiere Tessera si erge il complesso parrocchiale dedicato a Sant'Ireneo. La chiesa \u00e8 la realizzazione di uno dei progetti vincitori del concorso nazionale \"Tre chiese per il 2000\", bandito nel 1989 dalla Diocesi di Milano. La piazza del sagrato, sopraelevata rispetto alla quota stradale di circa 1 metro e delimitata ai lati da un basso muretto realizzato in laterizio, oltre a fungere da zona di sosta e d'incontro, costituisce un luogo di preparazione all'ingresso, una specie di atrio aperto, estensione della chiesa vera e propria. La piazza, in particolare, \u00e8 arricchita dalla presenza fisica di due corpi: quello della cappella feriale, elemento con una pianta a croce greca, che presenta per\u00f2 due bracci vuoti, e quello del campanile, una torre cava, non molto elevata. Dal punto di vista tipologico, la chiesa, ispirandosi alle linee dettate dal Concilio Vaticano II, dispone l'assemblea intorno all'altare, rifiuta l'ingresso centrale e, inoltre, produce un recinto di luce che delimita l'aula con tre spazi aperti interni al costruito. Le zone aperte sono caratterizzate da una lunga fontana, posta alle spalle dell'altare e separata da esso da una ampia parete vetrata-fondale; un giardino interno chiuso, con una sezione in salita, separato da un fronte vetrato dall'aula liturgica che funge da filtro tra l'edificio chiesa e quello dell'oratorio posto a nord; una \u201ccamera di luce\u201d sul fronte sud tra la parete esterna traforata da numerose aperture e quella interna parzialmente vetrata. L'edificio chiesa \u00e8 costituito a sua volta da due \u201cmaterie fisiche\u201d: un volume \"contestuale\" che regola i bisogni della citt\u00e0, realizzato in mattoni, leggibile dall'esterno, e un volume \u201cfunzionale\u201d, realizzato in cemento a vista, leggibile dall'interno. Tra i due volumi resta un sistema di esterni visibili dall'interno dell'assemblea con la presenza della terra (l'orto concluso), dell'acqua (la fontana) e del sole (la camera di luce), che rendono maggiormente comunicabile l'idea di edificio immateriale interposto tra due materie fisiche tradizionali, in un'architettura dai tratti fortemente innovativi.\nAree naturali.\nCesano Boscone \u00e8 parte del parco agricolo Sud Milano, un'area protetta posta a salvaguardia delle risorse naturali e del settore primario dell'espandersi del tessuto urbano milanese. Nel comune sono presenti tre aree verdi pubbliche: il Parco Pertini, i Giardini della Costituzione, e il Parco Natura nato nel 2010 come intervento mirati alla riqualificazione e al recupero ambientale di un'area di 186.000 m\u00b2.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nIstituzioni, enti e associazioni.\nHa sede nel comune la Fondazione Istituto Sacra Famiglia, istituto dedito alla cura di persone affette da gravi disabilit\u00e0, fondato agli inizi del '900 da Domenico Pogliani.\nGeografia antropica.\nRioni.\nIl territorio comunale \u00e8 costituito da quattro quartieri, recentemente denominati \"Rioni\", che, al fine di richiamare la tradizione locale, sono stati \"battezzati\" con alcuni epiteti che ne ricalcano l'origine o il tratto caratteristico. I Rioni hanno modo di contrapporsi e competere annualmente, in occasione della \"Festa Patronale\", in special modo durante il Palio della citt\u00e0 detto \"Palio del Cinghiale\".\n\u00c8 il quartiere del \"centro storico\", il cuore della citt\u00e0, in cui ha ha sede il Municipio. Morfologia e topografia ricordano un passato rurale costituito da piccole stradine gremite di botteghe, corti, cascine e una villa di pregio, Villa Marazzi, nella quale hanno sede alcune attivit\u00e0 ricreative e culturali tra cui la biblioteca comunale. Gran parte del Rione \u00e8 pavimentato in stile antico con selciato.\n\u00c8 il quartiere \"Giardino\", ricco di verde, ed il pi\u00f9 moderno della citt\u00e0. Morfologia e topografia denotano uno sviluppo caratterizzato dall'espandersi di edifici di edilizia residenziale a media densit\u00e0 su di un'area che fino agli anni settanta e ottanta risultava coperta da prati ed alberi. Il nome ufficiale del quartiere deriva dall'idea dell'amministrazione di intitolare i nomi di vie e piazze a essenze arboree e floreali.\n\u00c8 il quartiere del \"Pas\u00f9bio\", prominente verso il Quartiere degli Olmi. Morfologia e topografia presentano una serie di vie e viali paralleli, sviluppati in conseguenza di rogge e fontanili. Negli anni sessanta e settanta sono stati costruiti numerosi edifici con abitazioni, locali commerciali e negozi. Gran parte del Rione \u00e8 sviluppato attorno al corso principale, via Pasubio - nota a Milano per la stretta curva che la collega al Quartiere degli Olmi.\n\u00c8 il quartiere del \"Tess\u00e9ra\", l'area pi\u00f9 popolosa della citt\u00e0. Morfologia e topografia ricordano il contesto nel quale si \u00e8 sviluppato il Rione, negli anni sessanta e settanta, quando furono edificati numerosi palazzi di edilizia popolare sotto la spinta demografica dell'immigrazione di lavoratori dal meridione.\nEconomia.\nAgricoltura.\nAnche se la citt\u00e0 vanta un passato campestre tipico della pianura del \"milanese\", ricca di cascine e corti agricole, a Cesano tale attivit\u00e0 risulta quasi del tutto scomparsa. Vi \u00e8, infatti, una sola azienda agricola ancora in attivit\u00e0 in grado di offrire, fra l'altro, attivit\u00e0 didattiche e di vendita diretta.\nIndustria.\nNella sua pur esigua estensione, il territorio di Cesano Boscone presenta un rilevante sviluppo industriale, caratterizzato da numerose piccole e medie imprese attive nei settori alimentare, chimico, elettronico e metalmeccanico. Tre sono le zone industriali presenti a Cesano: via Vespucci/via Magellano; via Volta/via Buonarroti e via Croce/via de Nicola.\nTerziario.\nLa principale attivit\u00e0 nel settore terziario \u00e8 senz'altro l'assistenza alla persona, con riguardo all'Istituto Sacra Famiglia e alla annessa Casa di Cura Ambrosiana (costituita nel 1968). Sono altres\u00ec presenti due importanti call center e diversi esercizi a servizio dell'industria e del cittadino, fra i quali un importante centro commerciale Bennet in via Croce.\nInfrastrutture e trasporti.\nStrade.\nCesano Boscone \u00e8 attraversata dalla SS 494 Vigevanese, che la collega al quartiere milanese di Lorenteggio e all\u2019omonima uscita della Tangenziale Ovest, situata nei pressi del quartiere Tess\u00e8ra. Il comune \u00e8, altres\u00ec, servito dall\u2019uscita n. 4 \u201cBisceglie\u201d della Tangenziale Ovest situata nei pressi del Quartiere degli Olmi.\nFerrovie.\nIl comune \u00e8 servito dalla stazione di Cesano Boscone, una fermata ferroviaria posta sulla linea Milano-Mortara.\nMobilit\u00e0 urbana.\nI trasporti urbani e interurbani di Cesano Boscone vengono svolti con autoservizi di linea gestiti da ATM.\nSport.\nPer le attivit\u00e0 sportive i cittadini di Cesano Boscone si avvalgono principalmente del centro sportivo \"Bruno Cereda\", attrezzato con varie aree e terreni di gioco, in cui si praticano diversi sport quali il calcio e l'atletica. Contigua al centro sportivo \"Cereda\" si trova la societ\u00e0 \"Cinghiali Rugby\", dotata di campo e spogliatoi, che ha nel tempo conseguito rilevanti risultati sportivi e nel campo della formazione.\nSono altres\u00ec molto frequentati gli oratori San Giovanni Battista, San Giustino e Sant'Ireneo che danno origine alla \"Polisportiva Oratori Cesano Boscone\", in cui si praticano diverse attivit\u00e0 fra cui calcio, pallavolo, basket e cheerleading.\nNel basket \u00e8 attiva la storica squadra del \"Cesano Basket\", rifondata nel 2015, da un gruppo di imprenditori, dopo il vuoto di un anno causato dal fallimento della precedente gestione nel 2013. La squadra gioca presso la palestra della scuola media di via Vespucci.\nDal 1981 al 2000 si \u00e8 svolta la Maratona di Cesano Boscone, nel tempo ridenominata \"Gold Marathon\". La gara si correva in prevalenza nel comune di Cesano Boscone ma coinvolgeva per larghi tratti nei comuni limitrofi di Corsico e Milano. Dominata dai colori italiani ha avuto come vincitrice illustre Franca Fiacconi, vincitrice anche a New York, che fiss\u00f2 il record dell'anno 1995 con 2:30:10. L'ultima edizione, l'8 ottobre 2000 fu vinta dal russo Yuriy Chizhov col tempo di 2:11:46 e da Tiziana Alagia con 2:33:19. La Gold Marathon era considerata una delle maratone pi\u00f9 belle dai partecipanti sia per la bont\u00e0 del circuito che per la collocazione temporale. La gara era prevista ai primi di novembre a conclusione della stagione agonistica. Con il passare degli anni gli organizzatori ridussero il loro impegno e gli eredi non riuscirono a portare avanti la maratona. Nonostante numerosi attestati di stima, una copiosa raccolta firme e l'impegno profuso da Gianni Morandi che partecip\u00f2 alle ultime edizioni, la competizione fu cancellata dal programma e sostituita dalla Milano Marathon, che la Provincia del capoluogo lombardo decise di finanziare su pressione di importanti sponsor e della televisione nazionale."}
{"id": "19208", "revid": "1516087", "url": "https://it.wikipedia.org/wiki?curid=19208", "title": "Cesate", "text": "Cesate (\"Scesaa\" o \"Cesaa\" in dialetto milanese), anche detta Cesate Milanese, denominazione desueta, \u00e8 un comune italiano di abitanti facente parte della citt\u00e0 metropolitana di Milano in Lombardia, situato a circa 18 chilometri a nord dal centro della citt\u00e0 di Milano.\nGeografia fisica.\nTerritorio.\nIl comune di Cesate \u00e8 caratterizzato da un territorio pianeggiante ed \u00e8 ricoperto per una buona parte da boschi e brughiere che per la loro peculiarit\u00e0 ecologica sono stati individuati dalla Comunit\u00e0 europea come sito di interesse comunitario.\nIl comune \u00e8 all'estremo nord della citt\u00e0 metropolitana di Milano, al confine con le privincie di Varese a ovest e Monza e Brianza a est, e si trova tra l'autostrada A8 e le ex strade statali 233 e 527.\nIl territorio comunale \u00e8 prevalentemente urbanizzato o occupato dal parco delle Groane; la restante parte del territorio \u00e8 destinato ad attivit\u00e0 artigianali ed agricole.\nIl centro abitato.\nA partire della seconda met\u00e0 del XX secolo il centro urbano cesatese ha iniziato una massiva espansione che lo ha portato a congiungersi con i centri abitati di Garbagnate Milanese e di Caronno Pertusella, mentre rimase separato da Solaro e Limbiate rispettivamente da una vasta area di campi e dal parco delle Groane.\nLocalit\u00e0 e frazioni.\nIl comune di Cesate presenta una sola frazione, quella di Cascina Selva, e anche una localit\u00e0, quella di Cascina Biscia, che fino al 1985 era anch'essa una frazione. Fino al 1966, costituiva una frazione anche il centro abitato di Cascina Palazzetta, a nord-ovest del centro abitato.\nOrigini del nome.\nL'antico nome del era quindi \"Cixate\" come compare nel manoscritto \"Notittia Cleri Mediolanensi\" di Goffredo da Bussero, nonostante siano state formulate diverse ipotesi, non \u00e8 ancora certa l'etimologia del nome.\nIl nome Cixate continu\u00f2 ad essere utilizzato fino al XVIII secolo, quando inizi\u00f2 ad essere italianizzato in \"Cisate\". A partire dalla seconda met\u00e0 XIX secolo, il nome si evolse in \"Cesate\".\nStoria.\nSecondo alcuni studi, Cesate risulta essere stata fondata nel I secolo a.C., durante la conquista romana della Gallia, come avamposto gallico formato da alcune abitazioni militari attorno al Parco delle Groane.\nCon l'avvento del Cristianesimo, vengono costruite tre nuove chiese: una dedicata alla Madonna, una dedicata ad Alessandro di Bergamo e una a Martino di Tours.\nDurante il Medioevo, Cesate era costituita da un gruppo di cascine circondate dai boschi, che soffocavano il poco terreno coltivabile, causando povert\u00e0. Gli abitanti di allora iniziarono quindi ad abbandonare il paese per le pessime condizioni di vita e per i duri tributi che il feudatario esigeva.\nDurante il Basso Medioevo, Cesate \u00e8 sotto la completa giurisdizione, sia governativa che religiosa, della pieve di Bollate, ove risiedeva il prevosto con il capitolo dei canonici, i quali facevano vita comune tutta la settimana, fino a quando la domenica facevano visita nei diversi paesi per celebrarvi la messa e curare l'istruzione religiosa.\nNel 1345, l'epidemia di Peste nera si abbatt\u00e9 con particolare violenza su Cesate, causando numerose carestie, tanto che sulla strada per Garbagnate, venne costruito un piccolo lazzaretto, dedicato a Erasmo di Formia. In ricordo del lazzaretto, nel XIX secolo, \u00e8 stata posta una stele tuttora presente all'incrocio tra via Roma e via Aldo Moro.\nDurante l'era moderna Cesate inizi\u00f2 ad acquistare importanza tra i paesi dello Stato di Milano, principalmente per l'acquisizione del paese da parte dell'importante famiglia Caravaggio, nel XVI secolo.\nI Caravaggio iniziarono un fiorente periodo di innovazione a Cesate, con l'allargamento del centro abitato, bonifiche territoriali attorno ad esso e la costituzione di cascine collegate al paese dove potessero lavorare nuovi contadini, come la Biscia, la Selva e la Palazzetta. I Caravaggio fecero edificare le chiese dei Santi Alessandro e Martino e di Santa Maria delle Grazie.\nIn ricordo dei Caravaggio, nel 1825, \u00e8 stata posta una targa, in via Carlo Roman\u00f2 12.\nL'11 dicembre 1715 i fratelli Giovanni e Diego Manriquez, titolari del Contado di Desio, vendettero Cesate assieme a Cassina Pertusella a Francesco Gozzi da Casalmaggiore, che divenne signore locale.\nIl 9 ottobre 1735, l'imperatore Carlo VI d'Asburgo eleva Cesate con Pertusella a Marchesato.\nNel 1809, Napoleone, con Regio decreto, decise di sopprimere il comune di Cesate e di accorporare il suo intero territorio a Garbagnate Milanese.\nCesate ritrover\u00e0 la sua autonomia solo nel 1815, con la Restaurazione austriaca.\nSimboli.\nLo stemma comunale si blasona:\nLa figura delle due zampe di aquila \u00e8 stata tratta dallo stemma della famiglia de Cixate. Quanto all'aspetto naturalistico, l'inserimento nello stemma della figura dell'albero deriva dall'antico stemma dei Manriquez, che governarono Cesate durante l'occupazione spagnola di Milano. Fino al 2013 nello stemma era presente un capo di rosso porpora con un cercine d'ulivo e di quercia che un tempo circondava il fascio littorio. Lo stemma era stato approvato con regio decreto del 1934, dal re Vittorio Emanuele III.\nMonumenti e luoghi d'interesse.\nEdifici religiosi.\nChiesa dei Santi Alessandro e Martino.\nLa chiesa dei santi Alessandro e Martino \u00e8 la chiesa pi\u00f9 importante del paese, sede della Comunit\u00e0 pastorale San Paolo VI.\nLa chiesa risulta essere stata edificata nel 1619, per volere di Carlo Borromeo, che ne ordin\u00f2 l'ubicazione nel 1573 durante la sua visita pastorale.\nL'edificio, in stile neoclassico, venne completato nel 1793, sotto il parroco Giovanni Resnati, successivamente nel corso degli anni vennero effettuate diverse migliorie che ne modificarono molto l'aspetto e la grandezza.\nNel 1927 il parroco di allora fece costruire la grande scalinata attuale al posto dei piccoli e ripidi scalini che si affacciavano, fino ad allora, su quello che era il cimitero del paese.\nSantuario di Santa Maria delle Grazie (del latte).\nIl Santuario di Santa Maria delle Grazie (o della Madonna del Latte), chiamato affettuosamente dai cesatesi \"la chiesetta\", \u00e8 un santuario mariano di pianta quadrata eretto agli inizi del XVII secolo in piazza IV novembre al posto di una precedente chiesa.\nAl suo interno \u00e8 posto il preziosissimo affresco della Madonna del Latte, riconducibile a un discepolo di Bernardino Luini, oltre alla tela quattrocentesca raffigurante la Madonna col Bambino assieme ai santi Bernardino e Rocco, posta fino al 1971 in via Carlo Roman\u00f2.\nChiesa di San Francesco d'Assisi.\nLa chiesa di San Francesco \u00e8 la chiesa principale del quartiere \"Villaggio\", oltrech\u00e9 la chiesa pi\u00f9 grande di Cesate.\nL'edificio venne costruito nel periodio tra il 1957 e il 1958 per servire il nuovo quartiere del Villaggio, che in quegli anni inizio la sua costruzione.\nLa chiesa, in stile romanico-lombardo, possiede una sola navata, non ha finestre ma riceve luce da alcune fessure a forma di croce scavate nel muro.\nLa parrocchia venne consacrata dal cardinale Montini, futuro Papa Paolo VI, il 26 ottobre 1958, dopo un anno di lavori per la costruzione.\nAll'interno \u00e8 presente \"L'Ultima Cena\" di Alessandro Nastasio, intagliata nel legno, nonch\u00e9 alcune tavole intagliate raffiguranti la Via Crucis.\nMonumento alla liberazione.\n\u00c8 stato costruito nei primi anni '90 ed \u00e8 posto ancora oggi in piazza XXV aprile.\nGeografia antropica.\nCesate \u00e8 geograficamente divisa in due quartieri distinti: \"Cesate Villaggio\" (il quale comprende la zona \"\"INA\", il complesso \"Villaggio Alfa-Romeo\"\" e la \"Cascina Biscia\") e \"Cesate Centro\" (nucleo pi\u00f9 antico di Cesate, suddiviso dal 1984, anno d'istituzione del Palio dei Rioni in quattro rioni: Selva, Fupun, Poss e Manu\u00e8.)\nLa zona di Cesate Centro si \u00e8 notevolmente ingrandita a partire dagli anni 80 del XX secolo con la costruzione di nuovi edifici pi\u00f9 moderni.\nInfrastrutture e trasporti.\nFerrovie.\nSul territorio comunale \u00e8 ubicata la stazione di Cesate , posta sulla ferrovia Milano-Saronno e servita dalle linee S1 e S3 del Servizio ferroviario suburbano di Milano. Entrambe le linee sono gestite dalla societ\u00e0 Trenord.\nSport.\nLe squadre di calcio paesane sono Sporting Cesate (che sostituisce il Real Cesate societ\u00e0 fallita nel 2011), P. O. Cesatese e San Francesco Cesate."}
